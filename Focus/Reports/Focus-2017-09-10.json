{"url": "http://www.focus-news.net/news/2017/09/10/2434412/cnn-valni-s-visochina-nad-45-metra-priblizhavat-neypals.html", "text": "Очакват се наводнения в американския град Нейпълс, Флорида, след като в неделя метеоролози предупредиха, че приливни вълни, причинени от урагана \"Ирма\", с височина до 4,5 метра ще ударят града, предава CNN, позовавайки се на информация от свои кореспонденти. \r\nПо-рано от Националната метеорологична агенция предупредиха за „катастрофални вълни“.  Цанко Цолов", "date": "2017.09.10", "title": "CNN: Вълни с височина над 4,5 метра приближават Нейпълс"}
{"url": "http://www.focus-news.net/news/2017/09/10/2434386/the-jerusalem-post-angela-merkel-predlozhi-severokoreyskata-yadrena-kriza-da-bade-razreshena-po-pobobie-na-iranskata.html", "text": "Германският канцлер Ангела меркел заяви, че тя е готова да вземе участие в дипломатически инициативи за спирането на ядрената и ракетната програми на Северна Корея и предложи ядрената сделка, сключена с Иран, да бъде взета като модел, пише The Jerusalem Post.\r\n„Ако нашето участие в преговорите е желано, аз веднага ще кажа да“, заяви тя, в интервю за германски вестник.\r\nОсвен това, тя посочи за пример преговорите, които доведоха до ядреното споразумение между Иран и световните сили, през 2015 година. Германия и петте страни, които имат право на вето в Съвета за сигурност на ООН участваха в разговорите, които доведоха до съгласието на Иран да не развива ядрения си потенциал, в замяна на вдигането на санкциите срещу страната, наложени от ООН.\r\nПревод и редакция:", "date": "2017.09.10", "title": "The Jerusalem Post: Ангела Меркел предложи Северокорейската ядрена криза да бъде разрешена по побобие на иранската"}
{"url": "http://www.focus-news.net/news/2017/09/10/2434387/ivaylo-krachunov-borisov-da-zabrani-sas-zakon-kato-orban-soros-i-heytarite-bi-bilo-dobro-reshenie-za-balgariya.html", "text": "Ивайло Крачунов, управител на Агенция „Блиц“, в разговор с Илиана Беновска в седмичното обзорно политическо предаване „Беновска пита“ по \"Канал 3“ и „Радио К2“, съобщават от екипа на предаването.\r\n„Какво става с медиите, Ивайло? Бареков ли уволни Ана Цолова? Бареков ли размести в Нова ТВ водещите?“- попита Илиана Беновска, а Ивайло Крачунов заяви: „Не мисля, че това трябва да се приписва на Николай Бареков, защото в крайна сметка Нова ТВ излезе с официална позиция относно кадровите промени и даде ясно обяснение пред своята аудитория, която намалява. Виждаме, че намалява не само аудиторията на Нова ТВ, но и нейната цена. Тя от 600 млн. евро вече е станала на 100 млн., същото се случи и в БТВ и виждаме как тези медии се превърнаха в едно рупори на задкулисието и зрителите веднага усетиха това, не само зрителите, но и бизнеса и цената пада.“\r\nОтносно твърденията, че други медии се превръщат в рупори на Делян Пеевски, Крачунов заяви, че вече какви ли не неща сме виждали: „След като скиори, след като различни шарлатани и дакели станаха журналисти- какви ли не други абсурдни обвинения можем да чуем, но фактът е факт. Виждаме, че и БТВ не е това, което беше и Нова ТВ, особено това важи за БТВ. Тя стана един трибунал на Цветан Василев, което е срамно като тенденция.“\r\nБеновска припомни и за приближените до Цветан Василев партии като ДСБ, „Да, България“, а Крачунов ги определи като „партии от кръга „агнешки главички““. „Не е нужно да се помнят имената на тези партии, чак толкова много.“- заяви още той.\r\n„Какво ще кажеш за Цветан Василев и неговата дъщеря Радосвета Василева, повдигнатите обвинения и после опроверженията по медиите?“- попита Илиана Беновска. Крачунов коментира, че Агенция „Блиц“ е излязла с различни разкрития по отношение на Цветан Василев и неговото семейство. „Разобличихме лъжите, които се говорят от Емилиян Гебрев, от агентите на Държавна сигурност, от Илиан Василев, от другите дакели на Цветан Василев, които гастролират в БТВ, в кръга „Капитал“, медиите на Иво Прокопиев, така че достатъчно ясно говорят документите сами за себе си.“- добави още Крачунов. \r\n„Днес се обърнах към министър-председателя с молба да спре със закон, както постъпи Орбан- Сорос, хейтъри и т.н., защото участват тези хора и медии, които ги изреди и са грантаджии на „Америка за България“, на Сорос и т.н. Това ще стане ли според теб? Дали министър-председателят  ще се реши?“- попита Беновска, а Крачунов заяви, че това би било едно добро решение за България: „Виждаме колко вредни са последователите на Сорос и на Иван Костов, който е един от най-прилежните ученици на Джордж Сорос. Виждаме, че това са едни  хора, които бълват фабрика за фалшиви новини, която всеки ден залива медийното пространство и е крайно време да бъде прекратено нейното съществуване. Тази седмица стана ясно, че това са едни псевдо- американски защитници, тъй като те започнаха различни мантри, които обслужват Русия, да публикуват в тези медии, които са от кръга Сорос и „Америка за България.“\r\n„Емил Караниколов, министърът на икономиката, многократно излезе със специални пресконференции,  на които съвсем ясно каза намерението на българското правителство да придобие основен дял в „Дунарит“. В същото време видяхме, че той беше контриран точно в медиите на задкулисието, медиите на Иво Прокопиев и БТВ. Дадена беше трибуна на Емилиян Гебрев, който започна да обяснява точно обратното. Веднага излязоха също дакелите на Цветан Василев, които започнаха да виждат руски интереси. Как може да има руски интереси, когато държавата съвсем ясно, в лицето на представител на кабинета „Борисов“, излиза и казва: „Ние искаме да имаме основен дял в „Дунарит“, за да оздравим и да спасим това предприятие.““- заяви Крачунов относно Емилиан Гебрев и„Дунарит“.\r\nНа въпрос на Беновска как могат читателите да се уверят кои новини са истински и кои не Крачунов заяви, че зрителите достатъчно ясно си дават сметка за обективността на различните медии, като добави, че в „Блиц“ проверяват информацията по три пъти преди публикация, като често новините са придружени с документи и в последствие биват потвърждавани от официалните институции. „Виждаме в същото време как БТВ се принизи до нивото на една кабеларка и как изгуби вече своята позиция и това, че от телевизията на всички гледни точки тя се превърна в телевизията на Цветан Василев.“- коментира още Ивайло Крачунов. \r\nБеновска припомни за предложението си по времето, когато Мая Манолова е правела ИК, а именно- медиите да декларират пристрастията си. Кой, кого и какво защитава. „Ние защитаваме, специално за „Блиц“ мога да говоря, обективната журналистика и интересите на българските граждани- да получават всеки ден ясна, точна, обективна и проверена информация.“- допълни Крачунов. По повод това как би реагирал той, ако някоя от медиите каже, че защитава конкретни интереси, той заяви, че е добре това да се каже ясно и публично, но при някои медии това е ясно и без да се казва, с оглед на гостите и темите, които се засягат в медията.\r\n„В крайна сметка г-н Марешки е избран като депутат в българския парламент. Той има ясна позиция, както една телевизия, както една медия- за нея гласуват всеки ден читатели, по същия начин за Марешки оценката трябва да я дадат неговите избиратели- дали е прав, или не. Виждаме доста често, че неговите позиции рязко се разминават от първоначално декларираните. Виждаме,че едно се говори, а след това друго се прави. В крайна сметка избирателите могат да отговорят.“ -  заяви Крачунов по повод заявката на Марешки за вот на недоверие към правителството. \r\n„Ако Марешки наистина не е съгласен с позицията на Борисов и ГЕРБ, той практически е зам.-председател в НС, което е доминирано от ГЕРБ и ако неговата ПГ решава да гласува вот на недоверие нека да не забравяме, че половината от нейната малка численост са с повдигнати обвинения. Тоест не би ли следвало те да напуснат, а Марешки поста си на зам.-председател и тогава да направи обвиненията?“- попита Беновска, а Крачунов заяви, че Марешки да напусне парламента е прекалено-силно. Първата стъпка е да напусне поста на зам.-председател на НС, ако е принципен и последователен в своето поведение.\r\nБеновска приключи разговора с Ивайло Крачунов, управител на Агенция „Блиц“, и му благодари за участието в „Беновска пита” по „Канал 3” и „Радио К2” на 10.09.2017г.", "date": "2017.09.10", "title": "Ивайло Крачунов: Борисов да забрани със закон, като Орбан - Сорос и хейтърите, би било добро решение за България"}
{"url": "http://www.focus-news.net/news/2017/09/10/2434388/zlatka-petrova-regionalen-istoricheski-muzey-stoyu-shishkov-smolyan-s-poreditsa-ot-initsiativi-muzeyat-shte-otbelezhi-evropeyskite-dni-na-nasledstvoto.html", "text": "С различни инициативи Регионален исторически музей „Стою Шишков“ – Смолян ще отбележи Европейските дни на наследството. Това каза за Радио „Фокус“ – Смолян Златка Петрова, главен уредник на историческия музей в града. По думите ѝ  програмата тази година започва на 11 септември с откриване на изложба на Унгарския културен институт в София и завършва на 30 септември с отворени врати на постоянна експозиция и временни изложби в музея. Изложбата „Носиите на Карпатския басейн“ на Унгарския културен институт в София ще гостува на РИМ „Стою Шишков“ – Смолян от 11 септември до 6 октомври 2017 г., а официалното ѝ откриване ще бъде на 11 септември от 17.00 часа. Петрова обясни, че самата изложба е поглед върху сбирката на частния колекционер Дьорд Барна. Тя представя богата колекция, съдържаща 280 носии от 19 региона и 120 селища. Сбирката показва празничните носии от селата и опидумите в периода от края на XIX до средата на XX век на четирите големи региона на Карпатския басейн – Задунавието, Фелвидек (днешна Словакия), Алфьолд (Голямата унгарска равнина) и Трансилвания. Една от най-живописните части на традиционната европейска селска култура са разнообразните носии на различните народи, етнографски групи и региони. Унгарското селско облекло се формира паралелно със стиловите епохи на народното изкуство. Пред втората половина на XIX век, с навлизането на фабричните тъкани, дрехите – особено женското облекло – се превръщат в подходящ израз на специфичните особености на даден регион или селище. Облеклото като система от символи издава обществения статус, възрастта, семейното положение на своя притежател, подсказва за различните празнични поводи, може да бъде подходящо дори за изразяване на лични чувства. Богатството от форми на народната носия се определя от приетия в местната общност идеал за красота, който се променя според епохата. Дребните елементи в носията често се променят и под влияние на променящият се вкус на всяко следващо поколение, на модата и модернизацията. Петрова уточни, че организатори на инициативите, посветени на Европейските дни на наследството, които се провеждат в Смолян са РИМ „Стою Шишков” – Смолян, съвместно с Община Смолян и Kлуб „Приятели на РИМ „Стою Шишков” – Смолян.\r\nДаниела БОЙКОВА", "date": "2017.09.10", "title": "Златка Петрова, Регионален исторически музей „Стою Шишков“ – Смолян: С поредица от инициативи музеят ще отбележи Европейските дни на наследството"}
{"url": "http://www.focus-news.net/news/2017/09/10/2434389/afp-frenskiyat-prezident-emanyuel-makron-shte-poseti-ostrov-sveti-martin-koyto-postrada-seriozno-ot-uragana-irma.html", "text": "Президентът на Франция Еманюел Макрон ще лети до карибския остров Свети Мартин,  за да се срещне с пострадалите от урагана „Ирма“ и да се посъветва с местните власти, предаде AFP, позовавайки се на думите на вътрешния министър на Франция Жерар Коломб.\r\n„Той ще пристигне там във вторник сутринта“, заяви Коломб, след като беше на среща с Макрон в Елисейски президентски дворец. Островът, който понесе серизни поражения от преминаването на урагана „Ирма“ е разделен между Франция и Нидерландия.\r\nПревод и редакция:", "date": "2017.09.10", "title": "AFP: Френският президент Еманюел Макрон ще посети остров Свети Мартин, който пострада сериозно от урагана „Ирма“"}
{"url": "http://www.focus-news.net/news/2017/09/10/2434390/bbc-glavna-ulitsa-v-mayami-se-prevarna-v-reka-zaradi-uragana-irma.html", "text": "Главна улица в Маями се превърна в река, поради ураганът „Ирма“, предава CNN. По булеварда, намиращ се в бизнес частта на града текат 60 см. вода, след като стихията удари американският град в неделя. \r\nПовече от 1 млн. домове са останали без електричество, а над 6 млн. души трябва да се евакуират, напомнят от медията.  Цанко Цолов", "date": "2017.09.10", "title": "BBC: Главна улица в Маями се превърна в река заради урагана „Ирма“"}
{"url": "http://www.focus-news.net/news/2017/09/10/2434391/burgas-s-initsiativata-sedmitsa-na-pozharnata-bezopasnost-balgarskite-pozharnikari-ot-oblastta-shte-otbelezhat-svoya-profesionalen-praznik.html", "text": "На 14 септември българските пожарникари отбелязват своя професионален празник, съобщиха от пресцентъра на Община Бургас. В програмата са включени редица събития. Отганизират се дни на отворените врати от 11 септември до 15 септември 2017 г. във всички районни служби за ПБЗН от областта. Пресконференция с представители на местните средства за масово осведомяване ще се проведе на 13 септември, от 11.00 часа, в клуба на втория етаж на РДПБЗН – Бургас. Почитане паметта на загинали при изпълнение на служебния си дълг огнеборци, чрез поднасяне на венци и цветя при паметната плоча пред сградата на РДПБЗН – Бургас, ще се състои на 13 септември от 11.30 часа. Организирана е и среща с ветерани в клуба на втория етаж на РДПБЗН – Бургас на 13 септември от 16.30 часа. По-късно, от 18.00 часа, ще се проведе представяне възможностите на новата пожарогасителна и аварийно-спасителната техника от служители на РДПБЗН – Бургас, с разясняване на правилата за пожарна безопасност и защита при бедствия, аварии и извънредни ситуации, пред жители и гости на Бургас на площада пред паметника-мемориал „Пантеона“.\r\nПожарното дело в България има богата история и достижения, сравними в много отношения с развитите европейски страни. Редица поколения са дали своя принос за просперитета на пожарната сигурност като гаранция за ефективна борба с огнената стихия. Страната ни е сред инициаторите за създаване на първообраза от 1900 г. на днешната Международна асоциация на пожарните и спасителните служби (CTIF). На третия конгрес на организацията в Будапеща през 1904 г. наши представители са Димитър Тролев, Руси Кожухаров и Найден Николов. Една година по-късно в София се организира Първият пожарникарски събор в България. Както по цяла Европа, така и у нас обединяването на пожарните служби се провежда с цел подобряване и уеднаквяване на обучението и развитие на техническото въоръжение на службите.\r\nИнициатори на събора са пожарни командири от страната със значителен опит и професионална подготовка. Това са командирът на столичната пожарна команда Димитър Тролев, командирът на пловдивската пожарна команда Георги Атанасов, командирът на бургаската пожарна команда Руси Кожухаров, пожарният командир на Татар Пазарджик (дн. гр. Пазарджик) Найден Николов и пожарният командир на Станимака (дн. гр. Асеновград) Тодор Боев. В работата на събора вземат участие 17 пожарни командири и 10 командири на доброволни дружини.\r\nСъборът е свикан на 14 септември 1905 г. в София и работи до 18 септември. Разискват се състоянието на пожарните команди и тяхната техническа въоръженост, правилата за устройство на градските пожарни команди, проектоустав за доброволните противопожарни дружини, мероприятия за подобряване на положението на пожарникарите, осигуряването им в случай на злополука и др. въпроси. Констатира се сериозно изоставане на пожарната защита в селата и малките градове.\r\nПрез 1995 г. с Решение № 385 на Министерския съвет на Р България датата 14 септември (откриването на Първия пожарникарски събор) е обявена за Професионален празник на служителите на Национална служба „Пожарна безопасност и защита на населението“, с което е възстановена традицията. По решение на Първия пожарникарски събор тази дата да се отбелязва като патронен празник на пожарните команди в страната.\r\nПо утвърдена традиция, огнеборците отбелязват своя професионален празник със „Седмица на пожарната безопасност“, като тази година тя ще се проведе от 11 до 15 септември. Организаторите провеждат множество мероприятия за повишаване на противопожарната култура сред населението, като голяма част от тях са насочени към децата. Освен децата, служителите ще запознаят и техните родители с противопожарните уреди и най-вече как да реагират при възникване на пожар. В празничния ден освен тържествени събрания е предвидено поднасяне на венци пред паметните плочи на пожарникарите, загинали при изпълнение на служебния си дълг. Във всички районни служби ще бъдат организирани дни на отворените врати и приемни за граждани.\r\nПожарникари и спасители ще демонстрират гасене на пожари и извършването на аварийно-спасителни дейности с оказване на първа помощ. В някои от тях ще се включат и ученици от националните състезания по бедствия, аварии и катастрофи. За подобряване на взаимодействието при пожари, бедствия и други извънредни ситуации, ще се състоят работни срещи с кметове и представители на регионалните структури. Предвиждат се срещи с ветерани.", "date": "2017.09.10", "title": "Бургас: С инициативата „Седмица на пожарната безопасност“ българските пожарникари от областта ще отбележат своя професионален празник"}
{"url": "http://www.focus-news.net/news/2017/09/10/2434392/montana-obshtinskite-savetnitsi-tryabva-da-odobryat-sleti-i-malomerni-paralelki-v-uchilishtata-ot-obshtinata.html", "text": "Общинските съветници в Монтана трябва да одобрят слети и маломерни паралелки в училища, съобщиха за Радио „Фокус“ – Видин от местния съвет. Слята паралелка трябва да одобрят съветниците в училище “Христо Ботев” в село Доктор Йосифово. В същото училище и в основното училище в село Габровница „Св. Св. Кирил и Методий” се сформират и паралелки с ученици под норматива, т.н. маломерни паралелки. Общинските съветници трябва да одобрят сформирането на такива маломерни паралелки в две средни училища в Монтана – 5-то Средно училище „Христо Ботев” и 9-то Средно училище „Йордан Радичков” – гр. Монтана. Заседанието на общинските съветници е предвидено на 14 септември, вече е внесена докладната записка за одобрение на слетите и маломерните паралелки, които трябва да се разгледат и в комисиите към Общинския съвет. През изминалата учебна година в същите училища е имало маломерни паралелки, а в училището в село Доктор Йосифово и слята.\r\nАнна ЛОЗАНОВА", "date": "2017.09.10", "title": "Монтана: Общинските съветници трябва да одобрят слети и маломерни паралелки в училищата от общината"}
{"url": "http://www.focus-news.net/news/2017/09/10/2434393/miami-herald-uraganat-irma-se-otklonyava-na-sever-ochakva-se-oshte-po-silen-udar.html", "text": "Ураганът „Ирма“ се отклонява на север, заявиха от американския изследователски център по ураганите в неделя, пише вестник Miami Herald .  Това означава, че ветровете и бурята, които започнаха рано сутринта в неделя, ще продължат, което е в противоречие с по-ранната прогноза, че циклонът ще отслабне, щом срещне ветровете, идващи от континента. \r\nСпоред Майк Бренън, изследовател на ураганите, бурята „може буквално да изравни сгради със земята“.   Цанко Цолов", "date": "2017.09.10", "title": "Miami Herald: Ураганът „Ирма“ се отклонява на север, очаква се още по-силен удар"}
{"url": "http://www.focus-news.net/news/2017/09/10/2434394/reuters-11-metrovi-valni-predizvikani-ot-uragana-irma-zalyaha-havana.html", "text": "Вълни, достигащи до 11 метра, са заляли крайбрежието в кубинската столица Хавана и са отнесли бутки и други слаби постройки в близост до морския бряг. Те са предизвикани от урагана „Ирма“, който е предизвикал и силни ветрове, които са причинили разрушения на доста сгради и хотели по крайбрежната ивица, предаде Reuters.\r\nДоброволци и служители на властите, прекараха нощта, като спасяваха хората от домовете им в централната част на Хавана, тъй като морето порази, с исторически сила, в района, който е уязвим за наводнения, дори когато бурята се приближаваше към Флорида на север.\r\nПревод и редакция:", "date": "2017.09.10", "title": "Reuters: 11-метрови вълни, предизвикани от урагана „Ирма“, заляха Хавана"}
{"url": "http://www.focus-news.net/news/2017/09/10/2434395/gyurga-katsarska-chitalishte-nikola-yonkov-vaptsarov-v-yakovo-e-postroeno-prez-1950-godina-na-dobrovolni-nachala-ot-horata-ot-seloto.html", "text": "Читалище „Никола Йонков Вапцаров“ в село Яково е построено през 1950 година на доброволни начала от хората от селото. Това каза за Радио „Фокус“-Пирин Гюрга Кацарска от читалищното настоятелство. „През 1960 година е имало женска фолклорна певческа група, ръководена от учител Стамболов, който е карал групата на съборите по селата. Тогава се открива звено за изкуство и култура под ръководството на Иван Терзиев, и тогава вече са съставени една женска и една мъжка певческа фолклорна група. С мъжката е имало и гайда, както и кемене. Те са ходили по съборите – по „Пирин пее“, в Банско и т.н“, уточни тя. Гюрга Кацарска посочи, че тогава е имало 12-13 жени в хора, а сега вече са намалели. Тя отбеляза, че след Иван Терзиев, ръководството на хора се поема от Сашо Марков, а след неговата смърт самата тя поема тази тежка задача. Кацарска заяви, че преди 7-8 години са ходили във Велико Търново, Приморско, Малешево и други, като са печелили много награди и жените са имали мерак за изява. Тя добави, че сега хората намаляват и от ден на ден става все по-лошо, но все пак продължават да ходят на местните събори. Кацарска каза още, че в читалището няма други дейности освен хоровото пеене, тъй като в селото са останали само възрастни хора.\r\nНатали СТЕФАНОВА", "date": "2017.09.10", "title": "Гюрга Кацарска: Читалище „Никола Йонков Вапцаров“ в Яково е построено през 1950 година на доброволни начала от хората от селото"}
{"url": "http://www.focus-news.net/news/2017/09/10/2434396/reuters-sgradite-bez-elektrichestvo-vav-florida-veche-sa-pochti-16-mln.html", "text": "Почти 1,6 млн. сгради са оставени без електричество заради бушуващия във Флорида ураган „Ирма“, предава Reuters, позовавайки се на информация от властите в американския щат. \r\nСпоред по-ранна информация, цифрата на оставените без електричество домове и бизнес сгради достигаше един милион. Природната стихия, определена като ураган от четвърта категория, удари американския щат рано в неделя със скорост от 215 км. в час.  Цанко Цолов", "date": "2017.09.10", "title": "Reuters: Сградите без електричество във Флорида вече са почти  1,6 млн."}
{"url": "http://www.focus-news.net/news/2017/09/10/2434397/kyustendil-sportniyat-klub-za-hora-sas-zritelni-uvrezhdaniya-shte-uchastva-v-darzhavnoto-parvenstvo-po-shoudaun.html", "text": "Спортният клуб за хора със зрителни увреждания от Кюстендил ще участва в държавното първенство по шоудаун. Това съобщи за Радио „Фокус” – Кюстендил Кънка Витова, председател на спортния клуб „Пауталия спор”. По думите ѝ националното първенство ще се проведе във Върна от 21 до 24 септември. Петима души от кюстендилския клуб се подготвят за участие в състезанието, а един спортист ще бъде включен в съдийския състав на държавното първенство. „Шоудаунът е спорт за незрящи, който може да се оприличи на тенис на маса. За разлика от тениса на маса, ударите при шоудауна се правят с бата. Топчето е по-голямо, то се търкаля по масата и издава специфичен звук, по който играчите се ориентират къде се намира то. Играта е достъпна и за зрящи, защото всички участници си слагат маски на очите. Целта е хората с остатъчно зрение да нямат предимство”, каза Кънка Витова.\r\nВенцеслав ИЛЧЕВ", "date": "2017.09.10", "title": "Кюстендил: Спортният клуб за хора със зрителни увреждания ще участва в държавното първенство по шоудаун"}
{"url": "http://www.focus-news.net/news/2017/09/10/2434398/stanka-mihova-rdsp-blagoevgrad-broyat-na-horata-s-uvrezhdaniya-kam-kraya-na-mesets-yuli-e-13-433-litsa.html", "text": "Броят на хората с увреждания към края на месец юли е 13 433 лица. Това каза пред Радио „Фокус“-Пирин Станка Михова, експерт в Регионална дирекция „Социално подпомагане“-Благоевград. По думите й за същия период здравно осигурени са 5 021 лица, от които социално слаби с право на социално подпомагане са 2 384 лица, получили целева помощ за отопление 2 602 и 35 лица, полагащи грижи за член от семейството със загубена работоспособност над 90% с чужда помощ. Станка Михова посочи, че по Закона за интеграция на хората с увреждания са отпуснати месечни добавки за социална интеграция на 27 705 случая за общо 279 519 лева. „От тях месечни добавки за социална интеграция за транспортни услуги са за 13 432 случая, за ползване на информационни и телекомуникационни услуги – 2 253, за обучение – 8, месечни добавки за диетично хранене и лекарства – 10 165, за достъп на информация – 1 830, за наем на общинско жилище – 13 и за добавки за балнеолечение – 4 случая“, допълни тя. Експертът добави, че са отпуснати парични помощи за покупка и ремонт на МИПСПС на 229 лица с увреждания в общ размер на 109 633 лева.\r\nНатали СТЕФАНОВА", "date": "2017.09.10", "title": "Станка Михова, РДСП-Благоевград: Броят на хората с увреждания към края на месец юли е 13 433 лица"}
{"url": "http://www.focus-news.net/news/2017/09/10/2434399/pazardzhik-obshto-56-opita-za-samoubiystvo-sa-registrirani-v-oblastta-za-parvite-sedem-mesetsa-na-2017-g-15-ot-tyah-sa-s-fatalen-izhod.html", "text": "Общо 56 опита за самоубийство са регистрирани на територията на област Пазарджик за първите седем месеца от тази година, от тях с фатален изход са 15, а 41 са останали живи, но с телесни повреди. Това съобщи за Радио „Фокус“ – Пазарджик Таня Чомакова, експерт в Здравната инспекция в Пазарджик. Мъжете остават по-рискова група при реализираните суициди, за разлика от жените, където се наблюдава по-висок процент на нереализираните суицидни опити. „От суицидантите  близо 70% са с първи опит, над 10% вече имат един, 7% са с по два суицидни опита, а близо 9% имат повече от два опита. Висок е процентът на хората, опитали да посегнат на живота си повече от веднъж. Това показва, че тези хора се обособяват като високорискова група, която се нуждае от особено внимание и квалифицирана професионална помощ“, уточни Чомакова. Тя каза още, че разпределени по използван суициден способ: „отравянето с медикаменти“ е водещ способ – с близо 49%. Следват: „самоотравяне с химични средства“ – над 13%; „обесване“ – 10%; „порязване с хладно оръжие“ – над 8%; „огнестрелно оръжие“ – 5%. Други използвани способи през това тримесечие са „хвърляне от височина“, „пробождане с хладно оръжие“, „изгаряне“ и електрически ток.\r\nАлбена ЖИЛЕКОВА", "date": "2017.09.10", "title": "Пазарджик: Общо 56 опита за самоубийство са регистрирани в областта за първите седем месеца на 2017 г., 15 от тях са с фатален изход"}
{"url": "http://www.focus-news.net/news/2017/09/10/2434400/angelina-proeva-tsarkoven-nastoyatel-stroezhat-na-cherkvata-sv-anastasiy-v-selo-eleshnitsa-e-zapochnal-prez-1832-godina-i-zavarshva-tri-godini-po-kasno.html", "text": "Строежът на черквата „Св. Анастасий” в село Елешница е започнал през 1832 година и завършва три години по-късно. Това каза за Радио „Фокус“-Пирин Ангелина Проева, църковен настоятел. По думите й в село Елешница е съществувало оброчище на Св. Атанасий, около което по-късно били построени къщите. На това място бил направен параклис с няколко икони в него и една малка камбана , чийто звън се чувал само от околните къщи. „По- късно, след построяването и освещаването на храма, през месец август 1901 година са отлети две камбани, чийто звън и до днес огласят селото и до най- крайните къщи. През годините черквата е обновена и ремонтирана. И днес черквата е повод за гордост на всички местни жители“, разказва Проева. Тя подчерта, че иконостасът, иконите на „ Св. Св. Константин и Елена” и „Успение Богородично” представляват ценност от гледище на нашата църковна живопис. „Образите в тях са живи и естествени. Музейна ценност представляват и някои от църковните книги и особено „Големото старо евангелие”, известно с името „Сребърното евангелие”, печатано през 1743 година в Москва при царуването на императрица Елисавета Петровна, дъщеря на Петър I. От преписка върху първия вътрешен лист, която е написана в Русия и на руски език се чете, че то е било дар за Йерусалимската черква през 1818 година“, каза Проева.\r\nЛора КАЛЧЕВА", "date": "2017.09.10", "title": "Ангелина Проева, църковен настоятел: Строежът на черквата „Св. Анастасий” в село Елешница е започнал през 1832 година и завършва три години по-късно"}
{"url": "http://www.focus-news.net/news/2017/09/10/2434199/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "***\r\nВ събота губернаторът на Флорида Рик Скот предупреди, че ураганът „Ирма“ ще бъде „най-катастрофалната“ буря, удряла някога американския щат, пише вестник The Hill. \r\nМеждувременно властите продължават да призовават гражданите и посетителите да потърсят подслони далеч от крайбрежието. \r\n„Това е най-катастрофалната буря, която нашият щат е виждал“, допълни губернаторът. \r\n„Помнете, че можете да построите своя дом отново, можете да си купите вещи отново, но не може да си върнете живота и семейството“, подчерта Скот. \r\n***\r\nОт много години насам, бума на раждаемостта в Пакистан можеше да се забележи, гледайки препълнените училища, клиники и ширещата се бедност, сред големи групи от населението на голямата, преимуществено мюсюлманска, държава. Но до преди две седмици никой не знаеше точно колко е сериозен проблема. Сега вече се знае, пише The Washington Post.\r\nПредварителните резултати от новото преброяване на населението – първото от 1998-а насам – показа, че населението се е увеличило с 57 процента от тогава, като е достигнало до 207,7 милиона, което поставя Пакистан на пето място в света по този показател, задминавайки Бразилия и нареждайки се зад Китай, Индия, САЩ и Индонезия. Средната годишна раждаемост, въпреки че плавно намалява, остава на опасно високи нива – 22 раждания на 1000 души, колкото е в Боливия и Хаити и сред най-високите извън Африка.\r\n„Експлоадиращата популационна бомба поставя бъдещето на страната под въпрос“, пише пакистанският колумнист Захид Хюсеин в местно издание. 60 процента от населението е на възраст под 30 години, а близо една-трета от пакистанците живеят в бедност, като само 58 процента от тях са грамотни, добавя Хюсеин и предупреждава, че „това е катастрофа в зародиш“.\r\nГлавните причини за продължителния висок прираст, според експерти по демография, са религиозните табута, политическата плахост и общественото невежество, особено в селските райони. Само една-трета от омъжените пакистанки използват някаква форма на контрол над забременяването и единствения метод за семейно планиране, сакциониран от повечето ислямски свещеници е разреждането на ражданията през две години, за да може всяко новородено да бъде кърмено само през това време.\r\nДори и раждаемостта да се забави, някои експерти изчисляват, че населението на Пакистан ще се удвои до средата на този век, което би поставило под страхотно напрежение водоснабдяването в страната и санитарните системи, понижавайки нивото и достъпа до здравни и образователни услуги и оставяйки десетки милиони пакистанци безработни – правейки ги потенциални участници в криминални мрежи и агресивни ислямистки групи.\r\n***\r\nМинистерството на външните работи на Турция излезе със съобщение, в което призовава турските граждани, които живеят в Германия и тези, които ще пътуват до тази страна, да бъдат внимателни и да се въздържат от политически дискусии, преди парламентарните избори във Федералната република, които ще се проведат на 24-и септември, пише турското издание Hurryiet.\r\nВ съобщението пише, че политическата атмосфера в Германия е повлияна от увеличаващите се крайно-десни и дори расистки дискурси, в кампания, която е основана на анти-турски позиции и усилия да се попречи на Анкара да продължи преговорите за приемане в Европейския съюз.\r\nВ него се посочва, че германските органи не успяват да разяснят минали събития, насочени срещу турците в страната, включително \"палежи\", произволни въпроси на летищата и малтретиране.\r\nОт министерството са добавили, че Берлин „взаимодейства с терористични организации“, а именно, обявената извън закона, Работническа партия на Кюрдистан (ПКК) и ФЕТО                         ( терористичната организация на Фетулах Гюлен).\r\n„Турските граждани които живеят в Германия и тези, които планират да посетят тази страна, трябва да са внимателни и да действат предвидливо, в случай на възможни инциденти, поведение или словесни атаки на ксенофобията и расизма“, предупредиха от турското външно министерство.\r\n***\r\nКитай призова Индия да следва пътя, начертан от историята, като започне да прави и говори повече неща, които помагат за развитието на индийско-китайските отношения, след като ръководителят на индийската армия обяви, че страната му е готова за „война на два фронта“, пише китайският правителствен вестник People’s Daily.\r\n“Не съм сигурен дали тази реч беше оторизирана и дали забележките му са негово лично мнение, или отразяват позицията на индийското правителство“, заяви Говорителят на външното министерство на Китай – Генг Шуанг – по време на пресконференция, като добави, че дори индийските медии са възприели изказването като шокиращо.\r\n„Китай и Индия са най-важните съседи, един на друг и са двете най-големи развиващи се страни и възникващи пазари... двете държави трябва заедно да бдят над регионалния мир“, подчерта Генг.\r\nТой направи коментарите си, в отговор на забележките на Ръководителят на индийската армия, че Индия ще бъде готова за война на два фронта срещу Китай и Пакистан.\r\nБипин Рават, който е началник на индийските Въоръжени сили, заяви, че Индия трябва да е приготвена за възможни конфликти на северната и западната си граница. Според него, Пакистан провежда „прокси война“ срещу Индия, а Китай е започнал да демонстрира силата си.\r\nМинистърът на Външните работи на Китай Ван И заяви, че връзките между Китай и Индия не трябва да бъдат разрушавани, за да не се случват конфликти между двете страни. Според него и двете държави трябва да гледат една на друга, като на партньори и идеята, Пекин и Делхи да се виждат като противници и заплахи, една за друга, е остаряла.\r\nИндия е изтеглила персонала и оборудването си от платото Доклам, след военното противостояние, от средата на юни до края на август, тази година.\r\n„Рават направи коментарите си, след като завърши противопоставянето на Доклам и след политическия консенсус, постигнат от лидерите на Китай и Индия. Те бяха много неподходящи и сериозно повреждат китайско-индийските връзки, които вече бяха обтегнати от размириците\", каза Киан Фенг, експерт в китайската асоциация за изследвания на Южна Азия.\r\nКиан добави, че „Ръководителят на индийската армия гледа на Китай, като на враг. Това е стратегическа грешка.“\r\n„Китай е съперникът на индийската армия, не Пакистан. Тя търси отмъщение за поражението си от 1962-а година“, подчерта Жао Ганчен, директор на Центъра за азиатско-тихоокеански изследвания към Шанхайския институт за Международни проучвания.\r\n„Няма смисъл да говорят за „война на два фронта“, заяви Киан Фенг.\r\nНародоосвободителната армия на Китай би победила без проблем индийските въоръжени сили. Китай не би позволил на Пакистан да се намеси, след като може да се оправи и сам, обясни той. Освен това, според него, Пакистан не би провокирал война с Индия.\r\nСпоред Жао, Рават най-вероятно е искал да подчертае важността на индийската армия, след напрежението на платото Доклам, но това не би променило политиката на Индия, защото армията ѝ има малко влияние върху дипломацията.\r\nОт своя страна, Киан предупреди, че Индия действително се подготвя за „война на два фронта“. „Индия продължава да се подготвя, като закупува изтребители от САЩ и разполага войските си.“\r\n***\r\nТокио планира да въведе забрана за пушене в ресторантите и обществените сгради в града преди Олимпийските и Параолимпийските игри през 2020 г., пише вестник The Asahi Shimbun. \r\nЗаконът ще бъде представен пред местния парламент през тази фискална година, която приключва март 2018г. Очаква се мярката да влезе в сила до лятото на 2019г.", "date": "2017.09.10", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/09/10/2434200/predstoyashti-sabitiya-v-stranata-za-10-septemvri-agentsiya-fokus.html", "text": "***\r\nНа Голямата поляна в Южен парк ще се проведе вторият ден на националната информационно-образователна кампания „Аз събуждам България”.\r\n***\r\nОт 10.30 часа, на бул. „Витоша“ 37 пред Книжен център „Гринуич“, ще се проведе тазгодишното издание на кампанията „Стара хартия за нова книга“, под надслов: „Почисти и прочети“.\r\n***\r\nОт 14.00 часа, в Sofia Ring Mall, ще се състои четвъртото софийско издание на Фестивал на цветовете.\r\n***\r\nОт 11.00 часа, в Творческа база на НХА, ще бъде открита изложба от проведените IX Международна лятна академия и симпозиум - Ахтопол 2017.\r\n***\r\nОт 09.00 часа, пред LARGO MALL Благоевград ще се проведе благотворителен базар.\r\n***\r\nОт 12.30 часа, в централния офис на Национално Сдружение „Младежки Глас”, ще се проведе безплатен семинар за младежи по проект: “Структурен диалог за образователната система, допълнителната квалификация и предприемачеството“.\r\n***\r\nОт 9.00 часа, в Катедрален храм „Успение на Пресвета Богородица”, ще бъде отслужена света Божествена литургия, част от програмата на Седмица на православната книга (4 - 10 септември 2017 г.).\r\n***\r\nUN BESO LATINO FIESTA 2017 организират в пространството около паметник „Асеневци“ и сцена „Арт лято“.\r\n***\r\nОт 11.00 часа, в Държавен куклен театър „Дора Габе“, ще бъде представен Неделен куклен спектакъл „Хитър Петър“.\r\n***\r\nОт 11.00 часа, в Скейт парк – Добрич, ще се проведе младежкият фест Extreme Connection.\r\n***\r\nОт 08.00 часа, на тенис кортовете на сп. пл. „Юнак“, ще се проведе тенис турнирът за любители „Купа Хасково“. \r\n***\r\nОт 09.00 часа, в зала „Дружба“, ще се проведе 3-ти кръг от ДЛОШ „Силов трибой“. \r\n***\r\nОт 10.00 часа, в залата на втория етаж на х-л „Хасково“, ще се проведе турнир по бридж на град Хасково. \r\n***\r\nОт 17.00 часа, на пл. „Свобода“ ще се състои концерт на Галина Коротаева и Светлана Миронова от Ансамбъл „Съзвездието на Урал“, гр. Екатеринбург.", "date": "2017.09.10", "title": "Предстоящи събития в страната за 10 септември (Агенция „Фокус“)"}
{"url": "http://www.focus-news.net/news/2017/09/10/2434201/voa-dalay-lama-zapochva-20-dnevnata-si-obikolka-v-evropa.html", "text": "В неделя Далай Лама ще започне 20-дневната си обиколка в Европа, където ще изнесе публични лекции за будизма и ще проведе срещи с учени, предава Voice of America. \r\nВ петък тибетският духовен лидер пристигна в Делхи, Индия, откъдето той ще излети за Европа. \r\n„Очаквам с нетърпение срещите във Франкфурт. Ще разговарям с някои учени“, отбеляза Далай Лама, който определи посещението си като образователна визита.\r\nПърво той ще пристигне във Великобритания, където ще говори за състраданието. Оттам ще пътува за Франкфурт, за да участва в конференция, посветена на пресечните точки между будистките учения и модерната наука. Докато е в Германия, духовният лидер също така ще води лекция за етиката. \r\nОсвен това той ще присъства на симпозиум по въпросите на науката в Италия и ще завърши европейското си посещения в Латвия.   Мария Динкова", "date": "2017.09.10", "title": "VOA: Далай Лама започва 20-дневната си обиколка в Европа"}
{"url": "http://www.focus-news.net/news/2017/09/10/2434202/reuters-broyat-na-zaginalite-sled-silnoto-zemetresenie-v-meksiko-dostigna-65-dushi.html", "text": "Броят на загиналите след силното земетресение, което удари Мексико в петък, достигна 65 души, съобщиха властите в събота, предава Reuters. \r\nТрусът с магнитуд 8,1 по скалата на Рихтер разтресе крайбрежието на щата Чиапас, като това е най-силното земетресение в Мексико за последните 100 г. \r\nВ събота продължи изпращането на хуманитарната помощ в южната част на страната. Много от гражданите не искат да се върнат по домовете си, заради опасения, че нестабилните сгради могат да се срутят при вторичните трусове.  Мария Динкова", "date": "2017.09.10", "title": "Reuters: Броят на загиналите след силното земетресение в Мексико достигна 65 души"}
{"url": "http://www.focus-news.net/news/2017/09/10/2434203/sport-sloun-stivans-specheli-otkrito-parvenstvo-na-sasht-po-tenis.html", "text": "Американката Слоун Стивънс спечели Откритото първенство на САЩ по тенис. Тя надделя над своята сънародничка Мадисън Кийс с 6:3, 6:0, като мачът продължи едва 62 минути. \r\nСлед тази категорична победа Стивънс от 86-то място ще се изкачи до 17-та позиция в световната ранглиста при жените.", "date": "2017.09.10", "title": "Спорт: Слоун Стивънс спечели Открито първенство на САЩ по тенис"}
{"url": "http://www.focus-news.net/news/2017/09/10/2434204/tass-sergey-lavrov-zapochva-vtorata-chast-ot-obikolkata-si-v-blizkiya-iztok.html", "text": "В неделя руският министър на външните работи Сергей Лавров ще започне втората част на своята обиколка в страните от Близкия Изток, като този път той ще посети Саудитска Арабия и Йордания, предава ТАСС.  В края на август Лавров проведе визити в Кувейт, Обединените арабски емирства и Катар. \r\nВ Саудитска Арабия руският министър ще обсъди отново военно-политическите аспекти при разрешаването на ситуацията в Сирия и кризата в отношенията между Доха и арабските държави. \r\nЛавров ще бъде приет от краля на Саудитска Арабия Салман бен Абдел Азиз ал Сауд, който планира в края на октомври да пристигне в Русия. Освен това Лавров ще разговаря със своя колега Адел ал Джубейр.  Мария Динкова", "date": "2017.09.10", "title": "ТАСС: Сергей Лавров започва втората част от обиколката си в Близкия Изток"}
{"url": "http://www.focus-news.net/news/2017/09/10/2434205/ria-novosti-v-rusiya-se-provezhdat-mestni-izbori.html", "text": "В неделя в Русия ще се проведат местни избори в 82 от общо 85-те региона на страната, предава РИА Новости. В 16 области гражданите ще гласуват за губернатори, а в шест ще бъдат избирани депутати за регионалните законодателни събрания. \r\nВластите уточниха, че повече от 6,5 хил. служители от руската Национална гвардия ще следят за обществения ред.\r\n„На 10 септември в Русия повече от 6,5 хил. военнослужещи и служители на Националната гвардия ще следят за реда по време на гласуването, като в Москва и Московска област ще бъдат разположени над 1,2 хил. души“, подчертаха властите.  Мария Динкова", "date": "2017.09.10", "title": "РИА Новости: В Русия се провеждат местни избори"}
{"url": "http://www.focus-news.net/news/2017/09/10/2434206/sport-barselona-pobedi-espanyol-s-50-v-katalunskoto-derbi.html", "text": "Барселона победи Еспаньол с 5:0 в каталунското дерби от третия кръг на Примера дивисион. След този мач Барселона продължава да бъде без допуснат гол от началото на сезона и оглавява класирането с 9 точки. Еспаньол заема 15-та позиция с 1 точка. \r\nРезултати от други срещи: \r\nРеал Мадрид – Леванте 1:1\r\nВаленсия – Атлетико Мадрид 0:0\r\nСевиля – Ейбар 3:0", "date": "2017.09.10", "title": "Спорт: Барселона победи Еспаньол с 5:0 в каталунското дерби"}
{"url": "http://www.focus-news.net/news/2017/09/10/2434207/interfaks-rusiya-e-predlozhila-na-kuba-i-frantsiya-pomosht-vav-vrazka-s-uragana-irma.html", "text": "Руският министър на извънредните ситуации Владимир Пучков е предложил на Куба и Франция помощ за справяне с последствията от урагана „Ирма“, предава Интерфакс. \r\n„Бих искал да потвърдя, че службата за извънредни ситуации на Русия е готова да предложи всякаква необходима помощ и да окаже подкрепа, ако бъде поискана от руското правителство“, отбеляза Пучков в телеграма, изпратена до заместник-председателя на Съвета на министрите на Куба и до външния министър на Франция. \r\nОбщо 22 души загинаха вследствие на урагана. Френските острови в Карибския регион пострадаха най-сериозно от стихията. По-рано беше съобщено, че руските туристи в Куба са били евакуирани от зоната на активност на бурята.   Мария Динкова", "date": "2017.09.10", "title": "Интерфакс: Русия е предложила на Куба и Франция помощ във връзка с урагана „Ирма“"}
{"url": "http://www.focus-news.net/news/2017/09/10/2434208/fire-engineering-ispanskite-vlasti-sa-evakuirali-500-dushi-zaradi-gorski-pozhar.html", "text": "Властите в южната част на Испания отбелязаха, че се борят с горски пожар, заради който 500 души са били евакуирани от поне седем града в провинция Севилия, съобщава списание Fire Engineering. \r\nВ събота Роса Агилар, която е регионален министър на правосъдието за Андалусия, заяви, че „около 500 души“ са били евакуирани „като предпазна мярка“. \r\nОколо 120 души са били подслонени в обществената библиотека, спортния център и училището. \r\nПовече от 130 пожарникари продължават да се борят с пламъците, които достигат 20 м височина и се разпростират на повече от 20 км. Властите все още не са установили колко голяма площ е засегната от огъня.   Мария Динкова", "date": "2017.09.10", "title": "Fire Engineering: Испанските власти са евакуирали 500 души заради горски пожар"}
{"url": "http://www.focus-news.net/news/2017/09/10/2434209/koloni-ot-avtomobili-na-granichnite-punktove-v-parviya-pochiven-den-obzor.html", "text": "Засилен бе трафикът през граничните контролно-пропусквателни пунктове през първия почивен ден от седмицата. Още рано сутринта, около 06.00 часа, с дължина от около 1 км бе образувалата се колона от товарни автомобили на ГКПП „Капитан Андреево“ на българо-турската граница, както и на ГКПП „Дунав мост – Видин“ на границата ни с Румъния. С напредването на деня трафикът се засили и около 12.00 часа на обяд се образува опашка от леки автомобили и автобуси на ГКПП „Кулата“ на изход от страната. Трафикът през ГКПП „Маказа“ също бе с повишен интензитет, затова от МВР препоръчаха на шофьорите са използват алтернативни маршрути през ГКПП „Илинден“ и ГКПП „Капитан Петко войвода“. \r\nКъм 13.00 часа на българо-сръбската граница трафикът бе засилен, на ГКПП \"Калотина\" се образува 3,5 км колона от леки автомобили на изход. Само за 2 часа дължината на опашката от изчакващи автомобили нарасна до 6 километра, а след това и на 8 км на изход, но от пресцентъра на МВР уточниха, че причината за това е токов удар, заради който е преустановено преминаването през пункта. След отстраняването на повредата работата бе възстановена, а колоната започна да се изтегля.\r\nВ няколко региона на страната пътната обстановка пък бе усложнена заради лошото време. Силният дъжд в Пазарджик образува завирявания в централните улици на града и създаде трудности за много шофьори. \r\nБуря затрудни движението по Подбалканския път в района на Карлово. Поройният дъжд, придружен от бурен вятър, намали видимостта от 30 до 50 метра и усложни пътната обстановка в района. На места от силните пориви на вятъра се образуваха завихряния, които повличаха след себе си треви и храсти.\r\nДнешният ден бе белязан и от няколко пътни инцидента. Два леки автомобила катастрофираха в тунел „Железница“ на главен път Е-79, а затвореният пътен участък доведе до образуване на 7-8-километрова колона в посока Благоевград. Вследствие на инцидента няма пострадали. \r\nКатастрофа между два леки автомобила възникна на пътя Пловдив-Пещера, при разклона за Брацигово, както и на изхода на село Песнопой. И при двата пътни инцидента няма сериозно пострадали хора.", "date": "2017.09.10", "title": "Колони от автомобили на граничните пунктове в първия почивен ден (ОБЗОР)"}
{"url": "http://www.focus-news.net/news/2017/09/10/2434210/afp-spored-antonio-guteresh-konfrontatsiyata-okolo-severna-koreya-predstavlyava-nay-serioznata-svetovna-kriza-ot-godini.html", "text": "Генералният секретар на ООН Антонио Гутереш заяви, че конфронтацията във връзка с ядрената и ракетната програма на Северна Корея представлява най-сериозната световна криза „от години“ и той е изключително притеснен, предава AFP. \r\n„Досега сме имали войни, които са били инициирани след добре обмислени решения“, подчерта Гутереш в публикувано в неделя интервю за френския вестник Le Journal du Dimanche. \r\n„Но ние също така сме запознати с конфликти, които са започнали чрез ескалиране, без да се осъзнават възможните последствия“, уточни генералният секретар. \r\n„Ние трябва да се надяваме, че сериозността на тази заплаха ще ни подтикне да поемем по пътя на разума, преди да е твърде късно“, допълни Гутереш.  Мария Динкова", "date": "2017.09.10", "title": "AFP: Според Антонио Гутереш конфронтацията около Северна Корея представлява най-сериозната световна криза от години"}
{"url": "http://www.focus-news.net/news/2017/09/10/2434211/the-times-shtetite-ot-uraganite-shte-struvat-na-zastrahovatelite-poveche-ot-150-mlrd-paunda.html", "text": "Стойността на щетите вследствие на ураганите, които удариха Карибския регион и Северна Америка, могат да струват на застрахователите повече от 150 млрд. паунда, пише вестник The Times. Но изпълнителният директор на компанията „Лойдс“  в Лондон Инга Бийл  отбеляза, че това „ще бъде в полза на сектора“, тъй като те могат да увеличат премиите. \r\nБийл подчерта, че плащанията, които трябва да бъдат направени по сметките на жертвите от ураганите „Харви“, „Ирма“ и „Хосе“, за да могат те да построят отново домовете си, ще струват цяло състояние на застрахователите. \r\nВеликобритания изпрати около 500 военнослужещи, включително контингент на кралските военноморски сили, в Карибския регион след информация за грабежи и нарушаване на обществения ред на британските Вирджински острови.  Мария Динкова", "date": "2017.09.10", "title": "The Times: Щетите от ураганите ще струват на застрахователите повече от 150 млрд. паунда"}
{"url": "http://www.focus-news.net/news/2017/09/10/2434212/daily-express-sasht-sa-netarpelivi-da-podpishat-targovska-sdelka-s-velikobritaniya-sled-brekzit.html", "text": "Великобритания трябва да се опита да постигне бърз и плавен преход след Брекзит, преди да може да бъде сключена търговска сделка със САЩ, предупреди бизнесът в събота, пише вестник Daily Express. \r\nСАЩ обаче са „нетърпеливи“ да засилят своите специални отношения като увеличат търговските връзки, след като Лондон се освободи от оковите на Европейския съюз. \r\nТова стана ясно малко, след като новият американски посланик милиардерът Уди Джонсън пристигна в Обединеното кралство. \r\nДжонсън, чийто прадядо е основателят на фармацевтичната компания Johnson & Johnson, подчерта, че той ще „засили специалните отношения“ между двете държави. \r\n„Това е платформата на президента Тръмп, която той обеща в предизборната си кампания. Общият просперитет води до увеличаване на работните места, до търговски растеж и възможности за изпращане на стоки и услуги през Атлантическия океан“, отбеляза източник.  Мария Динкова", "date": "2017.09.10", "title": "Daily Express: САЩ са нетърпеливи да подпишат търговска сделка с Великобритания след Брекзит"}
{"url": "http://www.focus-news.net/news/2017/09/10/2434213/greek-reporter-aleksis-tsipras-uchastva-v-otkrivaneto-na-mezhdunarodniya-panair-v-solun.html", "text": "В събота по време на откриването на 82-рия Международен панаир в Солун гръцкият министър-председател Алексис Ципрас заяви, че през 2018г. кредиторите вече няма да осъществяват финансов надзор над страната, предава Greek Reporter. \r\n„Гърция се превръща в стратегически партньор на големите финансови сили на планетата“, подчерта Ципрас, имайки предвид скорошните посещения на френски и руски лидери, както и на представителите на Китай, който е „почетен“ гост на изложението тази година. \r\n„Образът на страната се промени значително към по-добро, знаците за възстановяване са очевидни за нас, за инвеститорите и за нашите партньори“, допълни премиерът. Мария Динкова", "date": "2017.09.10", "title": "Greek Reporter: Алексис Ципрас участва в откриването на Международния панаир в Солун"}
{"url": "http://www.focus-news.net/news/2017/09/10/2434214/the-guardian-britanskite-proizvoditeli-sa-iznesli-orazhiya-na-stoynost-pochti-pet-miliarda-paunda-v-strani-s-represivni-rezhimi.html", "text": "През последните 22 месеца, след като Консервативната партия спечели последните избори, британските производители са изнесли оръжия на стойност почти пет милиарда паунда в страни, които са с репресивни режими, пише The Guardian. \r\nДо голяма степен значителният ръст се обяснява с увеличените поръчки от Саудитска Арабия, но много други държави с противоречива история относно защитата правата на човека: като Азербайджан, Казахстан, Венецуела и Китай, също са сериозни купувачи. \r\nТова става ясно преди Международното оръжейно изложение за отбранително оборудване и оборудване за сигурност в Лондон, което е едно от най-големите в света. Сред страните поканени да присъстват от британското правителство са Египет, Катар, Кения, Бахрейн и Саудитска Арабия. \r\nДемонстранти призоваха правителството да спре да продава оръжия на Обединените арабски емирства заради неспазване правата на човека. Те обвиниха правителството за това, че води преговори за продажбата на технология за кибер следене, която арабската държава ще използва, за да шпионира гражданите си и за да извършва военни престъпления в Йемен. Мария Динкова", "date": "2017.09.10", "title": "The Guardian: Британските производители са изнесли оръжия на стойност почти пет милиарда паунда в страни с репресивни режими"}
{"url": "http://www.focus-news.net/news/2017/09/10/2434215/abc-news-stotitsi-protestirat-sreshtu-programata-na-donald-tramp-otnosno-imigratsiyata.html", "text": "В събота стотици се включиха в демонстрацията пред Международния хотел „Тръмп“ и пред „Тръмп Таиър“ в Ню Йорк, за да изразят недоволството си от решението на администрацията на американския президент да сложи край на програмата, която защитава младите имигранти от депортиране, предава ABC News. \r\nУчастниците в акцията носеха плакати с надписи: „Имигрантите са добре дошли“ и „Никой не е нелегален“, като същевременно скандираха „Депортирайте Доналд Тръмп“ и „Никаква омраза, никакъв страх, имигрантите са добре дошли тук“. \r\nМного от протестиращите признаха, че те самите са се възползвали от програма, въведена от Барак Обама.  Мария Динкова", "date": "2017.09.10", "title": "ABC News: Стотици  протестират срещу програмата на Доналд Тръмп относно имиграцията"}
{"url": "http://www.focus-news.net/news/2017/09/10/2434216/sotsialistite-otbelyazaha-9-septemvri-gerb-se-obyavi-protiv-pishtnite-tarzhestva-a-prezidentat-prizova-datata-da-bade-povod-za-pomirenie-obzor.html", "text": "Социалистите в цялата страна отбелязaха датата 9 септември. Лидерът на БСП Корнелия Нинова се включи в отбелязването на датата в Стралджа и Елхово. Заедно с международния секретар на ПГ на \"БСП за България\" Кристиан Вигенин, народния представител Николай Пенев, представители на ръководството на БСП-Ямбол и социалисти от общините, тя поднесе цветя на паметниците на антифашистите и на Братската могила. \"Девети септември е дата, променила България. Днес едни българи я празнуват, а други – хулят“, заяви Корнелия Нинова. \r\nВ столицата 9 септември бе отбелязан с поднасяне на венци и цветя на паметника на Незнайния воин и на Братската могила. Представители на Младежкото обедениение в София пуснаха в небето 73 червени балона, символизиращи 73-ата годишнина от победата над фашизма в България. По повод 9 септември председателят на на ГС на БСП – София Калоян Паргов заяви, че БСП няма да позволи историческата истина да бъде подменена от егоистичните амбиции на политически еднодневки. На Братската могила от БСП – София обявиха, че стартират всенародна подписка в подкрепа на инициативата за издирване на имената на деца, убити от фашистите, след което да бъде поставен техен паметник пред НДК. Пловдивската организация на БСП проведе своя традиционен Деветосептемврийски събор в местността Копривките, а от БСП – Асеновград сигнализираха районната прокуратура и МВР за осквернената Братска могила в града. \r\nДен преди отбелязването на датата, ГЕРБ и Съюзът на репресираните от комунизма в България се обявиха против „пищните“ тържества на БСП по повод 9 септември. Народният представител Тома Биков от ГЕРБ заяви, че 9 септември е ден, в който си спомнят за паметта на онези, които са били избити след кървавия преврат от 1944 г. По думите му в последните години се наблюдава една тенденция към непризнаване на тези престъпления. „Те никога не са били признавани открито, но се наблюдава една тенденция за завръщане към принципите на една идеология, която отрича и си поставя за цел да унищожи традиционните национални ценности и да положи основите на нови - без религия, без национална идентичност и без семейство\", добави Биков. \r\nДатата 9 септември предизвика и множество разнопосочни коментари. \r\nПрезидентът Румен Радев написа в своя профил във „Фейсбук“, че 9 септември трябва да бъде единствено повод за помирение. Според него в обществото ни тази дата винаги е била разделителна линия, а хората, върху които тази дата е дала отражение, имат своята памет за нея. „Какво е 9 септември - дата на революция или преврат? За мен е нито едно от двете. Тя е повод единствено за помирение. Повод да проявим мъдрост и най-сетне да направим крачката към едно съзидателно помирение с миналото. Дължим го на себе си...“, пише още в социалната мрежа президентът.\r\nВ интервю за Агенция „Фокус“ историкът акад. Георги Марков подчерта, че не може еднозначно комунизмът да се определя като епоха на концлагери. „Заедно с лагера в Белене, трябва да показваме и НДК“, смята акад. Марков и припомни, че сградата предстои да бъде домакин на председателството на Съвета на ЕС.", "date": "2017.09.10", "title": "Социалистите отбелязaха 9 септември, ГЕРБ се обяви против \"пищните\" тържества, а президентът призова датата да бъде повод за помирение (ОБЗОР)"}
{"url": "http://www.focus-news.net/news/2017/09/10/2434217/the-telegraph-silnite-vetrove-na-uragana-irma-dostignaha-yuzhnite-chast-na-florida.html", "text": "Силните ветрове на урагана „Ирма“ достигнаха южните част на Флорида, пише вестник The Telegraph. \r\n„Бурята е тук“, съобщи губернаторът на американския щат Рик Скот, призовавайки гражданите да се придвижат далеч от пътя на урагана. \r\nВластите наредиха евакуацията на една четвърт от населението на Флорида,  като 51 хил.  души бяха настанени в 300 подслона, след като Скот предупреди за възможност от торнадо. \r\nВ събота улиците на щата опустяха, докато жителите му се подготвяха за пристигането на най-силната буря, удряла някога региона. \r\nАмериканският президент Доналд Тръмп също отправи призив към гражданите, настоявайки те да спазват всички инструкции на властите. \r\n„Просто се махнете от пътя на бурята“, заяви Тръмп. „Собствеността може да бъде заменена, но животът не може и  затова сигурността трябва да бъде на първо място“, допълни президентът. \r\n„Ирма“ вече е категория три, но специалистите очакват тя отново да увеличи своята сила, след като достигне САЩ в неделя сутринта. Мария Динкова", "date": "2017.09.10", "title": "The Telegraph: Силните ветрове на урагана „Ирма“ достигнаха южните част на Флорида"}
{"url": "http://www.focus-news.net/news/2017/09/10/2434218/deutsche-welle-dve-sedmitsi-predi-izborite-partiyata-na-angela-merkel-ima-znachitelna-prednina-pred-svoite-oponenti.html", "text": "Партията на настоящия канцлер на Германия Ангела Меркел Християн-демократическия съюз (ХДС) и нейните партньори от баварския Християн-социален съюз (ХСС) изпреварват с 13% своите опоненти две седмици преди изборите, предава руската редакция на Deutsche Welle. Това показа публикувано в неделя проучване на Emnid. \r\nСпоред изследването блокът на ХДС и ХСС ще получи 37% от гласовете на избирателите, което е с 1% по-малко спрямо миналата седмица. От друга страна социалдемократите ще бъдат подкрепени от 24% от гражданите. \r\nРазликата между персоналния рейтинг на Ангела Меркел и на нейния основен опонент Мартин Шулц е 4%. Ако изборите в Германия бяха преки, то настоящият канцлер щеше да получи 48% от гласовете, докато за Шулц щяха да гласуват едва 27% от гражданите. Мария Динкова", "date": "2017.09.10", "title": "Deutsche Welle: Две седмици преди изборите партията на Ангела Меркел има значителна преднина пред своите опоненти"}
{"url": "http://www.focus-news.net/news/2017/09/10/2434219/reuters-uraganat-irma-shte-bade-nay-golyamoto-izpitanie-za-amerikanskite-atomni-elektrotsentrali.html", "text": "Ураганът „Ирма“ ще бъде най-голямото изпитание за американските атомни електроцентрали, след като те бяха подсилени срещу природни бедствия след инцидента във Фукишима през 2011г., предава Reuters. \r\nРеакторите на атомната електроцентрала „Търки Поинт“ се намират на около 42 км южно от Маями. От компанията, която ги поддържа отбелязаха, че ще ги изключат преди ураганни ветрове да ги достигнат. \r\nДругата централа във Флорида „Сейнт Луси“, която също има два реактора на източното крайбрежие, се намира на около 193 км северно от Маями. \r\n„Ние ще изключим реакторите за 24 ч. преди момента, когато се очаква ветровете от първа категория  да ударят“, обясниха от компанията. Мария Динкова", "date": "2017.09.10", "title": "Reuters: Ураганът „Ирма“ ще бъде най-голямото изпитание за американските атомни електроцентрали"}
{"url": "http://www.focus-news.net/news/2017/09/10/2434220/ekathimerini-aleksis-tsipras-shte-raboti-za-zadalbochavaneto-na-gratsko-kitayskite-dvustranni-otnosheniya.html", "text": "По време на откриването на Международния панаир в Солун в събота гръцкият премиер Алексис Ципрас изрази увереност, че в бъдеще отношенията между Гърция и Китай ще се задълбочат, пише Ekathimeirni. \r\nКитай е почетен гост на 82-то издание на панаира, който според  организаторите е най-големият по отношение на участници и посетители за последното десетилетие. Очаква се до 17 септември около 250 хил. души от 17 държави да посетят изложението. \r\n„Ние бързо ще напреднем и чрез сътрудничеството с китайските компании и инвестиции тук ще превърнем Гърция в международен транспортен, търговски и енергиен център“, подчерта Ципрас. Мария Динкова", "date": "2017.09.10", "title": "Ekathimerini: Алексис Ципрас ще работи за задълбочаването на гръцко-китайските двустранни отношения"}
{"url": "http://www.focus-news.net/news/2017/09/10/2434221/daily-sabah-turskite-vlasti-sa-zalovili-42-nelegalni-migranti-opitvashti-se-da-dostignat-gartsiya.html", "text": "Общо 42 нелегални мигранти, които са планирали да достигнат Гърция през Егейско море, са били заловени от турските власти в западните провинции Айдън и Измир, пише вестник Daily Sabah. \r\nОперацията е била проведена в петък, след като хеликоптер е забелязал лодка, пълна с мигранти, съобщиха от крайбрежната охрана. \r\nПо-късно властите са установили, че сред мигрантите е имало граждани на Сирия, Иран, Афганистан и Германия. Мария Динкова", "date": "2017.09.10", "title": "Daily Sabah: Турските власти са заловили 42 нелегални мигранти, опитващи се да достигнат Гърция"}
{"url": "http://www.focus-news.net/news/2017/09/10/2434222/bbc-arheolozite-v-egipet-sa-otkrili-tri-mumii-v-grobnitsa-kray-luksor.html", "text": "Археолозите в Египет са открили нова гробница, в която има мумии на жена и на нейните две деца, съобщиха властите в страната, предава BBC. \r\nГробницата, която е от периода на Новото царство (от XVI до XI век пр. Хр.), се намира близо до Луксор, на около 700 км южно от Кайро. \r\nСред откритите предмети има статуя на златаря Аменемхет, седящ до своята съпруга. Все още не се знае дали трите мумии са свързани с Аменемхет. \r\n„Ние намерихме много предмети, свързани с погребалните ритуали, както в гробницата, така и извън нея. Открихме мумии, саркофази, погребални гребени, погребални маски, бижута и статуя“, отбеляза министърът на антиките Халед ал Анани.  Мария Динкова", "date": "2017.09.10", "title": "BBC: Археолозите в Египет са открили три мумии в гробница край Луксор"}
{"url": "http://www.focus-news.net/news/2017/09/10/2434223/politico-kmetat-na-barselona-se-kolebae-otnosno-referenduma-za-nezavisimost-na-kataloniya.html", "text": "Кметът на Барселона Ада Калау и други служители от големите общини в Каталония се колебаят относно провеждането на референдума за независимостта на провинцията, планиран за 1 октомври, пише Politico. Причината за това са притесненията им, че испанският съд може да санкционира политиците и служителите. \r\nТози ход на местните правителства, които представляват една трета от населението на Каталония, може да затрудни усилията на регионалния президент Карлес Пуигдемонт да проведе вота. Особено след като Конституционният съд на Испания забрани референдума. \r\nОколо 650 общини, които са около 40% от населението на региона, до момента са се съгласили да сътрудничат при провеждането на гласуването.  Мария Динкова", "date": "2017.09.10", "title": "Politico: Кметът на Барселона се колебае относно референдума за независимост на Каталония"}
{"url": "http://www.focus-news.net/news/2017/09/10/2434224/afp-armiyata-za-spasenie-na-rohingya-obyavi-ednomesechno-primirie.html", "text": "Армията за спасение на рохингя, която от 25 август започна нападения срещу областта Ракин в Мианмар, обяви едностранно едномесечно прекратяване на огъня, предава AFP. За няколко седмици почти 300 хил. души от мюсюлманското малцинство на страната избягаха в Бангладеш. \r\n„Армията за спасение на рохингя обявява временно примирие“, се съобщава на страницата на нейния профил в социалната мрежа „Туитър“. Освен това от армията отбелязаха, че ще позволят на хуманитарната помощ да достигне до засегнатия регион. Мария Динкова", "date": "2017.09.10", "title": "AFP: Армията за спасение на рохингя обяви едномесечно примирие"}
{"url": "http://www.focus-news.net/news/2017/09/10/2434225/pregled-na-mezhdunarodnite-novini-do-6-chasa-agentsiya-fokus.html", "text": "*** Силните ветрове на урагана „Ирма“ достигнаха южните част на Флорида.\r\n„Бурята е тук“, съобщи губернаторът на американския щат Рик Скот, призовавайки гражданите да се придвижат далеч от пътя на урагана. \r\nВластите наредиха евакуацията на една четвърт от населението на Флорида,  като 51 хил.  души бяха настанени в 300 подслона, след като Скот предупреди за възможност от торнадо. \r\nВ събота улиците на щата опустяха, докато жителите му се подготвяха за пристигането на най-силната буря, удряла някога региона. \r\nАмериканският президент Доналд Тръмп също отправи призив към гражданите, настоявайки те да спазват всички инструкции на властите. \r\n„Просто се махнете от пътя на бурята“, заяви Тръмп. „Собствеността може да бъде заменена, но животът не може и  затова сигурността трябва да бъде на първо място“, допълни президентът. \r\n„Ирма“ вече е категория три, но специалистите очакват тя отново да увеличи своята сила, след като достигне САЩ в неделя сутринта.\r\n*** През последните 22 месеца, след като Консервативната партия спечели последните избори, британските производители са изнесли оръжия на стойност почти пет милиарда паунда в страни, които са с репресивни режими. \r\nДо голяма степен значителният ръст се обяснява с увеличените поръчки от Саудитска Арабия, но много други държави с противоречива история относно защитата правата на човека: като Азербайджан, Казахстан, Венецуела и Китай, също са сериозни купувачи. \r\nТова става ясно преди Международното оръжейно изложение за отбранително оборудване и оборудване за сигурност в Лондон, което е едно от най-големите в света. Сред страните поканени да присъстват от британското правителство са Египет, Катар, Кения, Бахрейн и Саудитска Арабия. \r\nДемонстранти призоваха правителството да спре да продава оръжия на Обединените арабски емирства заради неспазване правата на човека. Те обвиниха правителството за това, че води преговори за продажбата на технология за кибер следене, която арабската държава ще използва, за да шпионира гражданите си и за да извършва военни престъпления в Йемен.\r\n*** По време на откриването на Международния панаир в Солун в събота гръцкият премиер Алексис Ципрас изрази увереност, че в бъдеще отношенията между Гърция и Китай ще се задълбочат.\r\nКитай е почетен гост на 82-то издание на панаира, който според  организаторите е най-големият по отношение на участници и посетители за последното десетилетие. Очаква се до 17 септември около 250 хил. души от 17 държави да посетят изложението. \r\n„Ние бързо ще напреднем и чрез сътрудничеството с китайските компании и инвестиции тук ще превърнем Гърция в международен транспортен, търговски и енергиен център“, подчерта Ципрас.\r\n*** Партията на настоящия канцлер на Германия Ангела Меркел Християн-демократическия съюз (ХДС) и нейните партньори от баварския Християн-социален съюз (ХСС) изпреварват с 13% своите опоненти две седмици преди изборите. Това показа публикувано в неделя проучване на Emnid. \r\nСпоред изследването блокът на ХДС и ХСС ще получи 37% от гласовете на избирателите, което е с 1% по-малко спрямо миналата седмица. От друга страна социалдемократите ще бъдат подкрепени от 24% от гражданите. \r\nРазликата между персоналния рейтинг на Ангела Меркел и на нейния основен опонент Мартин Шулц е 4%. Ако изборите в Германия бяха преки, то настоящият канцлер щеше да получи 48% от гласовете, докато за Шулц щяха да гласуват едва 27% от гражданите.\r\n*** В неделя Далай Лама ще започне 20-дневната си обиколка в Европа, където ще изнесе публични лекции за будизма и ще проведе срещи с учени. \r\nВ петък тибетският духовен лидер пристигна в Делхи, Индия, откъдето той ще излети за Европа. \r\n„Очаквам с нетърпение срещите във Франкфурт. Ще разговарям с някои учени“, отбеляза Далай Лама, който определи посещението си като образователна визита.\r\nПърво той ще пристигне във Великобритания, където ще говори за състраданието. Оттам ще пътува за Франкфурт, за да участва в конференция, посветена на пресечните точки между будистките учения и модерната наука. Докато е в Германия, духовният лидер също така ще води лекция за етиката. \r\nОсвен това той ще присъства на симпозиум по въпросите на науката в Италия и ще завърши европейското си посещения в Латвия.  \r\n*** Ураганът „Ирма“ ще бъде най-голямото изпитание за американските атомни електроцентрали, след като те бяха подсилени срещу природни бедствия след инцидента във Фукишима през 2011г. \r\nРеакторите на атомната електроцентрала „Търки Поинт“ се намират на около 42 км южно от Маями. От компанията, която ги поддържа отбелязаха, че ще ги изключат преди ураганни ветрове да ги достигнат. \r\nДругата централа във Флорида „Сейнт Луси“, която също има два реактора на източното крайбрежие, се намира на около 193 км северно от Маями. \r\n„Ние ще изключим реакторите за 24 ч. преди момента, когато се очаква ветровете от първа категория  да ударят“, обясниха от компанията.\r\n*** Броят на загиналите след силното земетресение, което удари Мексико в петък, достигна 65 души, съобщиха властите в събота.\r\nТрусът с магнитуд 8,1 по скалата на Рихтер разтресе крайбрежието на щата Чиапас, като това е най-силното земетресение в Мексико за последните 100 г. \r\nВ събота продължи изпращането на хуманитарната помощ в южната част на страната. Много от гражданите не искат да се върнат по домовете си, заради опасения, че нестабилните сгради могат да се срутят при вторичните трусове.\r\n*** В неделя руският министър на външните работи Сергей Лавров ще започне втората част на своята обиколка в страните от Близкия Изток, като този път той ще посети Саудитска Арабия и Йордания. В края на август Лавров проведе визити в Кувейт, Обединените арабски емирства и Катар. \r\nВ Саудитска Арабия руският министър ще обсъди отново военно-политическите аспекти при разрешаването на ситуацията в Сирия и кризата в отношенията между Доха и арабските държави. \r\nЛавров ще бъде приет от краля на Саудитска Арабия Салман бен Абдел Азиз ал Сауд, който планира в края на октомври да пристигне в Русия. Освен това Лавров ще разговаря със своя колега Адел ал Джубейр.", "date": "2017.09.10", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/09/10/2434226/tass-kim-chen-un-e-naredil-da-se-uvelichi-yadreniyat-potentsial-na-severna-koreya.html", "text": "Лидерът на Северна Корея е наредил научните разработки да продължат, за да се повиши ядрения потенциал за сдържане на страната, предава ТАСС, позовавайки се  на Корейската централна информационна агенция (КЦИА). Този коментар е бил направен по време на тържествен прием за учените, участващи в разработването на водородната бомба, с която беше направено изпитание на 3 септември.  \r\n„Ние трябва да продължи с научните разработки за засилване на ядрения потенциал за сдържане, необходим за самоотбрана“, е отбелязал лидерът. Шестото ядрено изпитание е „голяма победа за корейския народ и е доказателство за това, че Северна Корея е ядрена държава, разполагаща с междуконтинентална балистична ракета с водорона бомба“, е допълнил Ким Чен Ун. \r\nСитуацията на Корейския полуостров остава изострена на фона на активното развиване на ракетните и ядрените програми от Пхенян. Мария Динкова", "date": "2017.09.10", "title": "ТАСС: Ким Чен Ун е наредил да се увеличи ядреният потенциал на Северна Корея"}
{"url": "http://www.focus-news.net/news/2017/09/10/2434227/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "***\r\nСилните ветрове на урагана „Ирма“ достигнаха южните част на Флорида, пише вестник The Telegraph. \r\n„Бурята е тук“, съобщи губернаторът на американския щат Рик Скот, призовавайки гражданите да се придвижат далеч от пътя на урагана. \r\nВластите наредиха евакуацията на една четвърт от населението на Флорида,  като 51 хил.  души бяха настанени в 300 подслона, след като Скот предупреди за възможност от торнадо. \r\nВ събота улиците на щата опустяха, докато жителите му се подготвяха за пристигането на най-силната буря, удряла някога региона. \r\nАмериканският президент Доналд Тръмп също отправи призив към гражданите, настоявайки те да спазват всички инструкции на властите. \r\n„Просто се махнете от пътя на бурята“, заяви Тръмп. „Собствеността може да бъде заменена, но животът не може и  затова сигурността трябва да бъде на първо място“, допълни президентът. \r\n„Ирма“ вече е категория три, но специалистите очакват тя отново да увеличи своята сила, след като достигне САЩ в неделя сутринта.\r\n***\r\nВеликобритания трябва да се опита да постигне бърз и плавен преход след Брекзит, преди да може да бъде сключена търговска сделка със САЩ, предупреди бизнесът в събота, пише вестник Daily Express. \r\nСАЩ обаче са „нетърпеливи“ да засилят своите специални отношения като увеличат търговските връзки, след като Лондон се освободи от оковите на Европейския съюз. \r\nТова стана ясно малко, след като новият американски посланик милиардерът Уди Джонсън пристигна в Обединеното кралство. \r\nДжонсън, чийто прадядо е основателят на фармацевтичната компания Johnson & Johnson, подчерта, че той ще „засили специалните отношения“ между двете държави. \r\n„Това е платформата на президента Тръмп, която той обеща в предизборната си кампания. Общият просперитет води до увеличаване на работните места, до търговски растеж и възможности за изпращане на стоки и услуги през Атлантическия океан“, отбеляза източник.\r\n***\r\nПрез последните 22 месеца, след като Консервативната партия спечели последните избори, британските производители са изнесли оръжия на стойност почти пет милиарда паунда в страни, които са с репресивни режими, пише The Guardian. \r\nДо голяма степен значителният ръст се обяснява с увеличените поръчки от Саудитска Арабия, но много други държави с противоречива история относно защитата правата на човека: като Азербайджан, Казахстан, Венецуела и Китай, също са сериозни купувачи. \r\nТова става ясно преди Международното оръжейно изложение за отбранително оборудване и оборудване за сигурност в Лондон, което е едно от най-големите в света. Сред страните поканени да присъстват от британското правителство са Египет, Катар, Кения, Бахрейн и Саудитска Арабия. \r\nДемонстранти призоваха правителството да спре да продава оръжия на Обединените арабски емирства заради неспазване правата на човека. Те обвиниха правителството за това, че води преговори за продажбата на технология за кибер следене, която арабската държава ще използва, за да шпионира гражданите си и за да извършва военни престъпления в Йемен.***\r\n*** \r\nСтойността на щетите вследствие на ураганите, които удариха Карибския регион и Северна Америка, могат да струват на застрахователите повече от 150 млрд. паунда, пише вестник The Times. Но изпълнителният директор на компанията „Лойдс“  в Лондон Инга Бийл  отбеляза, че това „ще бъде в полза на сектора“, тъй като те могат да увеличат премиите. \r\nБийл подчерта, че плащанията, които трябва да бъдат направени по сметките на жертвите от ураганите „Харви“, „Ирма“ и „Хосе“, за да могат те да построят отново домовете си, ще струват цяло състояние на застрахователите. \r\nВеликобритания изпрати около 500 военнослужещи, включително контингент на кралските военноморски сили, в Карибския регион след информация за грабежи и нарушаване на обществения ред на британските Вирджински острови.", "date": "2017.09.10", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/09/10/2434228/the-independent-uels-i-shotlandiya-planirat-da-se-protivopostavyat-na-planovete-na-tereza-mey-otnosno-brekzit.html", "text": "Тази седмица Уелс и Шотландия планират официално да оспорят плановете на британския премиер Тереза Мей относно Брекзит, пише The Indipendent. Те предупреждават, че ако не бъдат направени промени, може да се стигне до конституционна криза в страната.  \r\nОчаква се правителствата в Уелс и Шотландия да представят документи, потвърждаващи тяхното намерение да оттеглят подкрепата си за подхода на премиера. \r\nМинистри от консерваторите са заявили пред британското издание, че без подкрепата на Уелс и Шотландия Брекзитът може да се забави. Мария Динкова", "date": "2017.09.10", "title": "The Independent: Уелс и Шотландия планират да се противопоставят на плановете на Тереза Мей относно Брекзит"}
{"url": "http://www.focus-news.net/news/2017/09/10/2434229/aktualna-patna-patna-obstanovka.html", "text": "Времето ще е предимно слънчево и почти тихо. В сутрешните часове по Черноморието с ниска слоеста облачност. Максималните температури ще са между 28° и 33°, в София – около 28°. Това съобщиха от пресцентъра на Агенция „Пътна инфраструктура“.\r\nОграничения за товарни автомобили:\r\n- за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч.\r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n-          път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-           път I-1 Благоевград-ГКПП „Кулата“;\r\n-           път I-5 Русе-Велико Търново;\r\n-           път I-9 Варна-Бургас;\r\n-           път II-99 Бургас-Царево.\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•           Автомагистралите;\r\n•           път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•           път I-1 Благоевград-ГКПП „Кулата“;\r\n•           път I-4 п. в. „Коритна“-Велико Търново-Шумен;\r\n•           път I-5 Русе-Велико Търново;\r\n•           път I-8 ГКПП „Калотина“-София;\r\n•           път I-9 Варна-Бургас;\r\n•           път II-18 Околовръстен път София;\r\n•           път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: До 15.09.2017 г. от км 308+107 до км 359 Деветак - Ветрен  се извършва косене на тревни площи и изрязване и почистване на храсти, на окопи и водостоци. Шофьорите да се движат с повишено внимание и съобразена скорост.\r\nАМ „Хемус“: област София:\r\nОграничено е движението по АМ \"Хемус\" при тунел „Витиня“ и в тунел „Вития“ в посока Варна, поради ремонтни дейности по виадукта на км 33+600.\r\nЗа леки МПС:\r\nДо 30.09.2017 г. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти.\r\nОграничено движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна до 30.09.2017 г.\r\nОграничено е движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 30.09.2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река“ до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г;\r\nПри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ„Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС;\r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т.\r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 151+300 до км 160+000 – обработка с хим.препарати в средната разделителна ивица и по банкети. Стесняване на една от лентите за движение. Срок до 12.09.2017 г.;област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: от км 390+000 до км 392+500 /след отклонение за с.Черниче и с.Стара Кресна/  – косене и изсичане на храсти. Срок до 15.09.2017г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 13.09.2017 г.;\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: в участъка Съдиево-Ветрен от км 479+500 до км 481+500 – ремонти на пътната настилка. Срок до 12.09.2017 г.; Соколово-Ветрен от км 456+170 до км 485+650 – рязане на храсти, оформяне на корони  и рязане на единични дървета. Срок до 30.09.2017 г.; от км 479+500 до км 481+500 Съдиево-Ветрен – ремонти на пътната настилка. Срок до 12.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Златни пясъци от км 83+200 до км 90+800 – рязане на храсти. Срок до 15.09.2017г.; Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-с.Градево от км 7+500 до км 9+000 – косене и изсичане на храсти. Срок до 15.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г.ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС:\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно.\r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище.\r\nОбходен маршрут: Царски извор-Сушица-Драганово и обратно.\r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности:\r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; път III-1301 Криводол-Фурен от км 0+000 до км 23+000 – частични ремонти дейности на асфалтовата настилка, рязане на дървета и храсти. Една от лентите за движение е затворена. Срок до 11.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м.\r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.;\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г.\r\nРемонтни дейности:\r\nPът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-207 с. Жегларци-с. Кочмар от км 41+000 до км 46+000 – ремонтни дейности на асфалтовата настилка. Срок до 13.09.2017 г.\r\nОПУ-Кюстендил:\r\nВременно са въведени следните ограничения за движение на МПС:\r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности:\r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г.\r\nОПУ-Кърджали:\r\nВременно са въведени следните ограничения за движение на МПС:\r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности:\r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г.\r\nОПУ-Ловеч:\r\nВременно са въведени следните ограничения за движение на МПС:\r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3.\r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІІ-607 Априлци-Орешак от км 66+000 до км 75+000 – косене по банкетите. Една от лентите за движение е стеснена. Движение с повишено внимание и със съобразена скорост. Срок до 12.09.2017 г.;\r\nОПУ-Монтана:\r\nВременно са въведени следните ограничения за движение на МПС:\r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик:\r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г.\r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът III-843 Велинград-Сърница от км 14+000 до км 45+000, поетапно затваряне на лява и дясна ленти за движение – ремонт на СПО. Срок до 11.09.2017 г.;път III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 11.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 15.09.2017 г.; път ІІІ-637 Илиин Хан-Вукан-Пенкьовци от км 0+000 до км 29+000 – изсичане на храсти и ръчно косене на СПО. Срок до 12.09.2017 г.\r\nОПУ-Плевен:\r\nВременно са въведени следните ограничения за движение на МПС:\r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация.\r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски.\r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099).\r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно.\r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности:\r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС:\r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности:\r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.;\r\nОПУ-Сливен:\r\nВременно са въведени следните ограничения за движение на МПС:\r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС:\r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности:\r\nпът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС:\r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г;\r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня.\r\nРемонтни дейности:\r\nПът II-18 СОП /южна дъга/ при п.в. Симеоново, в посока Перник се осъществява в активната и средна лента, поради ремонтни дейности. Срок до 11.09.2017 г.\r\nОПУ-Стара Загора:\r\nВременно са въведени следните ограничения за движение на МПС:\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т.\r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности.\r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС:\r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.09.10", "title": "Актуална пътна пътна обстановка"}
{"url": "http://www.focus-news.net/news/2017/09/10/2434230/predstoyashti-sabitiya-v-stranata-za-10-septemvri-agentsiya-fokus.html", "text": "***\r\nНа Голямата поляна в Южен парк ще се проведе вторият ден на националната информационно-образователна кампания „Аз събуждам България”.\r\n***\r\nОт 10.30 часа, на бул. „Витоша“ 37 пред Книжен център „Гринуич“, ще се проведе тазгодишното издание на кампанията „Стара хартия за нова книга“, под надслов: „Почисти и прочети“.\r\n***\r\nОт 14.00 часа, в Sofia Ring Mall, ще се състои четвъртото софийско издание на Фестивал на цветовете.\r\n***\r\nОт 11.00 часа, в Творческа база на НХА, ще бъде открита изложба от проведените IX Международна лятна академия и симпозиум - Ахтопол 2017.\r\n***\r\nОт 09.00 часа, пред LARGO MALL Благоевград ще се проведе благотворителен базар.\r\n***\r\nОт 12.30 часа, в централния офис на Национално Сдружение „Младежки Глас”, ще се проведе безплатен семинар за младежи по проект: “Структурен диалог за образователната система, допълнителната квалификация и предприемачеството“.\r\n***\r\nОт 9.00 часа, в Катедрален храм „Успение на Пресвета Богородица”, ще бъде отслужена света Божествена литургия, част от програмата на Седмица на православната книга (4 - 10 септември 2017 г.).\r\n***\r\nUN BESO LATINO FIESTA 2017 организират в пространството около паметник „Асеневци“ и сцена „Арт лято“.\r\n***\r\nОт 11.00 часа, в Държавен куклен театър „Дора Габе“, ще бъде представен Неделен куклен спектакъл „Хитър Петър“.\r\n***\r\nОт 11.00 часа, в Скейт парк – Добрич, ще се проведе младежкият фест Extreme Connection.\r\n***\r\nОт 08.00 часа, на тенис кортовете на сп. пл. „Юнак“, ще се проведе тенис турнирът за любители „Купа Хасково“. \r\n***\r\nОт 09.00 часа, в зала „Дружба“, ще се проведе 3-ти кръг от ДЛОШ „Силов трибой“. \r\n***\r\nОт 10.00 часа, в залата на втория етаж на х-л „Хасково“, ще се проведе турнир по бридж на град Хасково. \r\n***\r\nОт 17.00 часа, на пл. „Свобода“ ще се състои концерт на Галина Коротаева и Светлана Миронова от Ансамбъл „Съзвездието на Урал“, гр. Екатеринбург.", "date": "2017.09.10", "title": "Предстоящи събития в страната за 10 септември (Агенция „Фокус“)"}
{"url": "http://www.focus-news.net/news/2017/09/10/2434231/ria-novosti-v-posolstvoto-na-balgariya-v-kiev-e-otkrit-paket-s-patroni.html", "text": "Боец от националната гвардия на Украйна е открил по време на патрул при посолството на България в Киев подозрителен пакет, в който в последствие откриват патрони, предаде  РИА Новости.\r\nСпоред съобщение, публикувано на страницата в социалната мрежа „Фейсбук“ на войнската част на украинската национална гвардия, чийто войник охранява дипломатическата мисия, находката е открита до оградата в задната ѝ част. В пакета се намират голямо количество патрони 7,62-мм калибър .\r\n„Гвардеецът от войнска част 2260 по охрана на дипломатическите представителства и консулските учреждения на чуждестранните държави мл. сержант Владислав Кривобок по време на изпълняване на служебните си задължения по охраната на посолството на Република България в Украйна в задната част, край стената, открива подозрителен пакет с бял цвят. При пристигането на полицейски отряд е установено, че в пакета се намира голямо количество боеприпаси калибър 7,62 мм“, пише в съобщението. Виктор Турмаков", "date": "2017.09.10", "title": "РИА Новости: В посолството на България в Киев е открит пакет с патрони"}
{"url": "http://www.focus-news.net/news/2017/09/10/2434232/nimh-vremeto-shte-e-predimno-slanchevo-i-pochti-tiho-maksimalnite-temperaturi-shte-sa-mezhdu-28-i-33.html", "text": "Днес времето ще е предимно слънчево и почти тихо, в сутрешните часове по Черноморието - с ниска слоеста облачност. Максималните температури ще са между 28° и 33°, в София – около 28°. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН).\r\nПо Черноморието преди обяд ще е с ниска слоеста облачност, но бързо ще се разкъса до предимно слънчево. Ще духа слаб-до умерен вятър от изток-югоизток. Максималните температури ще бъдат между 25° и 28°. Температурата на морската вода е 23°-24°, на север от н. Калиакра – около 20°. Вълнението на морето ще е 1-2 бала.\r\nНад планините ще е предимно слънчево. Ще духа слаб-до умерен югозападен вятър. Максималната температура на височина 1200 метра ще е около 24°, на 2000 метра – около 16°.\r\nАтмосферното налягане ще се задържи по-ниско от средното за месеца.", "date": "2017.09.10", "title": "НИМХ: Времето ще е предимно слънчево и почти тихо, максималните температури ще са между 28° и 33°"}
{"url": "http://www.focus-news.net/news/2017/09/10/2434233/tass-ministarat-na-otbranata-na-yaponiya-smyata-che-kndr-ima-potentsial-da-bade-priznata-za-yadrena-darzhava.html", "text": "Министърът на отбраната на Япония Ицунори Онодера смята, че последните изпитания демонстрират, че КНДР има достатъчен потенциал, за да бъде призната за ядрена държава, предаде ТАСС, позовавайки се на местни медии.\r\n„Има вероятност, че мощността на изпитания на 3 септември заряд е около 160 килотона. Освен това, се отбелязва и технически прогрес. Разбира се, това е сериозна заплаха, но Северна Корея притежава потенциал да бъде призната за ядрена държава“, заяви Онодера. „Северна Корея също така иска да придобие междуконтинентална балистична ракета. Ако се разгледа варианта, при който крайната ѝ цел е създаването на такава ракета с ядрена бойна глава, способна да достигне до територията на САЩ, то следващото изпитание трябва да бъде ракетно“, добави той.\r\nСпоред министъра японските сили за самоотбрана провеждат постоянен мониторинг, защото има шанс ракетата да прелети над територията на островите.  Виктор Турмаков", "date": "2017.09.10", "title": "ТАСС: Министърът на отбраната на Япония смята, че КНДР има потенциал да бъде призната за ядрена държава"}
{"url": "http://www.focus-news.net/news/2017/09/10/2434234/varna-sedmitsata-na-pravoslavnata-kniga-zavarshva-s-liturgiya-oglavena-ot-mitropolit-yoan.html", "text": "С Божествена света литургия, оглавена от Негово високопреосвещенство Варненския и Великопреславски митрополит Йоан в катедралния храм \"Успение на Пресвета Богородица\", завършва тазгодишното издание на Седмицата на православната книга във Варна, предаде репортер на Агенция \"Фокус\". Началото на службата е предвидено за 09.00 часа. \r\nНикола ПЕТКОВ", "date": "2017.09.10", "title": "Варна: Седмицата на православната книга завършва с литургия, оглавена от митрополит Йоан"}
{"url": "http://www.focus-news.net/news/2017/09/10/2434235/sofiya-vavezhda-se-organizatsiya-na-dvizhenieto-za-provezhdane-na-kulturno-sabitie-v-inter-ekspo-tsentar.html", "text": "Въвежда се организация на движението за провеждане на културно събитие в „Интер Експо Център“ в София. Това съобщиха от пресцентъра на Столична община. От 08.00 до 18.00 часа се забранява престоят и паркирането на пътни превозни средства на локалното пътно платно на бул. „Цариградско шосе” пред входа на Интер Експо Център. \r\nОт 08.00 до 18.00 часа се забранява влизането на пътни превозни средства по локалното пътно платно на бул. „Цариградско шосе” от страната на Интер Експо Център, само при необходимост и по преценка на отдел „Пътна полиция” при СДВР, с изключение на колите на масов градски транспорт.", "date": "2017.09.10", "title": "София: Въвежда се организация на движението за провеждане на културно събитие в „Интер Експо Център“"}
{"url": "http://www.focus-news.net/news/2017/09/10/2434236/ria-novosti-kray-bregovete-na-meksiko-e-registrirano-zemetresenie-s-magnitud-57.html", "text": "Земетресение с магнитуд 5,7 по скалата на Рихтер е регистрирано от Геологическата служба на САЩ край бреговете на Мексико в залива   Теуантепек, предаде  РИА Новости.\r\nТрусовете са регистрирано в 22:07 часа местно време (6:07 сутринта българско). Епицентърът се намира на 80 км. югозападно от град Паредон на дълбочина от 53 км. \r\nНяма данни за жертви и земетресение.  Виктор Турмаков", "date": "2017.09.10", "title": "РИА Новости: Край бреговете на Мексико е регистрирано земетресение с магнитуд 5,7"}
{"url": "http://www.focus-news.net/news/2017/09/10/2434237/gd-granichna-politsiya-na-gkpp-kapitan-andreevo-ima-1-km-kolona-ot-tovarni-avtomobili-na-izhod.html", "text": "На българо-турската граница, на ГКПП \"Капитан Андреево\" има 1 км колона от товарни автомобили на изход. Това сочат данни към 06.00 часа, публикувани в сайта на ГД \"Гранична полиция\". Нормален е трафикът на всички български контролно-пропускателни пунктове на границите със Сърбия, Македония, Гърция и Румъния.\r\nФериботът Оряхово-Бекет работи само през деня поради ниското ниво на р. Дунав.", "date": "2017.09.10", "title": "ГД \"Гранична полиция\": На ГКПП \"Капитан Андреево\" има 1 км колона от товарни автомобили на изход"}
{"url": "http://www.focus-news.net/news/2017/09/10/2434238/predstoyashti-mezhdunarodni-sabitiya-za-10-septemvri-agentsiya-fokus.html", "text": "***  В Русия ще се проведат местни избори. \r\n***  По време на годишния си конгрес профсъюзите във Великобритания ще изразят притесненията си във връзка с Брекзит. \r\n***  Сирийските войски пробиват обсадата на терористичната групировка „Ислямска държава“ около авиобаза в Дейр-ез-Зор.\r\n***   Лишеният от украинското си гражданство бивш грузински президент Михаил Сакашвили се опитва да премине през полската граница в Украйна, където може да бъде арестуван и екстрадиран в Грузия. \r\n***  Далай Лама започва 20-дневната си обиколка в Европа и ще посети Великобритания, Германия, Италия и Латвия. \r\n*** Руският министър на външните работи Сергей Лавров ще пристигне в Саудитска Арабия.", "date": "2017.09.10", "title": "Предстоящи международни събития за 10 септември ( Агенция „Фокус“ )"}
{"url": "http://www.focus-news.net/news/2017/09/10/2434239/mkd-makedoniya-ramush-haradinay-e-izbran-za-ministar-predsedatel-na-kosovo.html", "text": "Парламентът на Косово избра с 61 гласа „за“ и с един въздържал се Рамуш Харадинай за министър-председател на страната. След избора депутатите от партиите „Самоопределение“ от Демократичния съюз на Косово напуснаха залата и не присъстваха на клетвата на новия премиер и на членовете на правителството, предаде македонската медия  „МКД“.\r\nВ първото свое изявление след избирането си Рамуш Харадинай обяви, че ще „създаде ново Косово“. „Ще говорим по-малко и ще работим повече. Прочетох правителствената програма в парламента и ви казвам да се подготвите за ново Косово“ , посочи той, като отбеляза, че ще „мобилизира правителството и по този начин ще се въведе държавност в Косово \".\r\nХарадинай подчерта, че точно заради това Демократичният съюз на Косово и „Самоопределяне“  трябва да участват в работата на парламента и че \"Косово ще поеме нов път на развитието\". Виктор Турмаков", "date": "2017.09.10", "title": "„МКД“ (Македония): Рамуш Харадинай е избран за министър-председател на Косово"}
{"url": "http://www.focus-news.net/news/2017/09/10/2434240/vitseprezidentat-iliyana-yotova-e-patron-na-desetoto-yubileyno-izdanie-na-mezhdunarodniya-festival-na-izkustvata-za-detsa-i-mladezhi-orfey-v-italiya.html", "text": "Вицепрезидент Илияна Йотова е патрон на Десетото юбилейно издание на Международния фестивал на изкуствата за деца и младежи „Орфей в Италия“. Това съобщиха от прессекретариата на държавния глава. Конкурсът ще се проведе от днес до 13 септември в град Лидо ди Йезоло, Италия. Събитието се организира от Арт център „Кърнолски“ в сътрудничество с италианската асоциация I.T.A.C.A. и местната община.  В програмата ще вземат участие над четиристотин и петдесет деца и младежи от тринадесет държави, сред които България, Италия, Полша, Румъния, Малта, Естония, Германия, Швеция, Литва, Беларус, Украйна, Швейцария и Грузия. Откриването на международния форум ще се състои на площад „Аурора“ в Лидо ди Йезоло. България ще бъде представена от седем участници в различните възрастови групи и конкурсни категории. Това са балетно студио \"Арт\" и Лилия Петрова към читалище \"Развитие\" във Враца, Katty dance studio от Самоков, Борислава Йорданова от Музикалното училище \"Любомир Пипков\" в София, Весела Данабашева от Бургас,  Димитрия Николова от \"Арт войс център\" в Пловдив. Децата от танцовия състав при Детска градина \"Синчец\" в Смолян с ръководител Юлияна Гавазова са най-малките участници в историята на \"Орфей в Италия\". \r\nПреди церемонията по откриване на фестивала, Илияна Йотова ще се срещне с представители на българската общност във Венеция. \r\nВ понеделник, 11 септември, вицепрезидентът на Република България ще проведе дискусия с кмета на Лидо ди Йезоло Валерио Дзоджа, както и с председателя на италианската асоциация I.T.A.C.A. Джорджо де Фавери. \r\nНа 12 септември Илияна Йотова ще се срещне с губернатора на област Венето Лука Дзая.", "date": "2017.09.10", "title": "Вицепрезидентът Илияна Йотова е патрон на Десетото юбилейно издание на Международния фестивал на изкуствата за деца и младежи „Орфей в Италия“"}
{"url": "http://www.focus-news.net/news/2017/09/10/2434241/denyat-10-septemvri-v-balgarskata-istoriya.html", "text": "10 септември 1915 година в България е обявена обща мобилизация за участие в Първата световна война. На същата дата през 1924 г. е подписана българо-гръцката спогодба Калфов - Политис за осигуряване на националните и културните права на българското малцинство в Гърция и на гръцкото малцинство в България. \r\n2002 г.\r\nВ периода 10 - 15 септември се провежда посещение на президента Георги Първанов в САЩ. Там той разговаря чрез видеостена с вицепрезидента на САЩ Дик Чейни, а на 11 септември прави изказване на специалната сесия на ООН в Ню Йорк, посветена на борбата с тероризма. Българският президент провежда многобройни срещи, между които са и тези с Джордж Сорос, с професор Джефри Сакс, с представители на Американския еврейски комитет и на българския Уолстрийт клуб.\r\nЗаместник-председателят на НИС на СДС Едвин Сугарев подава оставка заради несъгласие с лидера Надежда Михайлова.\r\n1998 г.\r\nПрезидентът на Република България връчва орден „Стара планина“ първа степен на Ромуалд Кунат, извънреден и пълномощен посланик на Република Полша в Република България.\r\n1944 г.\r\nИздадено е Постановление на Министерския съвет за създаване на Народна милиция. Нейни директори последователно са Енчо Стайков (от 16 септември), Раденко Видински (от 25 септември) и Руси Христозов (от 17 ноември). Разформироват се всички части на жандармерията.\r\n1941 г.\r\nИздадена е съветска нота против \"враждебното отношение\" на българските власти към СССР и против \"неверните информации\" за съветски бомбардировки над България.\r\n1924 г.\r\nПодписана е спогодба \"Калфов - Политис\".\r\nДокументът е за осигуряване на националните и културните права на българското малцинство в Гърция и на гръцкото малцинство в България. Подписана е от външните министри на България (Хр. Калфов) и на Гърция (Й. Политис), по чиито имена е и наречена. Одобрена е от Съвета на Обществото на народите на 29 септември същата година. Гръцкото правителство подписва спогодбата не толкова от желанието да притъпи недоволството на европейското обществено мнение от извършеното убийство на беззащитни българи в с. Търлис, колкото от стремеж да получи външен заем в размер на 10 млн. стерлинги с помощта на Обществото на народите. С този си акт обаче то предизвиква реакцията на сръбско-хърватско-словенското правителство, което побързва да денонсира сключения между Сърбия и Гърция договор от 1920 г. След получаването на външния заем гръцкият парламент не ратифицира спогодбата, поради което тя не влиза в действие. Всички апели на българското правителство за санкции против Атина заради отказа й да изпълни един договор, получил одобрението на Обществото на народите, остават без резултат. Тази позиция на световната организация, в която решаваща дума имат Англия и Франция, чийто съюзник по време на Първата световна война (1914-1918 г.) е Гърция, е косвен израз на международната изолация на кабинета на професор Ал. Цанков, заграбил властта в България чрез държавен преврат на 9 юни 1923 г.\r\n1919 г.\r\nВ град Сен Жермен ан Ле е подписан Сенжерменският договор.\r\nСенжерменският договор е договор за мир между Съглашенските сили и Австрия. Той е вторият (след Версайския) от договорите, с които се приключва Първата световна война. С него се постановява разчленяването на голямата Австро-унгарска империя, като се образува независима Чехословашка република, Унгария се обособява в отделна държава, а Галиция, Трансилвания, Буковина, Банат, Хърватско, Босна и Херцеговина, Далмация и др. се присъединяват към съседните държави (новосъздадена Полша, Румъния, Сърбо-хървато-словенското кралство и Италия). Австрия остава малка държава с републикански режим, чиято площ и население са съответно 83 904 кв. км. и 6 526 700 души. Сенжерменският договор, както и последвалите го Трианонски и Ньойски договори, е изработен по образец на Версайския договор (1919 г.). Общо е убеждението, че разчленяването на голямата Австро-унгарска монархия, която до 1918 г. заема 625 337 кв. км и населението й е 51 390 000 жители, разстройва икономически народите, които населяват среднодунавския басейн.\r\n1915 г.\r\nВ България е обявена обща мобилизация за участието на страната в Първата световна война.\r\nПървата световна война (1914-1918 г.) се води между Централните сили (Германия, Австро-Унгария, Османска империя и България) и Антантата (Франция, Русия, Великобритания, Сърбия и др.).\r\nПовод за войната е убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на балканската държава с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия - като съюзник на Австро-Унгария, а Русия - на страната на Сърбия. Освен това Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението.\r\nОт лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират.\r\n1877 г.\r\nПо време на Руско-турската освободителна война ген. М. Скобелев отново овладява втория гребен на Зелените хълмове. Румънски части постигат частичен успех на Гривицките редути.\r\n1872 г.\r\nВасил Левски създава първия революционен окръг във вътрешността на страната с център село Голям Извор, Тетевенско.\r\nВасил Левски (Васил Иванов Кунчев, Дякона, Апостола) е роден на 18 юли 1837 г. Той е деец на националнореволюционното движение, революционен демократ, гениален идеолог и организатор на българската национална революция, създател на Вътрешната революционна организация, на Българския революционен централен комитет.На тази дата умират: \r\n1963 г.\r\nУмира Симеон Велков (Симеон Велков, Белишки) – български художник, пейзажист и илюстратор. Той е роден на 11 април 1885 г. в Панагюрище. Завършва Художественото-индустриалното училище (по-късно академия) в София (1910 г.), в класа на Иван Мърквичка. Професор е в същата академия. Негови произведения са \"Асенова крепост\", \"Мост на р. Черна\", \"Помакини\", \"Гробищата при Бачковския манастир\".\r\n1948 г.\r\nУмира Фердинанд І Български (Фердинанд Максимилиан Карл Леополд Мари Сакс Кобург Гота) - български княз (1887-1908 г.) и цар (1908-1918 г.), основател на Кобургската династия в България. Роден е на 26 февруари 1861 г. във Виена. Пето дете е на княз Август Людвиг Виктор и на княгиня Клементина (дъщеря на френския крал Луи Филип). Завършва военно училище и служи като офицер в един от гвардейските кавалерийски полкове на австро-унгарската армия. Избран е за български княз от III Велико народно събрание; встъпва на престола на 2 февруари 1887 г. Управлява България в изключително сложна вътрешна и международно-политическа обстановка. Изборът му не е признат от Русия и останалите европейски страни. С помощта на министър-председателя Стефан Стамболов се утвърждава като суверенен български княз. На 2 февруари 1896 г. престолонаследникът княз Борис Търновски е покръстен в източноправославната вяра. Кръстник е руският император Николай II, представен от княз Голенишчев-Кутузов. След този акт Русия признава княз Фердинанд; скоро след това е признат от всички европейските държави. Балансирайки между Русия и Австро-Унгария, успява да обяви независимостта на България (22 септември 1908 г.). Скоро след това, с помощта на Русия, България успява да откупи цялата железница на барон Хирш, разположена на българска територия. Първите 25 години от управлението му се характеризират с икономическо развитие и укрепване на политическия авторитет на българското княжество. През 1913-1915 г., под влияние на Фердинанд І, българската външна политика се ориентира към австро-германския блок, към който през 1915 г. се присъединява България. Междусъюзническата (1913 г.) и Първата световна война (1914-1918 г.) довеждат страната до две тежки национални катастрофи. При сключването на Солунското примирие (29 септември 1918 г.) Антантата поставя задължително условие Фердинанд І да се откаже от българския престол и да напусне България. На 3 октомври 1918 г. Фердинанд I абдикира в полза на сина си Борис III. До смъртта си живее в град Кобург, Германия, и получава пенсия от германското правителство.\r\n1944 г.\r\nУмира Мария Каменова Димова – българска балерина. Следва немска филология и учи в танцовата школа на М. Вигман в Дрезден. По-късно посещава Париж, където се запознава с модерния балет и изкуството на А. Дънкан. През 1928 г. завършва танцовата школа на Трюмни в Берлин. След завръщането си в родината известно време е учителка в село Мала Кутловица и в София. Изнася няколко самостоятелни танцови спектакъла в София - \"Цвете\", \"Магия\", \"Задушница\", \"Майчини жалби\" и др. Работи в Русенския театър (1941 г.), след това е асистент-балетмайстор в Софийската народна опера. Сред най-добрите й постижения са постановките на балета \"Нестинарка\" от М. Големинов (1942 г.), на танцовите поеми \"Тракия\", \"Приказка\" (музика от П. Стайнов) и \"Герман\" (музика от Ф. Кутев), поставени през 1943 г.\r\n1924 г.\r\nУмира Йордан Маринополски – български писател, народник, противник на естетизма, формализма и индивидуализма. Следва история и философия в Лайпциг (1895-1897 г.) заедно с П. П. Славейков. В София завършва славянска филология през 1910 г. и работи като гимназиален учител. Сътрудник е на периодичния печат. Изпитва влиянието на руската класика и се противопоставя на естетическите възгледи на Славейков и кръга “Мисъл”. Негови съчинения са “Българската литература подир Освобождението” (1898 г.), “Огледайте се!” (хуморески, 1898 г.), “Критици” (1910 г.), “Прояснени небосклони” (кн. 1, спомени и признания, 1922 г.), “Към младите” (кн. 2, 1924 г.).На тази дата са родени: \r\n1968 г.\r\nРодена е Милена Милотинова – български журналист. Завършва българска и английска филология. В началото на 90-те години постъпва на работа в Българска национална телевизия. Обучавана е от Иван Гарелов. Специализира в Си Ен Ен и Би Би Си. Водеща на предаванията \"По света и у нас\" и \"Екип 4\" по \"Канал 1\". Автор е на документалните филми за насилствената македонизация \"Хроника на едно национално предателство\" и \"Само защото бяха българи\", излъчени по БНТ. Член-учредител е на партията НДСВ от 6 април 2002 г. Депутат е от Пазарджик в 39-то НС (Парламентарна група на НДСВ). Като народен представител влиза като член в следните комисии: Комисията по външна политика, отбрана и сигурност, Подкомисията по медии към Комисията за култура, наука и образование в ПАСЕ. От 3 август 2001 г. до 17 юни 2005 г. е основен представител в Делегацията в Парламентарната асамблея на Съвета на Европа. Председател е на Комисията по медиите в 39-то НС. Носител е на наградите: \"Мис Телевизионен чар\" на списание \"Клуб М\", 1994 г.; Специалната награда за обективна журналистика през 1999 г., връчвана от ВМРО.\r\n1965 г.\r\nРоден е Андрей Баташов – български актьор. Завършва НАТФИЗ \"Кръстьо Сарафов\", специалност актьорско майсторство в класа на професор Енчо Халачев. През 1989 г. постъпва в Народния театър \"Иван Вазов\". Изиграва Антифол от Сиракуза в \"Комедия от грешки\", Басанио във \"Венецианския търговец\" и др. Играе в \"Секс, лъжи и рокендрол\" в “Театър 199”. Режисьор е на моноспектакъла на Георги Мамалев \"Разбираш ли ме правилно\" (2002 г.).\r\n1943 г.\r\nРодена е Йорданка Христова – българска естрадна певица.\r\nЙорданка Христова завършва първия випуск на Школата за естрадни певци в класа на М. Левиев (1964 г.). Ранните й успехи са свързани със “Студио 5”. Печели първа награда на фестивала “Златния Орфей” (1966 г., 1967 г.). Представя се с рецитали на “Златния Орфей” (1971 г., 1974 г.). Активната й концертна дейност включва повече от 60 концертни турнета и изяви в 25 страни на света. Албуми: “Йорданка Христова” (1971 г., 1973 г.), “Yordanka Kristova” (1973 г.) (на испански език, издаден в Куба); “Изповед” (1975 г.), “Йорданка Христова” (1977 г., 1979 г., 1981 г., 1983 г.); “Йорданка и Звънчетата” (1985 г.). През 1988 г. записва албум по стихове на Л. Стефанова и музика на Иван Калчинов с група “Спринт”.\r\n1934 г.\r\nРоден е Васил Иванов Казанджиев – български композитор и диригент. През 1957 г. завършва Музикалната академия в София, специалност “Композиция” при проф. П. Владигеров и “Дирижиране” при проф. Влади Симеонов. В периода 1957-1964 г. е диригент в Софийската национална опера. От 1960 г. преподава дирижиране в Музикална академия “П. Владигеров”. В периода 1985-1994 е Главен диригент на Симфоничния оркестър на БНР. Съосновател и главен диригент на камерен оркестър “Софийски солисти” (1962-1978 г.).\r\nНегови творби: 4 симфонии, “Симфониета”, “Концерт за тромпет и оркестър”, “Дивертименто за малък оркестър”, “Концерт за цигулка и оркестър”, “Празнична музика” - “Псалми и ритуали”, “Живите икони”, камерни произведения, вокална, филмова и театрална музика.\r\n1901 г.\r\nРоден е Борис Митов Елисеев – български художник. Завършва живопис в Художествената академия в София през 1925 г. при Н. Ганушев, Н. Маринов и Ст. Иванов. Учителства 10 години в Трън, Кюстендил и София. В периода 1935-1936 г. специализира графика във Варшава при В. Скочилас. От 1931 г. е член на Дружеството на новите художници. През 1937 г. емигрира в САЩ. След 1964 г. се връща няколко пъти в България. Рисува портрети, пейзажи, натюрморти: \"Автопортрет\" (1924 г., 1925 г.), \"Писателят Г. П. Стаматов\" (1925 г.), \"Портрет на Майстора\" (1929 г., 1935 г.), \"Портрет на момиче\" (1931 г.), \"Пейзаж от Мелник\" (1932 г.), \"Саксия с фикус\" (1935 г.), \"Дамски портрет\" (1935 г.), \"Момиче на стол\" (1936 г.; златен медал на международна изложба в Париж, 1937 г.), \"Из Созопол\" (1936 г.), \"Арлин\" (1937 г.), \"Кана\" (1937 г.). След 1947 г. попада под влиянието на абстрактното изкуство, но не скъсва с реалистичната традиция. През 1977 г. е организирана ретроспективна изложба на Елисеев, на която са представени творбите \"Източната река\" (1938 г.), \"Безнадеждност\" (1954 г.), \"Нощ\" (1962 г.), \"Есен\" (1962 г.), \"Папрати\" (1964 г.), \"Скреж\" (1965 г.), \"Сиво-кафява композиция\" (1968 г.), \"Композиция\" (1971 г., I – 1976 г., II – 1977 г.), \"Майчина черга\" (I – 1971 г., II – 1976 г., III – 1977 г.), \"Стара бродерия\" (1972 г.), \"На родна тема\" (1977 г.) и др.\r\n1841 г.\r\nРоден е Филип Стефанов Щърбанов – български революционер, църковно-просветен и обществен деец, търговец. Участва в борбата за извоюване на самостоятелна Българска църква и е един от основателите на читалището в Панагюрище (1865 г.). Член е на Панагюрския революционен комитет от 1871 г. Заместник кмет на Панагюрище (1876 г.). Участва в Априлското въстание, член е на Военния съвет и Временното правителство в Панагюрище (1876 г.). След потушаване на въстанието лежи в пазарджишкия и пловдивския затвори, а по-късно емигрира в Сърбия. След Освобождението се установява в Източна Румелия. Ковчежник е в Панагюрище (1879-1880 г.) и в Пловдив (1880-1885 г.). Влиза в състава на панагюрската делегация, която връчва на Европейската комисия протест срещу решенията на Берлинския конгрес. Участва активно в подготовката на Съединението като член на панагюрския революционен комитет за съединение. Народен представител е на Панагюрище в III ВНС (1886 г.), в V ОНС (1887 г.) и в IV ВНС (1893 г.) и на Ихтиман в VI ОНС (1890 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.10", "title": "Денят 10 септември в българската история"}
{"url": "http://www.focus-news.net/news/2017/09/10/2434242/albanian-daily-news-gramoz-ruchi-e-izbran-za-predsedatel-na-albanskiya-parlament.html", "text": "Грамоз Ручи ле избран за председател на парламента на Албания в събота вечерта,  получавайки гласове дори и от опозиционната Демократическа партия, предаде  Albanian Daily News.\r\nРучи получи 80 гласа по време на парламентарното заседание, въпреки че управляващите социалисти да имат 74 депутата, а Партията на справедливостта, интеграцията и единството три. Той показва, че дори и някои демократи са гласували за него, въпреки че партията им да е решила да се гласува срещу. \r\nМеждувременно депутатите от Социалистическото движение за интеграция бойкотираха избора.  Виктор Турмаков", "date": "2017.09.10", "title": "Albanian Daily News: Грамоз Ручи е избран за председател на албанския парламент"}
{"url": "http://www.focus-news.net/news/2017/09/10/2434243/peto-izdanie-na-ekokampaniyata-stara-hartiya-za-nova-kniga-shte-se-provede-v-sofiya.html", "text": "За пета поредна година в пет града от страната ще се проведе националната екокампания „Стара хартия за нова книга“. Общините София, Хасково, Русе, Пловдив и Бургас ще бъдат домакини на инициативата, която дава възможност на децата да научат повече за рециклирането, да разберат как да пазят природата и да събират разделно отпадъците. Всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор както и подаръци от партньорите на празника. Това съобщиха от пресцентъра на Столична община. Под надслов „Почисти и прочети“ кампанията ще се реализира в София от 10,30 до 19,00 часа на бул. „Витоша“ 37 пред Книжен център „Гринуич“. „Стара хартия за нова книга“ в столицата е част от Календара на културните събития на Столична община за 2017 г. и ще премине под патронажа на кмета на София – Йорданка Фандъкова. \r\nТалисман на кампанията „Стара хартия за нова книга“ тази година е един от най-обичаните съвременни фентъзи герои – Пърси Джаксън – син на Посейдон, похитител на мълнии и племенник на Зевс. 12-годишният тийнейджър с талант да се забърква в неприятности е познат на българските читатели от поредицата на американския писател Рик Риърдън „Пърси Джаксън и Боговете на Олимп“, публикувана от издателство „ЕГМОНТ“. За участниците в петте града ще бъдат подготвени викторини и игри в духа на книгите за Пърси Джаксън. Разбира се, епичното съревнование на знания ще им донесе допълнителни изненади. А за да остане празникът незабравим, в София всички деца, които са предали старата си хартия, ще имат възможност да си направят снимка за спомен в стил „Боговете на Олимп“, осигурена от „Photo king“. \r\nПразникът ще протече с много музика и танци. За настроението на всички присъстващи ще се погрижат детски и тийнейджърски вокални групи и танцови състави. Програмата ще включва още спектакъла „Цирк“ – музикално куклено шоу с марионетки, което забавлява и деца, и възрастни, както и постановка на екотематика от „Театъра на приказките – София“. \r\nЗа да има за всички достатъчно книги, всеки, който изпълни условието да донесе 5 кг стара хартия за рециклиране, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – изданието „Ти можеш да спасиш планетата“, предоставено от „ЕКОПАК България“ АД. Така в рамките на празничния ден децата могат да получат максимален брой две книги. Средствата от събраната стара хартия в петте града ще бъдат използвани за препубликуване на специалното издание на „ЕКОПАК България“ АД. \r\nНачалото на каузата „Стара хартия за нова книга“ бе поставено на 15 септември 2013 г. Организаторите Книжен център „Гринуич“ и „ЕКОПАК България“ АД и партньорите на „Стара хартия за нова книга“ се обединяват около идеята, че е важно всяко дете още от ранна възраст да се научи да полага грижи за природата, да събира разделно отпадъците и да има специално отношение към книгата и четенето. За четирите години в инициативата се включиха близо 18 000 деца. Малчуганите, заедно със своите родители, предадоха за рециклиране 90 тона хартия и получиха над 20 000 книжки. Така са спасени от изсичане 1170 дървета.", "date": "2017.09.10", "title": "Пето издание на екокампанията „Стара хартия за нова книга“ ще се проведе в София"}
{"url": "http://www.focus-news.net/news/2017/09/10/2434244/voice-of-america-obiskite-na-ispanskata-politsiya-tselyat-da-sprat-referenduma-za-nezavisimost-na-kataloniya.html", "text": "Испанският съд е наредил на полицията да претърси печатница и два офиса на регионален вестник в Каталония като част от разследване за предполагаема подготовка за обявения за нелегален референдум за независимостта на проспериращата североизточна провинция, предаде  Voice of America.\r\nСъд в Барселона съобщи в събота, че полицейските обиски са извършени в петък в градовете Валс и Константи в южната част на Каталония. Съдът съобщава, че обиските са част от разследване за възможно неподчинение и злоупотреба с публични средства от каталунски политици. Местният вестник „Ел Валенц“ съобщава, че четирима агенти на полицията са влезли в имота му. \r\nПрезидентът на Каталунската автономия Карлес Пуигдемон, регионалният политик, който води кампанията за независимостта, съобщи, че полицията „не е търсила бюлетини, а е търсила повод за бой“. Съдът не съобщава какво е търсила полицията по време на обиските. \r\nКонституционният съд в Испания отмени законите, приети от парламента на Каталунската автономия тази седмица, оформящи правната рамка за референдума за независимост от 1 октомври. Прокуратурата също така обвинява Пуигдемон и други членове на правителството му в неподчинение, злоупотреба с власт и средства. \r\nУправляващата коалиция в Каталония, която се е обявила за независимостта смята, че референдумът е задължаващ и сочи, че ако отговорът „да“ спечели, това ще доведе до независимост от Испания до 3 октомври, независимо от избирателната активност.  \r\nКонституционният съд на Испания преди реши, че единствено националното правителство има права до свиква референдум по отделяне и че всички граждани на Испания трябва да гласуват, ако става дума за въпроси, свързани със суверенитета и териториалната цялост.  Виктор Турмаков", "date": "2017.09.10", "title": "Voice of America: Обиските на испанската полиция целят да спрат референдума за независимост на Каталония"}
{"url": "http://www.focus-news.net/news/2017/09/10/2434245/burgas-fermerskiyat-pazar-koyto-se-provezhda-vsyaka-nedelya-na-slaveykovoto-pazarche-veche-e-s-novo-rabotno-vreme.html", "text": "Фермерският пазар, който се провежда всяка неделя на Славейковото пазарче в Бургас, от днес е с ново работно време - от 11.00 до 16.00 часа. Това съобщават от Община Бургас.\r\nНа фермерския пазар всеки може да се срещне с производители на млечни, месни, пчелни, лимецови продукти с квас, сезонни био плодове и зеленчуци, био годжи бери, ядки, билки, сиропи, мехлеми, домашна юфка, песто, сушени домати и гхи – пречистено краве масло по аюрведична рецепта.", "date": "2017.09.10", "title": "Бургас: Фермерският пазар, който се провежда всяка неделя на Славейковото пазарче, вече е с ново работно време"}
{"url": "http://www.focus-news.net/news/2017/09/10/2434246/plovdiv-mitropolit-nikolay-oglavi-arhiereyska-sveta-liturgiya-v-hram-sv-prep-paraskeva-v-asenovgrad.html", "text": "В деня, когато Православната църква чества светите праведни богоотци Йоаким и Анна - 9 септември, Негово Високопреосвещенство Пловдивският митрополит Николай оглави архиерейска света литургия в храм \"Св. преп. Параскева” на епархийския манастир  „Св. св. Кирик и Юлита” в кв. \"Горни Воден\" в Асеновград, предаде репортер на Агенция \"Фокус\". \r\nНикола ПЕТКОВ", "date": "2017.09.10", "title": "Пловдив: Митрополит Николай оглави архиерейска света литургия в храм \"Св. преп. Параскева” в Асеновград"}
{"url": "http://www.focus-news.net/news/2017/09/10/2434247/bbc-vitseprezidentat-na-urugvay-e-podal-ostavka-sled-obvineniya-v-zloupotreba-sas-sredstva.html", "text": "Вицепрезидентът на Уругвай Раул Сендич е подал оставка след обвинения, че е използвал обществени средства за лични цели, докато е управлявал държавна компания, предаде ВВС.\r\n55-годишният Сендич обяви оставката си пред Конгреса – решение, което изненада обществото на южноамериканската държава. Разследване от управляващата лява коалиция установи, че той е използвал кредитни карти на компанията за лично ползване, докато е управлявал държавната петролна компания „Анкап“ в периода между 2009 и 2013 г. Той отрече обвиненията, посочвайки, че срещу него няма доказателства.\r\n„Подадох оставка от вицепрезидентския пост пред депутатите от управляващата коалиция“, написа Сендич в профила си в социалната мрежа „Туитър“. \r\nТова е първият път, в който вицепрезидент подава оставка в историята на Уругвай. Виктор Турмаков", "date": "2017.09.10", "title": "BBC: Вицепрезидентът на Уругвай е подал оставка след обвинения в злоупотреба със средства"}
{"url": "http://www.focus-news.net/news/2017/09/10/2434248/blagoevgrad-zapochvat-deynostite-po-oblagorodyavane-na-gradinkata-v-kareto-mezhdu-ulitsite-danail-krapchev-sava-mihaylov-i-argir-manasiev.html", "text": "Продължава традиционната инициатива за облагородяване на зелените площи в Благоевград, съобщиха от пресцентъра на Общината. За втора поредна година инициативата ще допринесе за освежаване и подновяване на градинките в Благоевград, като тази година избраното място е градинката в карето между улиците „Данаил Крапчев“, „Сава Михайлов“ и „Аргир Манасиев“ (срещу 5 СОУ). Днес започват подготовката и ремонтните дейности в градинката, която ще бъде завършена и открита официално на 19 септември 2017 година. През есента на 2016 година в кв. „Орлова чука“, бл. 205, бе открита поредната градинка, в която са разположени беседка, пейки, кошчета, а около връст са засадени декоративни храстчета. \r\nВече са облагородени редица кътчета. В резултат на тази инициативата реновираните градинки, които са общинска собственост, вече са няколко. Те се намират в квартал „Орлова Чука“, ул. „Пролет” 5 на гърба на блок 205 вх. А и блок 205 вх. Б, квартал „Грамада“ ул. „Зеленка” 25, квартал „Орлова чука“ ул. „Слава” 2, квартал „Орлов чука“, пред бл. 215, вх. В, както и в ж. к. \"Запад\", зад блокове 45 А, Б, В и пред блок 44.", "date": "2017.09.10", "title": "Благоевград: Започват дейностите по облагородяване на градинката в карето между улиците „Данаил Крапчев“, „Сава Михайлов“ и „Аргир Манасиев“"}
{"url": "http://www.focus-news.net/news/2017/09/10/2434249/interfaks-ekspertite-ot-oon-otseniha-nelegalniya-iznos-na-severna-koreya.html", "text": "Според експерти от ООН КНДР за периода между март и август е изнесла нелегално стоки на сума от най-малко 270 млн. долара, предаде  Интерфакс.\r\nОсновният покупател на севернокорейски стоки е Китай. Сред страните вносители фигурират Индия, Малайзия и Шри Ланка. По данни на експертите КНДР продава в чужбина въглища, желязо и други суровини. В момента се разследва забранена дейност на КНДР в Африка и в Сирия. \r\nСеверна Корея се намира под санкции, ограничаващи търговия с оръжие, износа на стоки и финансови операции. През август ООН прие решение да ги ожесточи заради ракетните и ядрени изпитания, нарушаващи принципите на неразпространение на ядреното оръжие. Виктор Турмаков", "date": "2017.09.10", "title": "Интерфакс: Експертите от ООН оцениха нелегалния износ на Северна Корея"}
{"url": "http://www.focus-news.net/news/2017/09/10/2434250/denyat-10-septemvri-v-svetovnata-istoriya.html", "text": "На тази дата през 1588 г. в Англия се завръща морската експедиция на Томас Кавендиш – третата, обиколила света.\r\nПрез 1855 г. по време на Кримската война, след 11-месечна обсада руската военноморска база Севастопол е завзета от Англо-френските войски. През 1855 г. военните действия се водят по всички фронтове, но решаващ остава Кримският фронт. Руските войски са принудени да напуснат Севастопол. В края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор (1856 г.). През 1919 г. е подписан Сенжерменският мирен договор между Съглашенските сили и Австрия. Той е вторият (след Версайския) от договорите, с които се приключва Първата световна война. С него се постановява разчленяването на голямата Австро-унгарска империя.\r\nПрез 1921 година на тази дата е открит участък от първата в света автомагистрала край Берлин. \r\n2015 г.\r\nОколо 100 хил. души напускат домовете си поради мащабни наводнения в Япония.\r\nВ Южна Африка е открит неизвестен досега вид праисторически човек Homo naledi.\r\n2014 г.\r\nФилипинският президент Бениньо Акино внася в Конгреса законопроект за създаването на автономен район Бангсаморо.\r\n2013 г.\r\nТомас Бах е новият президент на Международния олимпийски комитет.\r\n2012 г.\r\nПетдесет и шест годишният университетски преподавател Хасан Шейх Мохамед е новият президент на Сомалия побеждавайки на изборите бившия президент Шариф Шейх Ахмед.\r\n2011 г.\r\nПри протести пред посолството на Израел в Кайро загинаха трима човека, а над хиляда бяха ранени.\r\n1995 г.\r\nНАТО изстрелва крилати ракети \"Томахоук\" по противовъздушните установки на босненските сърби край Баня Лука, с цел да ги принуди да изтеглят тежкото си оръжие около Сараево.\r\n1981 г.\r\nКартината \"Герника\" на Пабло Пикасо е върната от Ню Йорк в Испания.\r\nПабло Пикасо (П. Руис-и-Пикасо) е един от най-големите художници на ХХ в. По произход е испанец, роден е през 1881 г. в Каталония. Твори във Франция. В началото на ХХ в. (\"син\" и \"розов\" период) създава \"Девойка с топка\" ( 1905 г.). През 1907 г. е един от основоположниците на кубизма. Негови произведения са \"Гълъбът на мира\"(1947 г.). Има много керамични, графични и скулптурни творби. Пише и стихове. Пабло Пикасо умира през 1973 г.\r\n1967 г.\r\nЖителите на Гибралтар масово гласуват за запазване на английската власт.\r\n1964 г.\r\nВлиза в сила Конвенцията за териториалното море и крайбрежната зона, която е част от женевските конвенции по морско право. Тя утвърждава суверенитета на крайбрежните държави и териториалните им води, въздушното пространство над тези води и над повърхността и недрата на дъното им. Фиксира правото и определя условията за мирно преминаване през териториалните води, съдържа положения за наказателна и гражданска юрисдикция в тях. Предвижда право на крайбрежната държава да осъществява контрол, необходим за недопускане нарушаване на нейните митнически, имиграционни и санитарни правила. В конвенцията няма положения за ширината на териториалните води.\r\nЖеневските конвенции по морско право са конвенции, подписани като резултат от първата конференция на ООН по морско право (29 април 1958 г.). В договор са утвърдени основите на международно-правни режими на териториалните води, континенталния шелф и открито море, принципите на международното корабоплаване и риболова. Женевските конвенции по морско право се състоят от: Конвенция за териториалното море и крайбрежната зона, Конвенция за откритото море, Конвенция за континенталния шелф, Конвенция за риболова и опазването на живите ресурси на откритото море.\r\nВ Кипър се разполагат войски на ООН за намаляване на напрежението между гръцкото и турското население на острова.\r\n1924 г.\r\nПодписана е спогодба \"Калфов - Политис\".\r\nДокументът е за осигуряване на националните и културните права на българското малцинство в Гърция и на гръцкото малцинство в България. Подписана е от външните министри на България (Хр. Калфов) и на Гърция (Й. Политис), по чиито имена е и наречена. Одобрена е от Съвета на Обществото на народите на 29 септември същата година. Гръцкото правителство подписва спогодбата не толкова от желанието да притъпи недоволството на европейското обществено мнение от извършеното убийство на беззащитни българи в с. Търлис, колкото от стремеж да получи външен заем в размер на 10 млн. стерлинги с помощта на Обществото на народите. С този си акт обаче то предизвиква реакцията на сръбско-хърватско-словенското правителство, което побързва да денонсира сключения между Сърбия и Гърция договор от 1920 г. След получаването на външния заем гръцкият парламент не ратифицира спогодбата, поради което тя не влиза в действие. Всички апели на българското правителство за санкции против Атина заради отказа й да изпълни един договор, получил одобрението на Обществото на народите, остават без резултат. Тази позиция на световната организация, в която решаваща дума имат Англия и Франция, чийто съюзник по време на Първата световна война (1914-1918 г.) е Гърция, е косвен израз на международната изолация на кабинета на професор Ал. Цанков, заграбил властта в България чрез държавен преврат на 9 юни 1923 г.\r\n1919 г.\r\nВ град Сен Жермен ан Ле е подписан Сенжерменският договор.\r\nСенжерменският договор е договор за мир между Съглашенските сили и Австрия. Той е вторият (след Версайския) от договорите, с които се приключва Първата световна война. С него се постановява разчленяването на голямата Австро-унгарска империя, като се образува независима Чехословашка република, Унгария се обособява в отделна държава, а Галиция, Трансилвания, Буковина, Банат, Хърватско, Босна и Херцеговина, Далмация и др. се присъединяват към съседните държави (новосъздадена Полша, Румъния, Сърбо-хървато-словенското кралство и Италия). Австрия остава малка държава с републикански режим, чиято площ и население са съответно 83 904 кв. км. и 6 526 700 души. Сенжерменският договор, както и последвалите го Трианонски и Ньойски договори, е изработен по образец на Версайския договор (1919 г.). Общо е убеждението, че разчленяването на голямата Австро-унгарска монархия, която до 1918 г. заема 625 337 кв. км и населението й е 51 390 000 жители, разстройва икономически народите, които населяват среднодунавския басейн.\r\n1855 г.\r\nПо време на Кримската война, след 11 месечна обсада руската военноморска база Севастопол е завзета от Англо-френските войски.\r\nПрез 1855 г. военните действия се водят по всички фронтове, но решаващ остава Кримският фронт. Руските войски са принудени да напуснат Севастопол. В края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор (1856 г.).\r\n1721 г.\r\nВъв Финландия е подписан Нищадският мирен договор между Швеция и Русия, който слага край на 21-годишната война. Според договора Швеция отстъпва Ливония, Естония и Ингрия (част от Карелия).\r\n1588 г.\r\nВ Англия се завръща морската експедиция на Томас Кавендиш – третата, обиколила света.На тази дата умират: \r\n1983 г.\r\nУмира Феликс Блох – американски физик. Носител е на Нобелова награда за физика през 1952 г. Той е роден на 23 октомври 1905 г. в Цюрих, Швейцария. От 1934 г. ръководи Катедрата по теоретична физика в Станфордския университет, Калифорния. В периода 1942-1945 г. работи в лабораторията \"Лос Аламос\". От 1948 г. е член на Националната академия на науките на САЩ. Открива квантовата теория на кристалите и теорията на нискотемпературния феромагнетизъм. Разработва основите на теорията на ядрения магнитен резонанс и осъществява първите експерименти за изследването му.\r\n1544 г.\r\nУмира Клеман Маро – френски поет. Роден е през 1496 г. Заедно с Ф. Рабле е една от най-значителните фигури на ранното Възраждане във Франция. Ползва се с покровителството на Франсоа I и на талантливата му сестра Маргарита Наварска. Автор е на балади, епиграми, псалми, поеми (“Ад”, 1526 г.) и сатири.На тази дата са родени: \r\n1968 г.\r\nРоден е Гай Ричи – английски режисьор, продуцент и сценарист. В началото режисира музикални видеоклипове и реклами. Първият му филм е \"Две димящи дула\" (1999 г.). През 2000 г. снима \"Гепи\". Филмография: \"Звезда\" (2001 г.), \"Изгубени\" (2002 г.).\r\n1784 г.\r\nРоден е Александър Иванович Кутайсов – руски офицер, генерал-майор (1806 г.). Служи в артилерията (от 1803 г.). Притежава големи способности и знания в областта на артилерията. Участва във войната с Франция (1806-1807 г.). Във Виена и Париж изучава източни езици, математика и военно дело (1810-1811 г.). През 1812 г. създава инструкцията “Общи правила за артилерията в полевото сражение”, която съдържа най-съвременните схващания за задачите на артилерията, нейната групировка и маневриране в боя. Началник е на артилерията в Първа армия по време на войната с Наполеон. Убит е по време на Бородинското сражение на 7 септември 1812 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.10", "title": "Денят 10 септември в световната история"}
{"url": "http://www.focus-news.net/news/2017/09/10/2434251/pss-dobri-sa-usloviyata-za-turizam-v-planinite.html", "text": "Добри са условията за  туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е слънчево и тихо. Лифтовите съоръжения работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.10", "title": "ПСС: Добри са условията за  туризъм в планините"}
{"url": "http://www.focus-news.net/news/2017/09/10/2434252/apa-v-azerbaydzhan-e-registrirano-zemetresenie-s-magnitud-36.html", "text": "Министерството на извънредните ситуации на Азербайджан сочи, че в 6:32 часа местно време (7:32 българско време) на 20 км. западно от град  Ленкоран, разположен на Каспийско море край границата с Иран  е регистрирано земетресение с магнитуд 3,6, предаде АПА.\r\nДълбочината на земетресението е 16 км. Местните са усетили труса слабо. Няма данни за жертви и разрушения.  Виктор Турмаков", "date": "2017.09.10", "title": "АПА: В Азербайджан е регистрирано земетресение с магнитуд 3,6"}
{"url": "http://www.focus-news.net/news/2017/09/10/2434253/sofiya-vavedena-e-vremenna-organizatsiya-na-dvizhenieto-za-provezhdane-na-initsiativata-stara-hartiya-za-nova-kniga.html", "text": "Въведена е временна организация на движението за провеждане на инициативата „Стара хартия за нова книга“ в София, съобщиха от пресцентъра на Столична община. До 22.00 часа се забраняват престоят и паркирането на пътни превозни средства, с изключение на автомобилите, участващи в мероприятието, на ул. „Узунджовска“, в участъка между ул. „Цар Асен“ и бул. „Витоша“. \r\nСДВР осигурява охрана, постове за контрол и регулиране на движението.", "date": "2017.09.10", "title": "София: Въведена е временна организация на движението за провеждане на инициативата „Стара хартия за нова книга“"}
{"url": "http://www.focus-news.net/news/2017/09/10/2434254/the-wichita-eagle-hilyadi-sobstvenitsi-na-orazhie-vav-florida-sa-gotovi-da-strelyat-po-uragana-irma-pri-dostiganeto-mu-do-shtata.html", "text": "Хиляди собственици на оръжие в американския щат Флорида съобщават, че ще открият огън по урагана „Ирма“, когато той достигне до щата, пише местното издание  The Wichita Eagle.\r\n„Готов съм“, пише местен мъж в страницата на събитието „Стреляйте по урагана \"Ирма“ в социалната мрежа „Фейсбук“, прилагайки своя снимка, на която държи пушка. \r\nИдеята е предизвикала толкова силна реакция, че национална организация „Коалиция за спиране на оръжейното насилие“ , която лобира срещу притежанието на огнестрелно оръжие, излезе с обръщение:  „За жалост, трябва да издадем следното предупреждение – не стреляйте с оръжие по урагана“. \r\nОчаква се ураганът „Ирма“ да достигне до Флорида в неделя сутринта. \r\nПри справка на Агенция \"Фокус\" в страницата на събитието се вижда, че 25 хил. души са декларирали, че ще присъстват.  Виктор Турмаков", "date": "2017.09.10", "title": "The Wichita Eagle: Хиляди собственици на оръжие във Флорида са готови да стрелят по урагана „Ирма“ при достигането му до щата"}
{"url": "http://www.focus-news.net/news/2017/09/10/2434255/veliko-tarnovo-s-14-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 14 см се е повишило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 71 см. Температурата на водата e 22.8 градуса. Предимно слънчево и почти тихо ще се задържи времето над българския участък на Дунав през деня. Максималните температури ще се повишат малко и ще достигнат  28° – 30°.", "date": "2017.09.10", "title": "Велико Търново: С 14 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/09/10/2434256/daily-sabah-91-nelegalni-migranti-sa-zaloveni-v-zapadna-turtsiya.html", "text": "Общо 91 нелегални мигранти, които са планирали да пресекат Егейско море, за да попаднат на територията на Гърция са били заловени в петък от турската брегова охрана по време на отделни операции в западните провинции Измир и Айдън, пише  Daily Sabah.\r\nСпоред официално заявление на турската брегова охрана едната от операциите е проведена в петък, след като хеликоптер забелязва кораб, пълен с мигранти край брега в провинцията Айдън. Заловените мигранти са били идентифицирани като граждани на Сирия, Иран и Афганистан.  \r\nМеждувременно части на бреговата охрана стартират операция край Измир, след като получават данни за група мигранти, опитваща се нелегално да достигне до Гърция на надуваема лодка. 39 мигранти от сирийски произход, сред които 10 жени и 18 деца, са заловени по време на операцията. \r\nПетте егейски провинции на Турция Чанаккале, Балъкешир, Измир, Мугла и Айдън са регионите, най-често използвани от мигрантите, напускащи Турция към ЕС. Виктор Турмаков", "date": "2017.09.10", "title": "Daily Sabah: 91 нелегални мигранти са заловени в Западна Турция"}
{"url": "http://www.focus-news.net/news/2017/09/10/2434257/sofiya-35-godishen-peshehodets-e-s-opasnost-za-zhivota-sled-kato-e-bil-blasnat-ot-dzhip-v-kv-moderno-predgradie.html", "text": "35-годишен пешеходец е с опасност за живота, след като е бил блъснат от джип в кв. „Модерно предградие“. Това съобщиха за Агенция „Фокус“ от пресцентъра на МВР. Сигналът за инцидента е подаден снощи, към 22.30 часа. Пътното произшествие е станало на ул. „Връх Манчо“, в близост до бул. „Сливница“. Лекият автомобил е с марка „Фолксваген Туарег“. Водачът му е тестван за алкохол, като пробата е отрицателна. Пострадалият мъж е настанен в болнично заведение за лечение. По случая е образувано досъдебно производство. Причините, довели до инцидента, се разследват. \r\nЛюба АЛЕКСИЕВА", "date": "2017.09.10", "title": "София: 35-годишен пешеходец е с опасност за живота, след като е бил блъснат от джип в кв. „Модерно предградие“"}
{"url": "http://www.focus-news.net/news/2017/09/10/2434258/ekathimerini-aleksis-tsipras-obyavi-che-gartsiya-e-obarnala-stranitsata.html", "text": "Министър-председателят на Гърция Алексис Ципрас обяви, че страната „е обърнала страница“ и че от възможността за „Грекзит“, напускането на ЕС, се е пренесла в състояние на „Гринвест“ -  привлекателна за инвестиции страна, предаде  Ekathimerini.\r\n„Страната става стратегически партньор на големите финансови сили на планетата“, заяви Ципрас, посочвайки скорошните посещения в Гърция на руски, френски и китайски водещи политици. „Обликът на страната се е променил драматично за добро, белезите на възстановяване са ясни за нас, за инвеститорите и за нашите партньори“, добави той.\r\nЦипрас приветства „новият модел на растеж, необременен с изкривяванията на миналото“ и посочи важността на „оформянето на политики, които гарантират, че няма да се върнем обратно в предишните времена“. „Идеята е да не излезем от надзор, само за да допуснем старите грешки“, посочи гръцкият министър-председател.  Виктор Турмаков", "date": "2017.09.10", "title": "Ekathimerini: Алексис Ципрас обяви, че Гърция „е обърнала страницата“"}
{"url": "http://www.focus-news.net/news/2017/09/10/2434259/veliko-tarnovo-16-otbora-shte-se-vklyuchat-v-nadprevara-za-prigotvyane-na-nay-vkusna-kokosha-chorba-v-selo-kozarevets.html", "text": "16 отбора ще се включат в надпревара за приготвяне на най-вкусна кокоша чорба в село Козаревец, Община Лясковец. Те ще участват в седмия Национален кулинарен празник, който вече по традиция се провежда след деня на Рождество Богородично, съобщиха за Радио „Фокус“ – Велико Търново от Община Лясковец. Организаторите на инициативата обясняват, че майстори от близо и далеч ще се съревновават за най-успешна рецепта за месната супа. Най-далечното населено място, което участва в надпреварата, е варненското село Изгрев. Има кулинари и от Мерданя, Драгижево, Лясковец, Джулюница, Добри дял и Козаревец, както и от стражишко и горнооряховско. Те ще приготвят своите ястия в 16 различни огнища. Ще има и голям кметски казан в близост до състезаващите се, в който публично чорба по своя рецепта ще сготви кметът на Козаревец Красимира Колева. Нейното произведение ще бъде приготвено за гости и жители на селото-домакин и от него ще се разсипва по черпак на всеки.  \r\nПредвидена е и богата фолклорна програма, която ще се проведе пред читалището в селото паралелно с кулинарния конкурс. В нея ще се изявят местни самодейни певчески състави и танцови колективи. Най-вкусната чорба ще бъде избрана около обяд от тричленно жури. Ще има награди и за най-атрактивния готвач и най-красивия етно-щанд, украсен от кулинарите с пилешки гозби и пресни зеленчуци. Предвижда се и специален приз на кмета. Официалното откриване на събитието е в 10.00 часа, а празника ще се проведе в центъра на селото. Организатори са местното читалище, пенсионерският клуб и кметството в Козаревец.\r\nЛуиза ТРАНЧЕВА", "date": "2017.09.10", "title": "Велико Търново: 16 отбора ще се включат в надпревара за приготвяне на най-вкусна кокоша чорба в село Козаревец"}
{"url": "http://www.focus-news.net/news/2017/09/10/2434260/vidin-narodniyat-predstavitel-ot-bsp-za-balgariya-filip-popov-be-udostoen-s-orden-antim-i.html", "text": "Белоградчишкият епископ Поликарп награди с орден на името на Антим I народния представител от „БСП за България“ Филип Попов. Това съобщиха от пресцентъра на Националния съвет на БСП. Този орден се дава за заслуги към Видинската Света митрополия и за развитието на региона. В с. Чупрене, на четвъртия Северозападен ловен събор, социалистът получи и плакет за принос към развитието на лова и риболова.\r\nПо случай 9 септември, Филип Попов поднесе венци и цветя пред паметника на Тодор Петров във Видин, заедно със социалистите Пламен Трифонов, Герго Гергов и коалиционните партньори от ЗС „Александър Стамболийски“ Мирослав Марковски и Орлин Василев.", "date": "2017.09.10", "title": "Видин: Народният представител от „БСП за България“ Филип Попов бе удостоен с орден Антим I"}
{"url": "http://www.focus-news.net/news/2017/09/10/2434261/tass-prezidentat-na-kazahstan-prizova-stranite-ot-konflikta-v-mianmar-kam-dialog-v-ramkite-na-oon.html", "text": "Президентът на Казахстан Нурсултан Назарбаев заяви, че страната призовава страните от конфликта в Мианмар към диалог в рамките на ООН, предаде  ТАСС.\r\n„Изразяваме притеснения от неотдавнашния конфликт в Мианмар. Призоваваме всички страни към незабавно прекратяване на насилието и към диалог в рамките на ООН“, заяви Назарбаев.  Той отбеляза, че през последно време мюсюлманите по света се сблъскват с най-различни и тежки изпитания. \r\nНа територията на щата Ракхайн в Мианмар се водят сблъсъци между въоръжените сили на страната и мюсюлманите от „Араканска армия за спасението на рохингите“, които са смятани от властите за терористи.  Виктор Турмаков", "date": "2017.09.10", "title": "ТАСС: Президентът на Казахстан призова страните от конфликта в Мианмар към диалог в рамките на ООН"}
{"url": "http://www.focus-news.net/news/2017/09/10/2434262/miliet-bivshiyat-turski-premier-tansu-chiler-ne-e-poluchavala-pokana-da-stane-vitseprezident-na-erdogan.html", "text": "Бившият турски премиер г-жа Тансу Чилер напоследък често е канена в различни мероприятия в рамките на програмата на Президентството, информира електронното издание на вестник „Милиет”. Първата и единствена досега жена, заемала  министърпредседателския пост в  Турция, обаче отрича да е получавала предложение да стане вицепрезидент на Ердоган. \r\nТемата стана актуална покрай сегашните анонси на държавния глава Реджеп Тайип Ердоган за търсене на широка коалиция и консенсус за спечелване на насрочените за 3 ноември 2019 година президентски избори. За тази цел идеята е неговият бъдещ вицепрезидент да е от различна политическа формация. Сред една от най-честно спряганите фигури за подобно „обединение” е точно името на г-жа Тансу Чилер.\r\nСамата тя обаче категорично отрича това. „Категорично не е разговаряно с мен по тази тема”, уверява Тансу Чилер, цитирана от „Милиет”. Георги Димов", "date": "2017.09.10", "title": "Милиет: Бившият турски премиер Тансу Чилер не е получавала покана да стане вицепрезидент на Ердоган"}
{"url": "http://www.focus-news.net/news/2017/09/10/2434263/nikolina-yordanova-obshtina-sadovo-nyama-da-badat-zakrivani-uchilishta-v-obshtinata.html", "text": "В община Садово няма да бъдат закривани училища. Това каза за Радио „Фокус”-Пловдив Николина Йорданова, експерт в Отдел „Образование” към Общината. По думите й това може да се каже с категоричност, тъй като няма причина за закриване на училища. „Радвам се, че прогнозите, които съм правила през годините, се оказаха почти точни, с малко изключения”, каза още Йорданова. \r\nСпоред нея, обаче, усилията да бъдат привлечени все повече ромски деца в училище са довели до друг нежелан резултат. Ромските деца наистина са обхванати, но на фона на този резултат, който е постигнат с много усилия, сега върви процес на сегрегация на българските деца. Те бягат в големите градове, какъвто е Пловдив, а в общини като Садово остава предимно ромският контингент. Според Йорданова този процес се наблюдава в цялата страна. \r\n„Това е резултат от политиката, която водим толкова много години. В малките общини има само по едно училище в населено място и затова децата нямат избор. „Процесът върви въпреки нас и желанието ни, а учителите са принудени да работят предимно с ромските деца”, каза още Николина Йорданова.\r\nЦветана ТОНЧЕВА", "date": "2017.09.10", "title": "Николина Йорданова, Община Садово: Няма да бъдат закривани училища в общината"}
{"url": "http://www.focus-news.net/news/2017/09/10/2434264/afp-irma-se-e-zasilila-do-chetvarta-kategoriya-uragan-priblizhavayki-florida.html", "text": "Ураганът „Ирма“ се е засилил до четвърта категория, приближавайки се до американския щат Флорида, предаде  AFP.\r\nУраганът  се е приближил на 115 км. от разположените наблизо острови Флорида Кийс, а в щата скоростта на вятъра доближава до 200 км. ч. Очаква се окото на бурята да достигне до архипелага до часове, преди да достигне до бреговете на щата, където се очаква по крайбрежието вълните да достигнат до 5 метра.  Виктор Турмаков", "date": "2017.09.10", "title": "AFP: „Ирма“ се е засилила до четвърта категория ураган, приближавайки Флорида"}
{"url": "http://www.focus-news.net/news/2017/09/10/2434265/dha-liderat-na-turskite-natsionalisti-referendumat-na-masud-barzani-e-samo-edna-mezhdinna-spirka-na-kovaren-zagovor-sreshtu-nashata-darzhava.html", "text": "Генералният председател на Партията на националистическото движение (ПНД) Девлет Бахчели за пореден се обяви остро против насрочения за 25 септември референдум за независимост в кюрдската автономия в Северен Ирак, предаде информационната агенция Догу хабер ажансъ (ДХА).\r\n „Успоредно с сепаратистката терористична заплаха, произтичаща от Сирия и от Ирак, развиващите се напоследък събития са угроза за самото наше национално съществуване. Ускорени са опитите за създаване на терористична държава, простираща се от Ирак до Средиземно море. Референдумът на лидера на иракските кюрди Масуд Барзани е само една междинна спирка в този процес. Ние вече казахме – на 25 септември се извършва една откровена проба за бъдещ Кюрдистан. Този референдум на Пешмергата (въоръжените сили на Иракски Кюрдистан – бел. на „Фокус”), е сред най-близките заплахи за нашата национална сигурност; категорично и никога не трябва да бъде давано разрешение да се проведе.  Ако не бъде възпрепятстван евентуалният референдум за Кюрдистан; той ще бъде открита цел за един коварен, подъл и вероломен заговор срещу нашата последна държава.”, обяснява лидерът на турските националисти, цитиран от ДХА.", "date": "2017.09.10", "title": "ДХА: Лидерът на турските националисти: Референдумът на Масуд Барзани е само една междинна спирка на коварен заговор срещу нашата държава"}
{"url": "http://www.focus-news.net/news/2017/09/10/2434266/chez-razpredelenie-izvarshi-proverki-na-saorazheniyata-v-blizost-do-uchilishta-i-detski-gradini-za-da-potvardi-tehnicheskata-bezopasnost-na-obektite-po-mrezhata.html", "text": "„ЧЕЗ Разпределение България“ АД извърши извънредни обходи и огледи на съоръженията от електроразпределителната мрежа, които захранват учебни заведения. Това съобщиха от пресцентъра на ЧЕЗ България. Проверени са съоръженията около всички училища и детски градини, които се намират на обслужваната от компанията територия в Западна България. Констатираните проблеми са отстранени незабавно.\r\n\"Целта на проверката, която се осъществява в началото на всяка учебна година, е да се потвърди, че съоръженията по електроразпределителната мрежа са в пълна техническа безопасност и че сме взели всички превантивни мерки, за да гарантираме безопасността на нашите деца и да предоставим качествено електрозахранване на клиентите“, каза Васил Василев, директор \"Експлоатация и поддържане\" в ЧЕЗ Разпределение България.\r\nСигнали при забелязани нередности по съоръжения на компанията могат да бъдат подавани на денонощната информационна линия 0700 10 010, на имейл адрес zaklienta@cez.bg и в центровете за обслужване на клиенти.", "date": "2017.09.10", "title": "\"ЧЕЗ Разпределение\" извърши проверки на съоръженията в близост до училища и детски градини, за да потвърди техническата безопасност на обектите по мрежата"}
{"url": "http://www.focus-news.net/news/2017/09/10/2434267/mariela-kitova-koordinator-na-sos-ptp-za-yugozapadna-balgariya-vse-oshte-nyama-efektiven-mehanizam-za-sabirane-na-globite-na-narushitelite-na-patya.html", "text": "В България все още няма работещ ефективен механизъм за събиране на глобите на нарушителите на пътя. Това каза за Радио „Фокус“-Пирин Мариела Китова, координатор на Сдружение „SOS-ПТП“ за Югозападна България. „Много често чуваме дори за рекорден брой на нарушения, за които органите са наложили съответните санкции в някой град или извън населено място. Досега не съм чула, обаче, и за рекордно събиране на санкции като следствие на тези огромен брой нарушения. Това е така, защото не повече от 5-10 % от издадените глоби, фишове, наказателни постановления, действително се изплащат от нарушителя. При нас доминира чувството за безнаказаност и тотално неглижиране и незачитане на правилата. А и при положение, че глобите не се събират, сами разбирате, че безнаказаността си е съвсем реална“, отбеляза тя. \r\nМариела Китова посочи, че според нея нарушителите трябва да бъдат поставяни в такова положение, че да нямат друг избор, освен да си заплатят глобата.\r\nНатали СТЕФАНОВА", "date": "2017.09.10", "title": "Мариела Китова, координатор на „SOS-ПТП“ за Югозападна България: Все още няма ефективен механизъм за събиране на глобите на нарушителите на пътя"}
{"url": "http://www.focus-news.net/news/2017/09/10/2434268/afp-indiya-prizova-mianmar-da-deystva-sdarzhano-v-shtata-rakhayn.html", "text": "Правителството на Индия призова към край на насилието в западния щат на Мианмар Ракхайн, призовавайки страната да действа сдържано, докато стотици представители на мюсюлманския етнос рохинга бягат към съседен Бангладеш, предаде  AFP.\r\n„Призоваваме ситуацията в щата Ракхайн да бъде решавана сдържано и зряло, с фокус върху добруването на цивилното население“, пише в официално заявление на индийското външно министерство. „Необходимо е насилието да приключи и нормалността в щата да се възстанови“, пише още там. Изразено е притеснение за бежански потоци. \r\nБежанците рохинга споделят, че силите за сигурност на Мианмар извършват масови убийства и палежи в щата.  Виктор Турмаков", "date": "2017.09.10", "title": "AFP: Индия призова Мианмар да действа сдържано в щата Ракхайн"}
{"url": "http://www.focus-news.net/news/2017/09/10/2434269/interfaks-uraganat-irma-e-predizvikal-devetmetrovi-valni-po-kraybrezhieto-na-kuba.html", "text": "Ураганът „Ирма“ е достигнал до Куба. По крайбрежието на страната се наблюдава бурно море, като на места вълните достигат до девет метра височина, предаде  Интерфакс.\r\nСпоред местите метеоролози до полунощ местно време (7:00 часа сутринта българско време) центърът на урагана се е намирал на около 35 км. североизточно от град Пунта Икакос и на 135 км. източно от Хавана. Той се движи със скорост 9 км/8ч на северозапад. Поривите в центъра му достигат до 195 км/ч.\r\n„Ирма“ ще представлява опасност за северозападните райони на Куба още 12-24 часа.  Виктор Турмаков", "date": "2017.09.10", "title": "Интерфакс: Ураганът „Ирма“ е предизвикал деветметрови вълни по крайбрежието на Куба"}
{"url": "http://www.focus-news.net/news/2017/09/10/2434270/liderat-na-turskata-opozitsiya-sadeneto-za-koruptsiya-v-chuzhda-darzhava-na-bivsh-nash-ministar-e-izklyuchitelno-nedopustimo-sramno-i-pozorno.html", "text": "Генералният председател на основната опозиционна Народнорепубликанска партия (НРП) Кемал Кълъчдароглу коментира решението на съд в САЩ да бъде арестуван бившият турски министър на икономиката Зафер Чаглаян, предаде информационната агенция  Догу хабер ажансъ (ДХА) .\r\n Според него е изключително срамно и позорно бивш министър да бъде съден за корупция в друга държава. Това само по себе си е страшно  показателно и по думите му – унизително и категорично недопустимо за държавата Турция.   \r\n„В САЩ страшно много се коментира и говори за делото срещу скандалния турски бизнесмен от ирански произход Ръза Сарраф. Както и за замесените покрай него бивши турски министри. \r\n Аз сега отново ще ви кажа имената на тези министри и взетите от тях конкретни и доказани подкупи. Въпросният Зафер Чаглаян точно 28 пъти е взел рушвети на обща стойност 52 милиона долари. Изключително скъпият ръчен часовник (една банка му е „подарила” часовник за 700 хиляди турски лири (около 350 хиляди лева) и това също е категорично доказано – бел. на „Фокус”), както и уникалното още по-скъпо пиано; те са извън  сметката. \r\n Бившият министър на вътрешните работи Муаммер Гюлер – той на 10 пъти е взел подкупи общо за 10 милиона долари. Оказа се, че за целта е имал личен секретен трезор, с големина колкото височината на неговия син. \r\n Бившият министър по европейските въпроси и главен преговарящ на Турция с ЕС Егемен Багъш е взел на 3 пъти рушвети в общ размер на 1,5 милиона долари. \r\n Все още покрай вас се движат хора, които се подиграват с Корана и със стиховете на Аллах. Обръщам се към всички мюсюлмани в тази страна. Ще подкрепите ли и ще застанете ли зад човек, който със словото на Аллах ви гледа в очите и брутално се подиграва с вас? \r\n При влизането си в САЩ Зафер Чаглаян ще бъде моментално арестуван и съден. Няма никакви съмнения по въпроса. Управляващите ни казват, че имало някакви миризливи планове на „подмолни” външни сили срещу нас. Като турска опозиция ние  държахме и държим на националното ни достойнство и многократно им казвахме: „Не правете това”. \r\n Съденето за корупция в чужда държава на лице, заемало министерски пост в Република Турция, наистина е много срамно, позорно и уронващо националното самочувствие.”, обяснява лидерът на турската опозиция, цитиран от ДХА. Георги Димов", "date": "2017.09.10", "title": "Лидерът на турската опозиция: Съденето за корупция в чужда държава на бивш наш министър е изключително недопустимо, срамно и позорно"}
{"url": "http://www.focus-news.net/news/2017/09/10/2434271/rzi-veliko-tarnovo-10-septemvri-e-obyaven-za-svetoven-den-za-preventsiya-na-samoubiystvata-s-tsel-fokusirane-na-obshtestvenoto-vnimanie-varhu-predotvratyavaneto-im-kato-globalna-zadacha.html", "text": "10 септември е обявен за Световен ден за превенция на самоубийствата. Датата се отбелязва като такъв за пръв път през 2003 година по инициатива на Международната асоциация за превенция на самоубийствата (IASP), одобрена от Световната здравна организация. Това съобщиха за Радио „Фокус“ – Велико Търново от Регионална здравна инспекция-Велико Търново. Целта на инициативата е да се фокусира общественото внимание върху превенцията на самоубийствата като глобална задача.\r\nСпоред статистика на СЗО, всяка година повече от 800 000 души отнемат живота си и много повече от тях правят опит за самоубийство.  Самоубийството (използва се и терминът „суицид”) е сред десетте водещи причини за смърт. Опитът за самоубийство е резултат от психична криза и може да завърши със смърт.\r\nДоказано е, че в почти всички случаи хората, предприели подобни действия, по един или друг начин дават сигнали към околните за своето състояние, споменавайки за “желание да се умре”, “чувство на безполезност” и т. н. Всички тези призиви за помощ не бива да се игнорират. Не случайно мотото на Международната асоциация за превенция на самоубийствата е “Една минута може да промени един живот“. То подчертава, че ако хората наоколо забележат навреме тези сигнали, ако отделят малко от времето си за конкретната личност, предложат емоционална подкрепа, изслушат притесненията, без да дават съвети или решения, акцентират на позитивните емоции и насочат страдащия към психиатър за незабавно лечение, в повечето случаи това може да спаси живота му.\r\nЛуиза ТРАНЧЕВА", "date": "2017.09.10", "title": "РЗИ-Велико Търново: 10 септември е обявен за Световен ден за превенция на самоубийствата, с цел фокусиране на общественото внимание върху предотвратяването им като глобална задача"}
{"url": "http://www.focus-news.net/news/2017/09/10/2434272/dimitar-margaritov-kzp-evropeyskite-potrebiteli-vyarvat-poveche-na-rodnite-onlayn-targovtsi.html", "text": "Европейските потребители имат по-високо доверие на онлайн търговците, базирани в собствената им страна, отколкото на тези в чужди държави. Това посочи председателят на Комисията за защита на потребителите (КЗП) Димитър Маргаритов в сутрешния блок на ТВ „Европа” при коментар на данните от последни проучвания в Европейския съюз, според които интересът към онлайн търговията продължава трайно да расте, съобщиха от КЗП. Доверието на потребителите в онлайн търговците от собствената им държава е над 70%, докато към тези от друга страна е близо 58%. Според Маргаритов по-голямото доверие към онлайн магазините у дома е свързано с обективни обстоятелства и с някои от бариерите пред пазаруването от търговци от друга държава. \r\n„Невинаги чуждестранните сайтове позволяват да платим с наши платежни инструменти. Друга възможна причина е, че понякога отказват доставка в страната, която е различна от тази, в която те самите оперират”, даде пример той и допълни: „В Европейската комисия и в Европейския парламент се работи много сериозно за създаването на т. нар. правила срещу геоблокирането. Целта е на територията на целия ЕС по един и същи начин търговците да могат да предлагат на еднакви цени своите стоки и услуги, без значение какви са границите. По данни от проучване на ЕК повече от 6% от анкетираните посочват като основна причина за въздържанието от покупки от чужди онлайн магазини именно пренасочването им към сайт в тяхната държава с различни цени. Други бариери са възникнал по време или след покупката проблем или отказ за доставка до държавата на потребителя. \r\nПредседателят на КЗП обърна внимание на това, че доверието в онлайн търговията е свързано също така и с коректността на търговците и познанията относно потребителските права. Той посочи, че сред най-съществените и често срещани нарушения при проверките на контролния орган е или липсата на информация на сайта за правото на отказ от покупката в 14-дневен срок, или опити този срок да бъде съкратен изкуствено и недопустимо. От друга стана, по думите му не всички потребители знаят, но все повече го разбират на какво имат право при онлайн търгуване. \r\n„Затова институциите трябва да продължаваме активно да прокламираме тези права на потребителите и да ги информираме за това, че ако някой се опитва да ги ограничи, трябва да сигнализират при нас, за да може да се извършат проверки и не само справедливостта да бъде възстановена, но и санкцията да бъде наложена. А това от своя страна да доведе до извода, че не трябва да се спекулира с правата, които европейският и световен законов ред е дал на потребителите, когато пазаруват в глобалната мрежа”, коментира Маргаритов. \r\nВ тази връзка той отбеляза, че наред с контролната дейност, комисията развива и редица кампании, свързани с превенцията. „Когато имаме възможност, винаги приемаме поканата на медиите, за можем да уведомим потребителите за основните нарушения, които сме констатирали, да дадем някои съвети, за да ги улесним при избора им на различни стоки и услуги. А положителната тенденция е, че според европейски проучвания гражданите стават все по-информирани за потребителските си права и все по-склонни да ги отстояват”, каза в заключение председателят на КЗП.", "date": "2017.09.10", "title": "Димитър Маргаритов, КЗП: Европейските потребители вярват повече на родните онлайн търговци"}
{"url": "http://www.focus-news.net/news/2017/09/10/2434273/ria-novosti-prezidentat-na-kazahstan-predlozhi-myusyulmanskite-darzhavi-da-se-obedinyat-po-analogiya-na-g-20.html", "text": "Президентът на Казахстан Нурсултан Назарбаев предложи на мюсюлманските държави по света да се обединят по аналогия на „Г-20“ в организация, занимаваща се с развитието на науката и икономиката, предаде  РИА Новости.\r\n„Смятам, че трябва да създадем форум, подобен на „Г-20“ – неофициална група за развитието на науката и икономиката в ислямския свят“, заяви Назарбаев.  Той отбеляза, че развитието на науката и технологията е важна насока. Според него следва да се провеждат постоянни форуми и срещи, които да способстват ислямският свят да достигне западния. \r\n„Ние трябва да развиваме плодотворно сътрудничество със западните страни. Това ще позволи развитието на целия мюсюлмански свята“, убеден е президентът на Казахстан.  Виктор Турмаков", "date": "2017.09.10", "title": "РИА Новости: Президентът на Казахстан предложи мюсюлманските държави да се обединят по аналогия на „Г-20“"}
{"url": "http://www.focus-news.net/news/2017/09/10/2434274/plovdiv-116-se-ochakva-da-sa-parvoklasnitsite-v-obshtina-sadovo.html", "text": "116 ще са първокласниците в община Садово, по данни от директорите на учебните заведения. Това каза за Радио „Фокус”-Пловдив Николина Йорданова – експерт в Отдел „Образование” към общината. По думите й данните са прогнозни, тъй като последните дни до започването на учебната година са най-активният период на движение на децата. В началото на учебната година ще стане ясно какъв е точният брой на първокласниците и дали има необхванати в училище деца в общината.\r\n„За записване в 7 и 8 клас от летните месеци получихме списъци на учениците от РУО, но се оказа, че някои от тях след минаването на първите кръгове не са участвали в класирането. Част от тези деца имат поправителни изпити и ще се класират в последния етап от приема”, уточни Йорданова. По думите й има и такива, които са подали искане за преместване в друго училище. \r\nВ община Садово вече работят комисиите по обхващане на всички деца в училище. На 1 септември се е провела първа среща, на която са се отзовали почти всички, включени в комисията. „В общината като цяло доста сериозно сме подхванали идеята да сработи този механизъм и усилията на институциите да дадат резултат”, каза още Йорданова.\r\nЦветана ТОНЧЕВА", "date": "2017.09.10", "title": "Пловдив: 116 се очаква да са първокласниците в община Садово"}
{"url": "http://www.focus-news.net/news/2017/09/10/2434275/ria-novosti-v-kayro-e-izbuhnala-prestrelka-mezhdu-politsiyata-i-teroristi.html", "text": "В предградието на Кайро „Гиза“ е избухнала престрелка между полицията и предполагаеми терористи, предаде  РИА Новости , позовавайки се на местни медии.\r\nСъгласно данните на местен телевизионен канал след инцидента полицията е задължала няколко души. Все още не са известни други подробности за инцидента. Виктор Турмаков", "date": "2017.09.10", "title": "РИА Новости: В Кайро е избухнала престрелка между полицията и терористи"}
{"url": "http://www.focus-news.net/news/2017/09/10/2434276/shumen-sotsialisti-i-antifashisti-se-sabraha-pred-pametnika-na-svobodata-v-grada-po-povod-9-septemvri.html", "text": "Социалисти и антифашисти се събраха пред Паметника на свободата в Шумен по повод 9 септември. Това съобщиха от пресцентъра на Националния съвет на БСП. На празника присъстваха много членове и симпатизанти на БСП и лявата идея – хора на преклонна възраст, които помнят или лично са участвали в събитията около „9-ти“. От името на Областния и Общинския съвет на БСП слово произнесе народният представител Иван Иванов. \r\n„Датата наистина е исторически-революционна, защото бележи границата между две социални системи и две исторически епохи. И няма защо да се стесняваме да твърдим, че на 9 септември бе утвърдено общество, чиито главни принципи бяха свободата, равенството и социалната справедливост“, каза Иван Иванов. В знак на признателност към загиналите в борбата с фашизма венци поднесоха и Областен и Общински съвет на БСП – Шумен, Българския антифашистки съюз и Младежкото обединение на БСП в града. Пред Паметника на свободата и между разветите червени знамена и български трибагреници, Групата за автентичен фолклор при Народно читалище „Просвета – 1880“ - село Ивански, изпълни революционни песни от „онова време“, като започна с партизанската „Имала майка едно ми чедо“ – песен, посветена на най-известния антифашист от Пиринския край - Никола Парапунов.", "date": "2017.09.10", "title": "Шумен: Социалисти и антифашисти се събраха пред Паметника на свободата в града по повод 9 септември"}
{"url": "http://www.focus-news.net/news/2017/09/10/2434277/mvr-dvama-dushi-sa-zaginali-a-edin-e-s-opasnost-za-zhivota-sled-katastrofi-prez-izminaloto-denonoshtie.html", "text": "Двама души са загинали, а един е с опасност за живота след катастрофи през изминалото денонощие. Това съобщиха от пресцентъра на МВР. Общо в страната са станали 14 произшествия, като при тях са ранени 17 души. В София са регистрирани 71 леки и три тежки пътни инцидента. При тях са пострадали трима души.", "date": "2017.09.10", "title": "МВР: Двама души са загинали, а един е с опасност за живота след катастрофи през изминалото денонощие"}
{"url": "http://www.focus-news.net/news/2017/09/10/2434278/afp-angela-merkel-predupredi-za-posledstviyata-za-stranite-ot-es-otkazvashti-da-priemat-bezhantsi.html", "text": "Германският канцлер Ангела Меркел предупреди, че страните, които не участват в схемата за квотно разпределение на мигранти в Европа могат да получат отказ, ако поискат помощ в други сфери, предаде  AFP.\r\n„Ако няма солидарност по миграцията, няма да има такава и в други сфери и това ще се отрази зле на европейската кохезия“, заяви Меркел.   Коментарите на канцлера могат да се разтълкуват като предупреждение към източноевропейските държави, които получават милиарди евро от членството си в ЕС за разлика от страните нетни донори като Германия.  \r\nМеркел посочи, че разпределянето на бежанците сред страните от ЕС ще стане по просто, след като миграционната политика на Съюза получи по-здрава основа. „Може би ще бъде по-лесно да се постигне подобен механизъм за разпределение в Европа, ако всички други елементи от бежанската и миграционната политика станат по-стабилни“, добави тя. \r\n„Ако успешно се справим с причините за миграцията, ефективно защитаваме своите граници, имаме партньорство с Африка и спрем трафика на хора, тогава недоверието към управляемата легална миграция ще се разсея“, смята Меркел.  Виктор Турмаков", "date": "2017.09.10", "title": "AFP: Ангела Меркел предупреди за последствията за страните от ЕС, отказващи да приемат бежанци"}
{"url": "http://www.focus-news.net/news/2017/09/10/2434279/burgas-narodniyat-predstavitel-diana-savateva-shte-provede-priemen-den-v-grada.html", "text": "Народният представител от ГЕРБ - Бургас Диана Саватева ще има приемен ден на 11 септември (понеделник) от 11.00 часа в Бургас. Това съобщиха от пресцентъра на ПП ГЕРБ. Адресът на офиса на партията е ул. \"Конт Андрованти\" 5. Записвания се правят на място или на телефон: 056 81 90 40.\r\nДиана Саватева е зам.-председател на Комисията по културата и медиите и член на Комисията по вътрешна сигурност и обществен ред в Народното събрание.", "date": "2017.09.10", "title": "Бургас: Народният представител Диана Саватева ще проведе приемен ден в града"}
{"url": "http://www.focus-news.net/news/2017/09/10/2434280/plovdiv-nablyudava-se-tendentsiya-kam-namalyavane-na-detsata-v-nachalniya-kurs-v-obshtina-sadovo.html", "text": "Наблюдава се тенденция към намаляване на децата в началния курс в община Садово и съществуването на маломерни паралелки там. Това каза за Радио „Фокус”-Пловдив Николина Йорданова, експерт в Отдел „Образование” към общината. „Досега маломерните паралелки са били предимно в 8 клас, тъй като след 7 клас децата замиват в елитни училища в Пловдив”, посочи Йорданова. По думите й тази година маломерни паралелки ще има в началния курс в училището в село Богданци. Също в началния курс, паралелките са с няколко ученици под минимума и в училището в Чешнигирово. Тенденцията за маломерни паралелки се наблюдава в почти всички основни училище в общината, с изключение на училището в Садово и в Поповица. \r\n„Това, което е важно и ни дава основание за оптимизъм, е, че на територията на общината имаме 7 основни училища от 1-7 клас и в тях учениците са над 100, а в Садово – 192, с една полудневна група за 5-6 годишни деца, а целодневното обучение се организира в детската градина”, посочи Николина Йорданова. В общината няма нито едно училище с деца под 100. Това позволява на училищата да се справят с делегираните бюджети и да покриват разходите си, така че не се налага дофинансиране от общината. Единствено една паралелка в Чешнигирово, която е от 6 деца, ще бъде дофинансирана. Всички останали влизат в нормата и в рамките на бюджета се покриват необходимите разходи. „Когато имат нужда от помощ за ремонт, общината подпомага училищата”, посочи още Йорданова.\r\nЦветана ТОНЧЕВА", "date": "2017.09.10", "title": "Пловдив: Наблюдава се тенденция към намаляване на децата в началния курс в община Садово"}
{"url": "http://www.focus-news.net/news/2017/09/10/2434281/stara-zagora-prodalzhavat-priemnite-dni-na-narodnite-predstaviteli-ot-gerb.html", "text": "Продължават редовните приемни дни за граждани, които провеждат народните представители от ПП ГЕРБ – Стара Загора. Това съобщиха от пресцентъра на ПП ГЕРБ. Графикът им до края на месец септември е следният: \r\nСтара Загора:\r\n- 12 септември (вторник), от 9:00 до 11:00 ч. – Радостин Танев;\r\n- 18 септември (понеделник) от 10:00 до 12:00 ч. - Маноил Манев.\r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nКазанлък:\r\n- 11 и 25 септември (понеделник), от 10:00 до 12:00 ч. – Борис Кърчев.\r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.\r\nРаднево:\r\n- 25 септември (понеделник), от 9:00 до 11:00 ч. – Радостин Танев.\r\nЗаписвания и информация на тел. 0885 023 895 – технически сътрудник Надежда Борисова или на адрес: ул. „Май” № 5.\r\nРедовни приемни дни в общините от областта има и областният координатор на ГЕРБ Пламен Йорданов.\r\nВ Стара Загора той ще се среща с граждани всеки първи понеделник от месеца, от 14.00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2017.09.10", "title": "Стара Загора: Продължават приемните дни на народните представители от ГЕРБ"}
{"url": "http://www.focus-news.net/news/2017/09/10/2434282/ria-novosti-siriyskite-voenni-prochistvat-ot-islyamska-darzhava-teritoriyata-okolo-letishteto-na-deir-ez-zor.html", "text": "Военнослужещите от елитното подразделение на въоръжените сили на Сирия „Тигрите“ и от републиканската гвардия са започнали прочистване на територията около летището, разположено източно от град Деир ез Зор, предаде кореспондент на  РИА Новости.\r\nПредните отряди при поддръжка на авиация и артилерия унищожават укрепления, техника и жива сила на терористите от „Ислямска държава“ северно от летището от страната на градското гробище. Междувременно подразделенията на Пети Корпус на сирийската армия, настъпващи от страна на град Ас Сухна са достигнали до южния край на Деир ез Зор. \r\nВ събота вечерта предните отряди на републиканската гвардия под командването на генерал Исам Захредим успяха да пробият обсадата на летището и да се съединят с гарнизона, намиращ се три години под обсадата на ислямистите.  Виктор Турмаков", "date": "2017.09.10", "title": "РИА Новости: Сирийските военни прочистват от „Ислямска държава“ територията около летището на Деир ез Зор"}
{"url": "http://www.focus-news.net/news/2017/09/10/2434284/bsp-kardzhaliyskite-sotsialisti-podnesoha-tsvetya-na-pametnika-na-malchika.html", "text": "Кърджалийските социалисти, симпатизанти на партията, и антифашистите почетоха 73-ата годишнина от Деветосептемврийското въстание. Това съобщиха от пресцентъра на НС на БСП. По традиция те се събраха в парк „Горубсо” пред паметника на Адалберт Антонов, известен с нелегалното име Малчика, разстрелян на гарнизонното стрелбище в София на 4 декември 1942 година. Там поднесоха цветя в знак на признателност и почетоха с едноминутно свеждане на глави загиналите в антифашистката съпротива. Приветствие по повод годишнината произнесе председателят на Българския антифашистки съюз Йордан Митев, който връчи и грамоти на изявени активисти. „Живеем във време  в което ни обвиняват за убежденията ни! Ние ще доживеем времето, в което животът ще стане по-справедлив за всички ни\", подчерта в словото си и председателят  на Общинския съвет на БСП в Кърджали Георги Кючуков. След това той награди дългогодишни партийни активисти с отличие ”Почетен член на БСП” за цялостна партийна и политическа дейност. Всички присъстващи бяха поздравени с песента „Една българска роза”, изпълнена от дамски вокален хор „Ахрида”, а тържеството продължи с много български народни хора.\r\nС различни прояви социалистите от областта отбелязаха  годишнината. В община Крумовград, заедно с членове на БАС, с кратко тържество и поднасяне на цветя на паметника на Руския воин те почетоха паметта на загиналите.Съпартийците им от община  Момчилград  поднесоха цветя на паметника на участниците в Отечествената война. В Джебел се преклониха пред монумента на боеца Тодор Делигрудев, загинал през Втората световна война на унгарска земя. В Кирково, заедно с областния председател на БСП Милко Багдасаров, кирковските социалисти положиха цветя на  паметната плоча-чешма в чест на загиналите в Отечествената война 1941-1945 година.", "date": "2017.09.10", "title": "БСП: Кърджалийските социалисти поднесоха цветя на паметника на Малчика"}
{"url": "http://www.focus-news.net/news/2017/09/10/2434285/klub-zheleznik-kam-gerb-stara-zagora-provede-poredna-initsiativa-v-kvartala.html", "text": "Кварталната структура на ГЕРБ в старозагорския квартал „Железник“ положи грижи за засадените при предишни инициативи дръвчета и зелени площи. Това съобщиха от пресцентъра на ПП ГЕРБ. Те почистиха и района от счупени клони, сухи треви и отпадъци. Членовете на партийната организация в „Железник“ традиционно полагат труд за облагородяване на междублоковите пространство в квартала, всяка година почистват и паметника на загиналите в Джуранлийския бой от 1877 г., край село Калитиново.", "date": "2017.09.10", "title": "Клуб „Железник“ към ГЕРБ – Стара Загора проведе поредна инициатива в квартала"}
{"url": "http://www.focus-news.net/news/2017/09/10/2434286/pazardzhik-v-selo-vetren-dol-se-provezhda-traditsionniyat-praznik-na-smokinyata.html", "text": "В село Ветрен дол след броени часове ще започне „Празникът на смокинята“, който се провежда всяка година. Това каза за Радио „Фокус“ – Пазарджик кметът на селото Димитър Христосков. „През тази година реколтата от смокини е добра и хората са доволни. Заради топлото време и сушата смокините узряха малко по-рано. Поканили сме различни фолклорни състави, а програмата ще започне около 14.00 часа следобед“, коментира Христосков. Той каза още, че най-често плодовете на смокинята се използват за приготвянето на сладка и конфитюри, както и за направата на смокинова ракия. „През тази година участниците в празника на смокинята ще представят своите умения да приготвят сладко и ракия, а също и сладкиши, направени със смокини. Те не само ще почерпят, но ще бъдат оценени, а най-добрите ще получат награди“, обясни Христосков.\r\nВаня НИКОЛОВА", "date": "2017.09.10", "title": "Пазарджик: В село Ветрен дол се провежда традиционният „Празник на смокинята“"}
{"url": "http://www.focus-news.net/news/2017/09/10/2434287/tass-ruskiyat-vanshen-ministar-provezhda-sreshta-s-kralya-na-sauditska-arabiya.html", "text": "Кралят на Саудитска Арабия Салман бен Абдел Азиз ал Сауд започна среща в град Джида с министъра на външните работи на Русия Сергей Лавров, предаде ТАСС.\r\nРазговорът между двамата се води на затворени врати. По-късно днес Лавров ще се срещне със саудитския външен министър Адел ал Джубейр. По време на беседите ще се обсъдят въпросите около двустранните отношения, ситуацията в Сирия и кризата между Катар и някои арабски държави.  Виктор Турмаков", "date": "2017.09.10", "title": "ТАСС: Руският външен министър провежда среща с краля на Саудитска Арабия"}
{"url": "http://www.focus-news.net/news/2017/09/10/2434288/blagoevgrad-evrodeputatat-ot-gerbenp-andrey-novakov-i-narodni-predstaviteli-ot-gerb-byaha-gosti-na-praznika-na-simitli.html", "text": "вродепутатът от ГЕРБ/ЕНП Андрей Новаков, народните представители от ГЕРБ Даниела Савеклиева и Стефан Апостолов се включиха в тържествата по повод празника на Симитли. Това съобщиха от пресцентъра на ПП ГЕРБ. Те положиха цветя и венци в знак на признателност на паметника на падналите за Освобождението на Симитли и се включиха в празничното шествие по централните улици. На централния площад на Симитли бяха издигнати знамената на България, Община Симитли и Европейския съюз. \r\nКметът на община Симитли Апостол Апостолов поздрави жителите и гостите за празник. „Нашият град се развива изключително добре, постигнахме много през годините и ще продължаваме да надграждаме. Предстои ни да продължим с усвояването на европейски средства, така че отново да бъдем първенци“, каза кметът Апостолов. \r\nПо повод празника на Симитли поздравителни адреси към общинското ръководство и жителите на общината изпратиха министър-председателят Бойко Борисов, Цветан Цветанов, зам.-председател на ГЕРБ и председател на ПГ на ГЕРБ в 44-ото Народно събрание и други.", "date": "2017.09.10", "title": "Благоевград: Евродепутатът от ГЕРБ/ЕНП Андрей Новаков и народни представители от ГЕРБ бяха гости на празника на Симитли"}
{"url": "http://www.focus-news.net/news/2017/09/10/2434289/sofiya-25-godishen-mazh-e-zaginal-sled-kato-lek-avtomobil-s-nepravosposoben-i-piyan-vodach-se-e-preobarnal-po-tavan-i-se-e-samozapalil-v-rayona-na-glaven-pat-2-17.html", "text": "Около 21.20 часа на 9 септември на тел. 112 е получен сигнал за пътен инцидент със загинал в района на главен път 2-17. Това съобщиха от пресцентъра на МВР. При огледа на местопроизшествието е установено, че лек автомобил „Мерцедес“ е самокатастрофирал, преобърнал се е по таван в крайпътно дере, след което се е самозапалил. На място е починал 25-годишен мъж. Други четирима от пътуващите в колата са настанени за лечение с различни травми и наранявания, без опасност за живота. Шофьорът е тестван за употреба на алкохол, при което дрегерът е отчел 2.21 промила в издишания от него въздух. Допълнително е установено и че 28-годишният мъж от Исперих е и неправоспособен водач. Той е задържан за срок до 24 часа. По случая в ОДМВР-София е образувано досъдебно производство.", "date": "2017.09.10", "title": "София: 25-годишен мъж е загинал, след като лек автомобил с неправоспособен и пиян водач се е преобърнал по таван и се е самозапалил в района на главен път 2-17"}
{"url": "http://www.focus-news.net/news/2017/09/10/2434290/newscomau-tihookeanskite-darzhavi-osadiha-severna-koreya.html", "text": "Лидерите на страните от района на Тихия океан, включително и министър-председателят на Австралия Малкълм Търнбул осъдиха Северна Корея, определяйки нейното поведение като заплаха за региона, предаде  News.com.au.\r\nПо време на ежегодния форум на лидерите на Тихоокеанския регион, провеждащ се в столицата на Самоа Апиа 18 държави осъдиха поведението на КНДР и нейните ракетни и ядрени изпитания.  \r\n„Това показва истинско единство и солидарност в световната общност. Ние правим всичко по силите си, за да върнем към разума този безразсъден и опасен режим“, заяви Търнбул.  Виктор Турмаков", "date": "2017.09.10", "title": "News.com.au: Тихоокеанските държави осъдиха Северна Корея"}
{"url": "http://www.focus-news.net/news/2017/09/10/2434291/sofiya-zaradi-remont-na-vodoprovod-vremenno-shte-bade-spryano-dvizhenieto-po-bul-tsar-boris-iii-v-posoka-tsentara-mezhdu-ulitsite-haydushka-gora-i-lerin.html", "text": "Във връзка с авариен ремонт на водопровод, който ще се изпълнява от „Софийска вода“, временно ще бъде затворено локалното платно на бул. „Цар Борис III“, в посока центъра, между улиците „Хайдушка гора“ и „Лерин“. Това съобщиха от пресцентъра на Столична община.", "date": "2017.09.10", "title": "София: Заради ремонт на водопровод временно ще бъде спряно движението по бул. „Цар Борис III“, в посока центъра, между улиците „Хайдушка гора“ и „Лерин“"}
{"url": "http://www.focus-news.net/news/2017/09/10/2434292/krasimir-velchev-zam-predsedatel-na-pg-na-gerb-lyubovta-e-chuvstvoto-koeto-pomaga-na-horata-darzhavite-i-narodite.html", "text": "Заместник-председателят на парламентарната група (ПГ) на ГЕРБ и съпредседател на Групата за приятелство България - Русия в 44-то Народно събрание Красимир Велчев се срещна с приятели на руския народ по време на 14-я събор на русофилите край язовир Копринка. Това съобщиха от пресцентъра на ПП ГЕРБ. Там бе почетена и 140-годишнината от Епопеята на Шипка. \r\n„На този събор идват хора, които когато се спомене дадена партия или даден политик, изпитват чувство на омраза към тях, посочи Красимир Велчев. „Аз обикновенно им казвам, че тук ни е събрала любовта. Това е чувството, което ни гради, което помага на хората, на държавите и на народите. Омразата носи само разруха“, категоричен бе зам.-председателят на ПГ на ГЕРБ. Според него е необходимо да се обърнем с любов и добри чуства към всички, които ни уважават, и които ние уважаваме.\r\n„Съборът на русофилите е една прекрасна традиция, но през последните години при някои хора се забелязва объркване на любовта към руския народ с политиката, сподели Велчев. „Това са традиционни отношения, любов създавана от столетия. Една голяма част от тук присъстващите са хора учили като мен в Русия, други са работили в Русия, трети са създали семейства и деца\".  \r\nНа събора Старозагорският митрополит Киприан освети реплика на Самарското знаме, което бе подарено на Община Казанлък, в лицето на кмета Галина Стоянова. „Приемам знамето от името на гражданите на община Казанлък с изключителна чест и достойнство, с много голяма отговорност, защото такива трябва да бъдат делата на русофилите и на всички представляващи националното движение. 2017 и 2018 година са белязани от знака на 140 години свобода\", каза градоначалникът на Казанлък Галина Стоянова. Тя изрази своята благодарност към НД „Русофили“ и припомни, че преди седмица на връх Шипка бе отбелязана 140-та годишнина от Шипченската епопея - заветната битка, в която се решава изходът на Освободителната война. „Има и друга заветна дата, малко извества, 8 януари 1878 година, когато руските освободители влизат в Казанлък, настаняват се и правят своя щаб в Папазовата къща, където в продължение на два месеца се изработва мирният договор, който по-късно се подписва на 3 март в Сан Стефано, припомни Стоянова. Тя подчерта, че има места като Шипка, Казанлък, Шейново, Плевен, които са знакови за нашата свобода. „140 години са достатъчни, за да ни обединят в обичта и признателността към един народ, който направи тази свобода възможна\", посочи кметът. \r\nСред официалните гости на събора край язовир „Копринка\" бяха още и посланикът на Руската федерация Анатолий Макаров, депутатите от ГЕРБ Емил Христов и Борис Кърчев, представители на различни институции и др.", "date": "2017.09.10", "title": "Красимир Велчев, зам.-председател на ПГ на ГЕРБ:  Любовта е чувството, което помага на хората, държавите и народите"}
{"url": "http://www.focus-news.net/news/2017/09/10/2434293/stara-zagora-trima-dushi-sa-namushkani-s-nozh-ot-35-godishen-postoyanno-prebivavasht-v-stranata-chuzhdenets-pri-sbivane-v-s-zagore.html", "text": "На 9 септември,  около 22.45 часа, в Първо Районно управление на МВР – Стара Загора е получено съобщение за сбиване в с. Загоре. Това съобщиха от пресцентъра на МВР. На място е установено, че сбиването е станало в помещение, отдавано за тържества, между 35-годишен постоянно пребиваващ в страната ни чужд гражданин и 47-годишен мъж от селото. За да прекратят сбиването, в помещението са влезли и други трима мъже - на 31, на 30 и на 28 г., от с. Загоре и от Стара Загора, при което 35-годишният им е нанесъл наранявания с нож. 31-годишният мъж е настанен в болница с прободна рана в областта на корема и пробито тънко черво, без опасност за живота. 30-годишният е настанен за лечение с прободна рана в областта на гърба, без опасност за живота. Третият пострадал, с порезна рана в областта на гърдите, е обслужен амбулаторно в Центъра за спешна медицинска помощ в Стара Загора и е освободен, без опасност за живота. По случая е образувано досъдебно производство. Извършителят е задържан за срок до 24 часа.", "date": "2017.09.10", "title": "Стара Загора: Трима души са намушкани с нож от 35-годишен постоянно пребиваващ в страната чужденец при сбиване в с. Загоре"}
{"url": "http://www.focus-news.net/news/2017/09/10/2434294/ria-novosti-v-kayro-sa-likvidirali-teroristi-gotveshti-napadenie.html", "text": "Ликвидираните в столицата на Египет тази сутрин терористи са планирали да извършат взрив, предаде РИА Новости, позовавайки се на местни медии. \r\nСутринта полицията и специалните части са блокирали няколко улици в района „Ел Агуз“ в Кайро и са започнали антитерористична операция. Сътрудниците от силите за сигурност са влезли в жилищна сграда, където са се скрили заподозрените. При задържането си един от терористите се е опитал да се самовзриви, но е бил ликвидиран. Ликвидирани са още шестима души, намиращи се в сградата.\r\n Според полицейски източници в квартирата са открити много оръжие и експлозиви. Двама полицейски служители са ранени.  Виктор Турмаков", "date": "2017.09.10", "title": "РИА Новости: В Кайро са ликвидирали терористи, готвещи нападение"}
{"url": "http://www.focus-news.net/news/2017/09/10/2434295/ruse-narodniyat-predstavitel-svetlana-angelova-pozdravi-narodno-chitalishte-hristo-botev-1927-novgrad-po-povod-90-godini-ot-sazdavaneto-mu.html", "text": "Новград се утвърждава като културен център в общината благодарение на своето читалище, каза народният представител от ГЕРБ в 19-и МИР – Русе Светлана Ангелова, която поздрави читалищното ръководство, бивши и настоящи читалищни дейци, самодейци, жители и много гости по повод 90 години от създаването на Народно читалище „Христо Ботев“ в село Новград, община Ценово. Това съобщиха от пресцентъра на ПП ГЕРБ. Не можем да изброим всички онези, които са положили много труд, дали са своята енергия и сили за развитието на читалищното дело от първото десетилетие досега. Днес трябва да склоним глава пред тези, които не са между нас и да благодарим на самодейците, които са дали всичко от себе си, своя творчески дух и талант, за да пребъде това културно средище в Новград, добави тя в присъствието на колегата си Андриан Райков, председателя на Общински съвет – Ценово Галина Георгиева, общински съветници, кмета на Ценово д-р Петър Петров, Диана Копчева – кмет на Новград и др.\r\nРадвам се, че самодейците са спечелили много купи, медали и други награди от различни фестивали през годините. Това е доказателство, че тук кипи богата и разнообразна творческа дейност, а обществеността е будна и просветена. Нека да запазим този родолюбив български дух и занапред, като го предадем на младите хора тук, за да пребъде България, подчерта в словото си народният представител.\r\nВ знак на благодарност за приноса им към развитието на читалището председателят Росен Ерусалимов връчи почетни грамоти на народните представители от ГЕРБ.\r\nЧестването продължи с голям концерт, в който се включиха женска певческа група „Здравец“, танцовите клубове „Фламинго“ и \"Shake the world\", школата за народни танци, индивидуални млади изпълнители на песни и стихове.", "date": "2017.09.10", "title": "Русе: Народният представител Светлана Ангелова поздрави Народно читалище „Христо Ботев 1927“ – Новград по повод 90 години от създаването му"}
{"url": "http://www.focus-news.net/news/2017/09/10/2434296/mariela-kitova-koordinator-na-sos-ptp-za-yugozapadna-balgariya-vseki-postradal-pri-patno-transportno-proizshestvie-tryabva-da-potarsi-informatsiya-za-pravata-si.html", "text": "Всеки пострадал при пътно-транспортно произшествие трябва да потърси и събере информация за правата си. Това каза за Радио „Фокус“-Пирин Мариела Китова, координатор на Сдружение „SOS-ПТП“ за Югозападна България. Тя допълни, че е много важно пострадалите да се обърнат към специалист в областта, който да доведе нещата до край и да извоюва справедливо застрахователно обезщетение. \r\n„Най-важно е хората да знаят, че независимо от уврежданията, всеки един от тях има право на парично обезщетение от застраховател, дори и за най-леките наранявания, стига да могат да се обосноват пред него с документи. Когато при катастрофа бъдат причинени средна, тежка телесна повреда или смърт, задължително започва разследване от органите на МВР, в хода на което трябва да бъдат точно изяснени причините за инцидента и по чия вина е настъпил той“, отбеляза координаторът на Сдружение „SOS-ПТП“ за Югозападна България. \r\nМариела Китова подчерта, че това обикновено отнема няколко месеца, след което Прокуратурата повдига обвинение на виновното лице и делото навлиза в съдебната фаза. По думите й, за да е налице основание за изплащане на застрахователно обезщетение след пътно-транспортно произшествие, трябва да има окончателен акт на Съда или Прокуратурата, който да е влязъл в сила и да изяснява обстоятелствата около вината за катастрофата, тъй като отговорност носи застрахователят на виновния водач. \r\nНатали СТЕФАНОВА", "date": "2017.09.10", "title": "Мариела Китова, координатор на „SOS-ПТП“ за Югозападна България: Всеки пострадал при пътно-транспортно произшествие трябва да потърси информация за правата си"}
{"url": "http://www.focus-news.net/news/2017/09/10/2434297/pregled-na-mezhdunarodnite-novini-do-13-chasa-agentsiya-fokus.html", "text": ". Германският канцлер Ангела Меркел предупреди, че страните, които не участват в схемата за квотно разпределение на мигранти в Европа могат да получат отказ, ако поискат помощ в други сфери.\r\n„Ако няма солидарност по миграцията, няма да има такава и в други сфери и това ще се отрази зле на европейската кохезия“, заяви Меркел. Коментарите на канцлера могат да се разтълкуват като предупреждение към източноевропейските държави, които получават милиарди евро от членството си в ЕС за разлика от страните нетни донори като Германия.\r\nМеркел посочи, че разпределянето на бежанците сред страните от ЕС ще стане по просто, след като миграционната политика на Съюза получи по-здрава основа. „Може би ще бъде по-лесно да се постигне подобен механизъм за разпределение в Европа, ако всички други елементи от бежанската и миграционната политика станат по-стабилни“, добави тя.\r\n„Ако успешно се справим с причините за миграцията, ефективно защитаваме своите граници, имаме партньорство с Африка и спрем трафика на хора, тогава недоверието към управляемата легална миграция ще се разсея“, смята Меркел. \r\n***. Испанският съд е наредил на полицията да претърси печатница и два офиса на регионален вестник в Каталония като част от разследване за предполагаема подготовка за обявения за нелегален референдум за независимостта на проспериращата североизточна провинция.\r\nСъд в Барселона съобщи в събота, че полицейските обиски са извършени в петък в градовете Валс и Константи в южната част на Каталония. Съдът съобщава, че обиските са част от разследване за възможно неподчинение и злоупотреба с публични средства от каталунски политици. Местният вестник „Ел Валенц“ съобщава, че четирима агенти на полицията са влезли в имота му.\r\nПрезидентът на Каталунската автономия Карлес Пуигдемон, регионалният политик, който води кампанията за независимостта, съобщи, че полицията „не е търсила бюлетини, а е търсила повод за бой“. Съдът не съобщава какво е търсила полицията по време на обиските.\r\nКонституционният съд в Испания отмени законите, приети от парламента на Каталунската автономия тази седмица, оформящи правната рамка за референдума за независимост от 1 октомври. Прокуратурата също така обвинява Пуигдемон и други членове на правителството му в неподчинение, злоупотреба с власт и средства.\r\nУправляващата коалиция в Каталония, която се е обявила за независимостта смята, че референдумът е задължаващ и сочи, че ако отговорът „да“ спечели, това ще доведе до независимост от Испания до 3 октомври, независимо от избирателната активност.\r\nКонституционният съд на Испания преди реши, че единствено националното правителство има права до свиква референдум по отделяне и че всички граждани на Испания трябва да гласуват, ако става дума за въпроси, свързани със суверенитета и териториалната цялост.\r\n****. Генералният председател на Партията на националистическото движение (ПНД) Девлет Бахчели за пореден се обяви остро против насрочения за 25 септември референдум за независимост в кюрдската автономия в Северен Ирак.\r\n„Успоредно с сепаратистката терористична заплаха, произтичаща от Сирия и от Ирак, развиващите се напоследък събития са угроза за самото наше национално съществуване. Ускорени са опитите за създаване на терористична държава, простираща се от Ирак до Средиземно море. Референдумът на лидера на иракските кюрди Масуд Барзани е само една междинна спирка в този процес. Ние вече казахме – на 25 септември се извършва една откровена проба за бъдещ Кюрдистан. Този референдум на Пешмергата (въоръжените сили на Иракски Кюрдистан – бел. на „Фокус”), е сред най-близките заплахи за нашата национална сигурност; категорично и никога не трябва да бъде давано разрешение да се проведе. Ако не бъде възпрепятстван евентуалният референдум за Кюрдистан; той ще бъде открита цел за един коварен, подъл и вероломен заговор срещу нашата последна държава.”, обяснява лидерът на турските националисти, цитиран от ДХА.\r\n***. Парламентът на Косово избра с 61 гласа „за“ и с един въздържал се Рамуш Харадинай за министър-председател на страната. След избора депутатите от партиите „Самоопределение“ от Демократичния съюз на Косово напуснаха залата и не присъстваха на клетвата на новия премиер и на членовете на правителството.\r\nВ първото свое изявление след избирането си Рамуш Харадинай обяви, че ще „създаде ново Косово“. „Ще говорим по-малко и ще работим повече. Прочетох правителствената програма в парламента и ви казвам да се подготвите за ново Косово“ , посочи той, като отбеляза, че ще „мобилизира правителството и по този начин ще се въведе държавност в Косово \".\r\nХарадинай подчерта, че точно заради това Демократичният съюз на Косово и „Самоопределяне“ трябва да участват в работата на парламента и че \"Косово ще поеме нов път на развитието\".\r\n***. Ликвидираните в столицата на Египет тази сутрин терористи са планирали да извършат взрив.\r\nСутринта полицията и специалните части са блокирали няколко улици в района „Ел Агуз“ в Кайро и са започнали антитерористична операция. Сътрудниците от силите за сигурност са влезли в жилищна сграда, където са се скрили заподозрените. При задържането си един от терористите се е опитал да се самовзриви, но е бил ликвидиран. Ликвидирани са още шестима души, намиращи се в сградата.\r\nСпоред полицейски източници в квартирата са открити много оръжие и експлозиви. Двама полицейски служители са ранени. \r\n***. Земетресение с магнитуд 5,7 по скалата на Рихтер е регистрирано от Геологическата служба на САЩ край бреговете на Мексико в залива Теуантепек, предаде РИА Новости.\r\nТрусовете са регистрирано в 22:07 часа местно време (6:07 сутринта българско). Епицентърът се намира на 80 км. югозападно от град Паредон на дълбочина от 53 км.\r\nНяма данни за жертви и земетресение.\r\n***", "date": "2017.09.10", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/09/10/2434298/premierat-boyko-borisov-v-ruse-uzh-asfalt-ne-se-yade-ama-vsichki-samo-za-patishta-pitate.html", "text": "Уж асфалт не се яде, ама всички само за пътища питате. Това коментира пред журналисти в Русе премиерът Бойко Борисов, който бе на откриването на възстановения храм „Всех Святих“, предаде репортер на Агенция „Фокус“. „Искам да поздравя хората в Русе, че вече имат възстановената, напълно разрушена стара църква. Някъде май-юни ще бъде готова и новата църква в Бяла. В сряда - 140 000 лв. за дострояването на габровската църква. От 18 век там не е строена църква. Ще стане и на много други места, просто така разбирам аз и моите колеги помощта и към образованието, и към религията. Ремонтираме и джамии, но строежът на нови църкви, възстановяване на тези, които са били разрушени, виждате – показваме ги“, заяви Борисов. По думите му днешният ден би могъл да стане и прекрасен повод за разединение. „Имали сме много пъти, но аз мога да поема ангажимент, че и пантеонът също ще бъде отремонтиран, така че да могат и тези, на които им е било мъчно, че е съборен един православен храм и тези, които пък тогава са го строили, всички да бъдат доволни“, подчерта премиерът. На въпрос дали ще бъдат осигурени средства и за изписването на храма, той отговори: „Всичко, което поиска патриархът и владиците, се случва“.\r\nПопитан за пътя Русе-Бяла, той обясни, че се проектира. „На 2 и 3 октомври имаме съвместно заседание с румънското правителство. Работим активно по изграждане на още един мост в Русе. С въвеждане на ТОЛ системата той ще може да се самофинансира изцяло, така че би могло спокойно и концесия да се даде за направянето и да не се вадят пари от бюджета“, допълни Борисов. „Другото важно нещо е, че освен, понеже уж асфалт не се яде, ама всички само за пътища питате, много пари и като приоритет сме извели инфраструктурата в образование. В сряда най-късно, а вече има и избрани изпълнители за около 15 млн. лв. ще стартираме основно обновяване, рехабилитация, енергийна ефективност, плюс дворовете с всичките тези съоръжения, игрища и т.н. на двете големи училищата – математическата гимназия и „Христо Ботев“, плюс три детски градини и още едно училище. Това хората в Русе ще го усетят, а догодина май-юни – църквата в Бяла“, коментира министър-председателят. „Тези няколко неща плюс мащабните ремонти, които след няколко дена ще започнат в Русе. Половината град ще го затворим, много улици ще ги правим. Ще извиняват хората, ама няма как да ги нарисуваме с боички. Доста неща мисля, че свършихме, плюс „Хемус“ с Русе - Бяла – Велико Търново е приоритет на приоритетите“, каза още Борисов, като уточни, че за пътя Велико-Търново – Русе вече вървят и отчуждителните процедури. „Просто бавно става, защото са сложни инженерни съоръжения. България ни е прекрасна, но за строителство е много трудно - мостове, тунели, виадукти, отчуждителни процедури“, отбеляза премиерът.\r\nНа въпрос за това как въррви подготовката за Председателството на Съвета на ЕС и има ли забавяне, той отговори: „Върви. НДК е една сграда, която наемаме за Председателството. Ако 20-30 години преди това бяха по една плочка сменяли, въобще нямаше да се ремонтира, ще платим наем и ще отидем да го проведем. Тези, които не са го пипнали, а продаваха гащи и сутиени, не помните ли какво беше НДК, сега намират опорни точки“.", "date": "2017.09.10", "title": "Премиерът Бойко Борисов в Русе: Уж асфалт не се яде, ама всички само за пътища питате"}
{"url": "http://www.focus-news.net/news/2017/09/10/2434299/korabelru-italianskiyat-eskadren-minonosets-luidzhi-durand-de-la-pene-e-pristignal-v-balgarskoto-pristanishte-varna.html", "text": "На 8 септември 2017 г. ескадреният миноносец „Луиджи Дуранд де ла Пене“ е пристигнал в българското пристанище Варна, където ще остане до 11 септември, предаде  Korabel.ru.\r\nПосещението се извършва в рамките на учебна кампания на втори курс на Морската академия. Отбелязва се, че корабът е отплавал на 11 август т.г. от Таранто. През това време корабът е посетил пристанищата Пирея и Одеса, а след посещението си във Варна ще се отправи към турското пристанище Акаш, за да завърши учебната си кампания в края на месеца в италианското пристанище Ливорно.  Виктор Турмаков", "date": "2017.09.10", "title": "Korabel.ru: Италианският ескадрен миноносец „Луиджи Дуранд де ла Пене“ е пристигнал в българското пристанище Варна"}
{"url": "http://www.focus-news.net/news/2017/09/10/2434300/dzhumhuriet-sasht-se-podgotvyat-da-vrachat-diplomaticheska-nova-na-turtsiya-za-ohranitelite-na-erdogan.html", "text": "Комитетът за външни отношения към Камарата на представителите в Конгреса на САЩ поиска от държавния секретар Рекс Тилерсон да бъде връчена дипломатическа нота на Анкара по повод охранителите на турския президент Реджеп Тайип Ердоган, информира електронното издание на вестник „Джумхуриет”. \r\nВизира се насрочената визита на Ердоган в Ню Йорк  на 19 септември за участие в официалното откриване на 72-та сесия на Общото събрание на ООН и конкретно – във връзка с действията и поведението на неговата охрана. \r\nЗа целта в писмо до Рекс Тилерсон се настоява преди посещението на турската делегация в Ню Йорк, тези очаквания на Конгреса да бъдат ясно и открито съобщени на Анкара с дипломатическа нота. Това предупреждение към Турция може да се направи лично от държавния секретар, или посредством посланика на САЩ в Анкара Джон Бас на най-високо равнище. В писмото се изказва и благодарност на Рекс Тилерсон за „осъщественото тясно сътрудничество с местните власти във Вашингтон за наказателно разследване на грозните сцени по време на последната визита на Ердоган в столицата на САЩ на 16 май.”, посочва още „Джумхуриет”.", "date": "2017.09.10", "title": "Джумхуриет: САЩ се подготвят да връчат дипломатическа нова на Турция за охранителите на Ердоган"}
{"url": "http://www.focus-news.net/news/2017/09/10/2434301/yens-stoltenberg-severna-koreya-e-globalna-zaplaha-koyato-iziskva-globalen-otgovor.html", "text": "Генералният секретар на НАТО Йенс Столтенберг заяви, че ядрената и ракетната програми на Северна Корея представляват „глобална заплаха, която изисква глобален отговор“, предаде  AFP.\r\n„Безразсъдното поведение на Северна Корея е глобална заплаха, която изисква глобален отговор и той, разбира се, включва и НАТО“, заяви Столтенберг. „Призоваваме Корея да изостави ядрената си програма, ракетната си програма и да се въздържа от нови изпитания, защото това е грубо нарушение на няколко резолюции на Съвета за сигурност на ООН и е заплаха за международния мир и стабилност“, добави той. \r\nНа въпрос дали удар срещу американската тихоокеанска територия Гуам би попаднал под действието на чл. 5 от договора за НАТО той посочи, че „не би спекулирал“ относно това дали клаузата, според която атака срещу една страна членка се смята за нападение срещу всички, ще бъде приложена в подобна ситуация.  „По-скоро бих казал, че сме напълно съсредоточени върху това как да допринесем за мирно решение на конфликта“.  Виктор Турмаков", "date": "2017.09.10", "title": "Йенс Столтенберг: Северна Корея е глобална заплаха, която изисква глобален отговор"}
{"url": "http://www.focus-news.net/news/2017/09/10/2434302/blagoevgrad-blagotvoritelen-bazar-v-pomosht-na-stanislav-chaushki-se-provezhda-v-grada.html", "text": "Община Благоевград се включи с благотворителна акция в кампанията в помощ на Станислав Чаушки, предаде репортер на Радио „Фокус“-Пирин. На площад „България“ в Благоевград са разположени няколко маси, на които се предлагат различни лакомства, украшения и редица други предмети, които могат да бъдат закупени. В рамките на благотворителния базар се предлагат хранителни продукти, предоставени от местни фирми. \r\nУтре ще бъде извършена операция на 23-годишния Станислав Чаушки, по време на която ще му бъдат поставени пластини в гръбначния стълб. Парите за интервенцията са събрани, но след това ще бъде необходима рехабилитация, а заплащането й не е по силите на семейството на Станислав. На партера в сградата на Община Благоевград е поставена дарителска кутия. В нея всеки може да остави сума по своя преценка в помощ на младежа. Благотворителната акция ще продължи до 18.00 часа днес. Паралелно с набирането на средства за Станислав Чаушки е поставена и кутия за събиране на средства за онкоболно дете. По време на акцията днес се очаква да пристигне и 3-годишния Валентин, за който бяха събрани 300 000 евро. Детето замина за лечение в чужбина и вече е здраво.\r\nЛора КАЛЧЕВА", "date": "2017.09.10", "title": "Благоевград: Благотворителен базар в помощ на Станислав Чаушки се провежда в града"}
{"url": "http://www.focus-news.net/news/2017/09/10/2434303/ria-novosti-v-severna-yaponiya-e-registrirano-zemetresenie-s-magnitud-57.html", "text": "Земетресение с магнитуд 5,7 по скалата на Рихтер е регистрирано в неделя в южната част на най-северния японски остров Хокайдо, предаде РИА Новости.\r\nСпоред местните сеизмолози трусът е регистриран в 17:44 часа местно време (11:44 българско време) на дълбочина от 50 км.\r\nНяма данни за жертви и разрушения. Няма обявена тревога за появата на вълни-цунами. Няма данни за прекъсване на работата на атомните електроцентрали в района.  Виктор Турмаков", "date": "2017.09.10", "title": "РИА Новости: В Северна Япония е регистрирано земетресение с магнитуд 5,7"}
{"url": "http://www.focus-news.net/news/2017/09/10/2434304/premierat-boyko-borisov-vazstanoveniyat-hram-vseh-svyatih-v-ruse-e-dokazatelstvo-che-duhovnostta-i-duhovnite-sredishta-sa-sveti-za-nas-balgarite-i-ne-mogat-da-badat-razrusheni.html", "text": "Днес в Русе отваря врати наново изграденият храм „Всех Святих“, който е копие на съборения през 1975 г. Храмът е доказателство, че духовността и духовните средища са свети за нас българите и не могат да бъдат разрушени. Това написа на официалната си страница във \"Фейсбук\" премиерът Бойко Борисов, който присъства на откриването на възстановения храм „Всех Святих“ в Русе. \r\n\"Повторното изграждане струва много усилия и дарения на русенци, а през 2016 г. правителството поехме ангажимент и отпуснахме средства за довършване на храма\", допълва още Борисов.", "date": "2017.09.10", "title": "Премиерът Бойко Борисов: Възстановеният храм „Всех Святих“ в Русе е доказателство, че духовността и духовните средища са свети за нас българите и не могат да бъдат разрушени"}
{"url": "http://www.focus-news.net/news/2017/09/10/2434305/petar-kichashki-yurist-i-chlen-na-kzd-vazhno-e-balgarskoto-predsedatelstvo-na-es-da-postavi-aktsent-varhu-evropeyskiya-akt-za-dostapnost.html", "text": "Важно е българското председателство на ЕС да постави акцент върху Европейския акт за достъпност, който ще осигури европейски стандарт за достъпна среда за хората с увреждания. Това заяви пред Агенция \"Фокус\" Петър Кичашки, юрист и член на Комисията за защита от дискриминация, избран от квотата на президента Румен Радев.\r\n\"България е най-изостаналата страна в ЕС по въпросите на достъпната среда за хора с увреждания. Това в съчетание с председателството на Съвета на ЕС, което ще осъществим в първата половина на 2018 г., създава уникална историческа възможност страната ни не само да \"измие\" срама си за това, че продължаваме да сме тежко недостъпна държава за хората с увреждания, но и да постигнем сериозен напредък по този важен акт, който ще помогне на милиони хора с увреждания в Европа\", каза още Петър Кичашки.\r\n\"Европейският акт за достъпност е сред приоритетите на ЕС и очевидно, че по него се заформя активен дебат в Съвета на ЕС. Важно е къде се намира България в този дебат, защото при реализирането на Европейския акт за достъпност, това ще подобри значително живота на над 80 милиона европейци с увреждания. Този обемен проект обхваща редица сфери на обществения живот, включително всички видове транспорт, банкови услуги, компютри и операционни системи и други, с което ще се гарантира равния достъп на европейците с увреждания до редица стоки и услуги\", обясни още той.", "date": "2017.09.10", "title": "Петър Кичашки, юрист и член на КЗД: Важно е българското председателство на ЕС да постави акцент върху Европейския акт за достъпност"}
{"url": "http://www.focus-news.net/news/2017/09/10/2434306/blagoevgrad-intenzivno-e-dvizhenieto-na-gkpp-kulata-nyama-obrazuvali-se-koloni-ot-avtomobili.html", "text": "Интензивно е движението на ГКПП „Кулата“, няма образували се колони от автомобили. Това съобщи за Радио „Фокус“-Пирин дежурният служител в пресцентъра на МВР. Той отбеляза, че на останалите гранични пунктове с Гърция трафикът е с нормална интензивност. Очаква се в късния следобед трафикът на вход на граничните пунктове с Гърция да се засили и е възможно струпване на автомобили.\r\nНатали СТЕФАНОВА", "date": "2017.09.10", "title": "Благоевград: Интензивно е движението на ГКПП „Кулата“, няма образували се колони от автомобили"}
{"url": "http://www.focus-news.net/news/2017/09/10/2434307/reuters-stotitsi-hilyadi-shte-uchastvat-v-shestvie-s-iskane-na-nezavisimostta-na-kataloniya-ot-ispaniya.html", "text": "В понеделник стотици хиляди каталонци ще се съберат на шествие по улиците на Барселона, за да демонстрират воля за независимост от Испания преди планирания на 1 октомври референдум за това, предаде  Reuters.\r\nНа 11 септември се отбелязва падането на Барселона под испанска власт през 1714 г. и на тази дата активисти често издигат искания за независимостта на Каталония.  Президентът на Каталунската автономия Карлес Пуигдемон призова хората да излязат на улиците, за да покажат, че подкрепят референдума. \r\nНа 11 септември 2002 г. в най-сериозните моменти от икономическата криза в Испания в Барселона с искане за независимост се събраха близо милион каталонци.  Виктор Турмаков", "date": "2017.09.10", "title": "Reuters: Стотици хиляди ще участват в шествие с искане на независимостта на Каталония от Испания"}
{"url": "http://www.focus-news.net/news/2017/09/10/2434308/ministar-nikolina-angelkova-shte-uchastva-v-22-rata-generalna-asambleya-na-sot-v-kitayskiya-grad-chandu.html", "text": "Министърът на туризма Николина Ангелкова ще участва в работата на 22-рата Генерална асамблея на Световната организация по туризъм (СОТ) към ООН в китайския град Чънду. Форумът се открива на 12 септември 2017 г. и ще приключи на 17 септември. Той се свиква на всеки две години, за да обсъди най-актуалните проблеми в туристическата индустрия. Сега ще бъдат дискутирани също предизвикателствата пред сектора в контекста на глобалните цели на инициативата „2017 - Международна година на устойчивия туризъм за развитие“.\r\nВ програмата на министър Ангелкова са предвидени срещи с генералния секретар на СОТ Талеб Рифай, с ръководителя на Федералната агенция по туризъм на Руската федерация Олег Сафонов, с президента на Китайската национална туристическа администрация Ли Дзиндзао, с номинирания за нов генерален секретар на СОТ Зураб Пололикашвили, с министъра на туризма на Държавата Израел Ярив Левин и други официални лица.", "date": "2017.09.10", "title": "Министър Николина Ангелкова ще участва в 22-рата Генерална асамблея на СОТ в китайския град Чънду"}
{"url": "http://www.focus-news.net/news/2017/09/10/2434309/gd-granichna-politsiya-koloni-ot-2-km-ot-tovarni-avtomobili-ima-na-gkpp-kapitan-andreevo-i-dunav-most-vidin-na-izhod.html", "text": "Колони от 2 км от товари автомобили има на ГКПП \"Капитан Андреево\" на българо-турската граница и ГКПП \"Дунав мост-Видин\" на границата с Румъния, на изход. Това сочат данни към 13.30 часа, публикувани в сайта на ГД \"Гранична полиция\". На българо-гръцката граница трафикът е интензивен. На ГКПП \"Кулата\" е натоварено движението на товарни автомобили на изход, а на ГКПП \"Маказа\" има 1 км  колона от леки коли, също на изход.\r\nНа границите със Сърбия и Македония трафикът е нормален на всички ГКПП.\r\nФериботът Оряхово-Бекет работи само през деня поради ниското ниво на р. Дунав.", "date": "2017.09.10", "title": "ГД \"Гранична полиция\": Колони от 2 км от товарни автомобили има на ГКПП \"Капитан Андреево\" и \"Дунав мост-Видин\", на изход"}
{"url": "http://www.focus-news.net/news/2017/09/10/2434310/ria-novosti-siriyskata-armiya-e-probila-pozitsiite-na-islyamska-darzhava-na-glavniya-yuzhen-podstap-predi-deir-ez-zor.html", "text": "Подразделенията на Пети корпус на сирийската армия са разкъсали позициите на терористичната групировка „Ислямска държава“ южно от Деир ез Зор и са се съединили към силите, разположени в града, предаде РИА Новости.\r\nСрещата между силите на сирийската армия се е случила пред главните южни порти на града. Бойците от Пети Корпус са достигнали до Деир ез Зор от страната на град Ас Сухна. \r\nСъединението на силите става второ пробиване на обсадата на „Ислямска държава“ около града. Първият пробив бе осъществен на 5 септември от бойците от елитното подразделение на сирийската армия „Тигрите“.  Виктор Турмаков", "date": "2017.09.10", "title": "РИА Новости: Сирийската армия е пробила позициите на „Ислямска държава“ на главния южен подстъп преди Деир ез Зор"}
{"url": "http://www.focus-news.net/news/2017/09/10/2434311/smolyan-kmetat-na-chepelare-slavka-chakarova-ofitsialno-otkri-sedmata-mezhdunarodna-mladezhka-spartakiada-organizirana-ot-darzhavnata-agentsiya-za-balgarite-v-chuzhbina.html", "text": "Кметът на Чепеларе Славка Чакърова официално откри Седмата международна младежка спартакиада, организирана от Държавната агенция за българите в чужбина, предаде репортер на Радио „Фокус“ – Смолян. Чакърова заяви, че за Чепеларе е голяма чест да бъде домакин на такова събитие. Пожела на спортистите много успехи и незабравими спомени от Чепеларе и Родопите, както и добри приятели, при които да могат да идват пак. „Радвам се, че вие поддържате българския дух в чужбина, поддържате българското и се гордеете, че сте българи“, каза Чакърова. Тя изказа и благодарност към Държавната агенция за българите в чужбина, към нейния председател Петър Харалампиев за това, че е избрал Родопите и Чепеларе за провеждането на Седмата спартакиада. \r\nПетър Харалампиев приветства домакините, гостите и участниците в спорното събитие и техните треньори и пожела на всички успех, като заяви, че не е важно кой ще вземе призовите места, важното е да създадат приятелства помежду си и да пазят българските традиции независимо в коя държава живея. В знак на благодарност и уважение към домакините, той връчи на кмета на Чепеларе специален плакет от Седмата спартакиада на българи младежи от чужбина. Домакините и спортистите бяха поздравени и от зам. областният управител на Смолянска област Владимир Гърбелов. На официалното откриване бе прочетен и поздравителен адрес, изпратен от вицепремиера Валери Симеонов, който е патрон на спортната проява, организирана от  Държавната агенция за българите в чужбина. В спартакиадата участват юноши и девойки във възрастова група 14 - 15-годишни, от шест страни – Украйна, Молдова, Румъния, Сърбия, Македония и Албания.\r\nДаниела БОЙКОВА", "date": "2017.09.10", "title": "Смолян: Кметът на Чепеларе Славка Чакърова официално откри Седмата международна младежка спартакиада, организирана от Държавната агенция за българите в чужбина"}
{"url": "http://www.focus-news.net/news/2017/09/10/2434312/iliana-benovska-otnovo-shte-pita-v-5-sledobed-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. В днешното издание на предаването ще се коментира темата: \"Политиката, БСП, ГЕРБ, контрабандата, медиите глупако!\". Нейни събеседници в днешното издание на предаването ще бъдат: Председателят на Областния Съвет на БСП – Пловдив, член на НС на БСП и почетен консул на Русия за Пловдив, Смолян, Кърджали, Хасково и Стара Загора Георги Гергов; Йорданка Фандъкова, заместник-председател на ПП ГЕРБ и ИК, както и кмет на София; Емил Димитров - Ревизоро, председател на Комисията за наблюдение на приходните агенции и борба със сивата икономика и контрабандата, ПГ ОП; Ивайло Крачунов, управител на Агенция „Блиц”.\r\nПовторението гледайте по Канал 3 и слушайте по К2 в неделя вечер от 22.30. Пишете на benovskapita@gmail.com", "date": "2017.09.10", "title": "Илиана Беновска отново ще пита в 5 следобед: Кой и на какво основание иска и може ли да управлява България"}
{"url": "http://www.focus-news.net/news/2017/09/10/2434313/obshtina-stara-zagora-izgoryala-sled-pozhar-kashta-v-s-zagore-shte-bade-postroena-bezvazmezdno.html", "text": "Изгоряла след пожар къща в с. Загоре ще бъде построена безвъзмездно. Това съобщи кметът на Община Стара Загора Живко Тодоров, след проведени разговори със строителни фирми, информират от Общината. Днес градоначалникът посети селото и майката на две деца от Загоре, които няма къде да живеят, след като пожар унищожи почти напълно къщата им.\r\nНа 28 август т. г. пламъците поглъщат не само недовършената детска стая, но и и почти целия дом на 30-годишната Михаела Иванова, двете й деца и трудноподвижната ѝ баба. Преди година жената е теглила кредит, за да ремонтира къщата. Михаела работи в завод за ключове на минимална заплата, няма застраховка за къщата. Затова добри хора ѝ донасят дрехи, колеги събират пари за най-спешното, а книжарница в Стара Загора осигурява децата за първия учебен ден.  \r\nВ момента семейството нощува у близки. В помощ на семейството в социалните межи започна дарителска кампания.", "date": "2017.09.10", "title": "Община Стара Загора: Изгоряла след пожар къща в с. Загоре ще бъде построена безвъзмездно"}
{"url": "http://www.focus-news.net/news/2017/09/10/2434314/reuters-egipetskite-sili-za-sigurnost-sa-likvidirali-10-teroristi-pri-operatsiyata-v-kayro.html", "text": "Силите за сигурност на Египет са ликвидирали 10 терористи по време на днешната операция в Кайро, предаде  Reuters.\r\nТрима полицейски служители са ранени, след като един от терористите взривява експлозив, за да блокира достъпа им до сградата, където е извършена операцията, а други двама полицая са ранени по време на последвалата престрелка. \r\nИзточник е осведомил властите за местонахождението на терористите, за които се смята, че са членове на „Хасм“ – групировка, която е поела отговорност за няколко нападения около египетската столица.  Виктор Турмаков", "date": "2017.09.10", "title": "Reuters: Египетските сили за сигурност са ликвидирали 10 терористи при операцията в Кайро"}
{"url": "http://www.focus-news.net/news/2017/09/10/2434315/iliana-benovska-g-n-borisov-mozhete-li-da-pomognete-na-detsata-i-da-sprete-ubiystvata.html", "text": "Въпросът ми: Защо се убиват и самоубиват вече и малките ни деца?! Защо не ходят на училище? Защо семействата не са щастливи и задружни? Защо младите се отчайват и из-гей-ват? Защо в училищата и детските градини няма духовност, а бюрокрация – децата са статистически единици и формуляри? Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването.  \r\nСпрете незабавно, със закон убийствена игра „Син кит“ и всички подобни електронни „акули“, които изпепеляват душичките на децата ни! Спасете ни със закон от хейтърите по сайтове, фейсбуци и прочее социални мрежи на „свободното слово! Спасете ни със закон от фалшивите новини! Длъжен сте. \r\nИмате жив пример как се действа със здрава ръка – Вашият приятел, министър-председател на Унгария Виктор Орбан преценява кое е полезно и кое вредно за унгарците и застава на твърди позиции – забранява Сорос, бежанци, ГМО, дискриминационни евро норми. \r\nВнучето Ви, Бойко-младши, ей сега ще порасне. Нека не ми се налага да цитирам как един бял адвокат защити едно изнасилено черно момиченце във филма по Джон Гришъм „Време за убиване“. Белите съдебни заседатели  нагло го гледаха и не им пукаше. Тогава той извади от душата си последния стон: “А сега си затворете очите. И си представете, че всичко това се случва с Вашето бяло дете…“ \r\nАз съм Беновска и питам: Г-н Борисов, можете ли да помогнете на децата и да спрете убийствата?", "date": "2017.09.10", "title": "Илиана Беновска: Г-н Борисов, можете ли да помогнете на децата и да спрете убийствата"}
{"url": "http://www.focus-news.net/news/2017/09/10/2434316/the-independent-vlastite-vav-florida-prizovavat-horata-da-ne-strelyat-po-uragana-irma.html", "text": "Полицейското управление в община Паско в американския щат Флорида призова гражданите да не стрелят с огнестрелно оръжие по приближаващия ураган „Ирма“, посочвайки, че това няма да го спре, пише   The Independent.\r\nПолицейското управление предупреждава, че стрелянето с оръжие по най-опасната буря, която ще връхлети територията на САЩ в писмената история „ще има наистина опасни странични ефекти“. \r\nБлизо 53 хил. души са съобщили, че имат интерес да участват в събитието в социалната мрежа „Фейсбук“ „Стреляй по урагана „Ирма“, като други 25 хил. сочат че ще участват в него със сигурност тази вечер.  \r\n„Да уточним, не стреляйте с оръжие по „Ирма“. Няма да я спрете и това може да има опасни странични ефекти“, предупреждава полицейското управление.\r\nСъздателят на събитието, 22-годишният Райън Едуардс заяви, че е създал събитието от скука и на шега и че е изненадан от последвалата реакция.  „Никога не съм си представял, че това събитие ще стане толкова лудо и изплъзнало се от контрола ми“, посочи той.  Виктор Турмаков", "date": "2017.09.10", "title": "The Independent: Властите във Флорида призовават хората да не стрелят по урагана „Ирма“"}
{"url": "http://www.focus-news.net/news/2017/09/10/2434317/petar-haralampiev-izbrahme-rodopite-za-provezhdaneto-na-7-ata-mezhdunarodna-mladezhka-spartakiada-zashtoto-sa-emblematichno-myasto-za-balgariya-i-za-balgarskata-kultura.html", "text": "Избрахме Родопите за провеждането на Седмата международна младежка Спартакиада, защото са емблематично място за България и за българската култура, бит, духовност и спорт. Това каза пред журналисти в Чепеларе при откриването на Спартакиадата Петър Харалампиев, председател на Държавната агенция за българите в чужбина, предаде репортер на Радио „Фокус“ – Смолян. „Искаме да покажем на българчетата от Бесарабия, Македония, Албания и Румъния едно типично българско градче, запазило своя дух, своята култура и с добри спортни традиции, за да могат те като се приберат в техните краища да разказват как са били посрещнати и какво ги е впечатлило в България. Чепеларе със своята природа е една перла, която тези деца заслужава да видят и да усетят атмосферата“, заяви председателят. Харалампиев каза още, че от Агенцията усилено работят с всички традиционни общности на българите, които живеят зад граница, като Македония, Косово, Бесарабия, Румъния, както и с мигрантските общности, които са в Америка, Канада и по целия свят. По думите му в момента има над 1000 български организации, които са регистрирани към Държавната агенция за българите в чужбина, с които се поддържа връзка и много силно се работи за откриване на съботно-неделни училища за запазване на българския език и българската история сред децата. Най-много българи в момента, извън традиционните общности в Украйна и Молдова, живеят във Великобритания, Испания, Германия, САЩ и Канада, където има огромни български общности. По неофициални данни в Америка има над 400 000 българи, като само в Чикаго те са над 200 000. Огромна част от тях трудно поддържат връзка с България. По думите му в момента българите зад граница са повече от тези, които са останали в България, в това число тези, които от стотици години живеят извън България и новите емигранти. „Дори и другаде родени те са българчета и не можем да се отказваме от тях. Трябва да взимаме пример от политиката, която се прави в Ирландия, Унгария и Румъния, които много добре работят със своите общности и просперират като държави“, каза Харалампиев и добави, че ние трябва да правим същото, защото българите сме там, където има българи – в България и зад граница, и следвайки принципа „Съединението прави силата“ по този начин трябва да се работи, за да се възроди отново България и българската нация.\r\nДаниела БОЙКОВА", "date": "2017.09.10", "title": "Петър Харалампиев: Избрахме Родопите за провеждането на 7-ата международна младежка спартакиада, защото са емблематично място за България и за българската култура"}
{"url": "http://www.focus-news.net/news/2017/09/10/2434318/hristina-georgieva-opitnata-stantsiya-po-polivno-zemedelie-pazardzhik-dobro-e-sastoyanieto-na-tsarevitsata-v-oblastta.html", "text": "Добро е състоянието на царевицата в Пазарджишка област. Това каза за Радио „Фокус“ – Пазарджик Христина Георгиева, директор на Опитната станция по поливно земеделие в Пазарджик. Тя уточни, че стопаните е трябвало да направят допълнителни поливки, за да разчитат на добра реколта. „Поради високите температури и засушаването през последните месеци през тази година царевицата изискваше три и повече допълнителни поливки. Те вече трябва да са приключили, защото културата е вече в етап на зреене“, коментира Георгиева. Тя уточни, че при ранните хибридни сортове зреенето е започнало, при по-късните хибриди също през септември царевицата е в последната фаза от своето развитие. „Стопаните, които са се грижили добре за тази култура, трябва да започнат да се подготвят и за прибирането ѝ“, каза още Георгиева.\r\nВаня НИКОЛОВА", "date": "2017.09.10", "title": "Христина Георгиева, Опитната станция по поливно земеделие - Пазарджик: Добро е състоянието на царевицата в областта"}
{"url": "http://www.focus-news.net/news/2017/09/10/2434319/peter-altmayer-direktor-na-kantselariyata-na-angela-merkel-turskite-patni-preduprezhdeniya-za-germaniya-sa-losha-shega.html", "text": "Според Петер Алтмайер, директор на канцеларията на германския канцлер Ангела Меркел предупрежденията от страна на турското правителство към гражданите на страната, че трябва да бъдат „внимателни“ в Германия и да избягват политически събирания по време на предизборната кампания, са „лоша шега“, предаде  AFP.\r\n„Турските пътни предупреждения срещу Германия са лоша шега“, заяви Алтмайер. „Задържанията на наши граждани без присъда е несправедливо! Сравненията с нацисти вредят на нашата чест“, добави той, посочвайки двете основни причини за продължили вече от няколко месеца спор между Берлин и Анкара.\r\nВ събота Турция предупреди гражданите си, живеещи или пътуващи в Германия „да внимават, да вземат предвид ситуацията в Германия , където могат да рискуват ксенофобско и расистко отношение“.  Виктор Турмаков", "date": "2017.09.10", "title": "Петер Алтмайер, директор на канцеларията на Ангела Меркел: Турските пътни предупреждения за Германия са лоша шега"}
{"url": "http://www.focus-news.net/news/2017/09/10/2434320/stefan-stoyanov-zam-kmet-na-plovdiv-vavezhdaneto-na-novite-delegirani-byudzheti-nyama-da-dovedat-do-sashtestvena-promyana-v-detskite-gradini-i-uchilishtata-v-grada.html", "text": "Въвеждането на новите делегирани бюджети няма да доведат до съществена промяна в детските градини и училищата в Пловдив, особено първите години. Това каза за Радио „Фокус” - Пловдив зам.-кметът Стефан Стоянов. „Ние сме решили този проблем до голяма степен с обединяване и нямаме критично малки детски градини”, посочи Стоянов. По думите му с обединението на ОУ „Георги Бенковски“ и „Душо Хаджидеков\" няма да има и училища в лошо състояние. Зам.-кметът заяви, че сградата на училище „Георги Бенковски“ е станала „приказна”, а две паралелки за първи клас вече са пълни за началото на учебната година. „В последните години инвестирахме доста общински средства в целодневни и полудневни групи, в които са включени близо 1000 деца”, каза още Стефан Стоянов. Те са безплатни за децата, но където режимът е целодневен, има повече хранения на децата и допълнително ангажиран персонал, няма как да е без такси. Според зам.-кмета таксата в Пловдив е доста „социална”, в размер на 50 лева.\r\nВ момента основната задача на Общината е да се мине на едносменен режим на обучение. „От 1-ви до 4-ти клас имаме по-голям напредък. Малко над 70% от училищата вече са на целодневно обучение”, посочи Стоянов. По-затруднено е положението от 5-ти до 7-ми клас, но при регулиране на приема това може да се случи и там, тъй като има база. По-сложно ще остане положението за средния курс.\r\n„Вдигането на заплатите на учителите води до по-голям интерес към системата. Идеята е все повече млади учители да бъдат привлечени към нея“, каза още Стефан Стоянов.\r\nЦветана ТОНЧЕВА", "date": "2017.09.10", "title": "Стефан Стоянов, зам.-кмет на Пловдив: Въвеждането на новите делегирани бюджети няма да доведат до съществена промяна в детските градини и училищата в града"}
{"url": "http://www.focus-news.net/news/2017/09/10/2434321/afp-uraganat-irma-e-dostignal-do-ostrovite-florida-kiys.html", "text": "Окото на урагана „Ирма“ е достигнал до островите Флорида Кийс, предаде  AFP.\r\nНа островите вятърът достига до близо 200 км. в час. „Това е извънредно опасна и животозастрашаваща ситуация“, съобщава националната метеорологична служба на САЩ , призовавайки тези, които не са изпълнили препоръката да се евакуират, да открият подслон „за да защитят живота си“.  Виктор Турмаков", "date": "2017.09.10", "title": "AFP: Ураганът \"Ирма\" е достигнал до островите Флорида Кийс"}
{"url": "http://www.focus-news.net/news/2017/09/10/2434322/api-na-11-septemvri-v-simitli-i-kresna-shte-se-sastoi-obshtestveno-obsazhdane-na-doklada-za-ovos-za-traseto-na-avtomagistrala-struma-prez-defileto.html", "text": "На 11 септември, от 9.00 часа в спортна зала „Септември“ в Симитли и от 14.00 часа в залата на Община Кресна е общественото обсъждане на Доклада за оценка на въздействието върху околната среда (ОВОС) на инвестиционното предложение за обект: „Подобряване на трасето на лот 3.2 на АМ „Струма”. Това съобщиха от пресцентъра на Агенция \"Пътна инфраструктура\".\r\nДокладът е публикуван на интернет страницата на Агенция „Пътна инфраструктура“ на 28 юли 2017 г. в секция „Нормативна база“, подсекция „Документи“ - http://www.api.bg/index.php/bg/normativna-baza/dokumenti/doklad-po-ovos-na-lot-32-ot-am-struma/. \r\nДокладът за ОВОС на инвестиционното предложение, заедно с всички негови приложения, в т. ч. Доклад за оценка на степента на въздействие, бяха обществено достъпни и на разположение на интересуващите и на хартиен носител всеки работен ден в сградите на Министерството на околната среда и водите, на АПИ, на РИОСВ - Благоевград, на Община Симитли и на Община Кресна.\r\nВариантите на трасе, които се разглеждат за изграждането на най-сложния участък от АМ „Струма“ през Кресненското дефиле са следните:\r\nИзточен вариант Г10.50\r\nИзточният вариант разделя движението на две самостоятелни и раздалечени едно от друго пътни платна. В посока Гърция трасето преминава по съществуващия път I-1 (Е-79), а за София е по нов терен на изток от Кресненското дефиле. \r\nПлатното в посока София – Кулата ще използва изцяло съществуващия първокласен път I-1 (Е79) до началото на гр. Кресна. Предвижда се рехабилитация и укрепване на път Е-79, с реализация на мерки за опазване на биологичното разнообразие. От съществуващия път, дясното платно на автомагистралата се отделя на изток като се предвижда изграждане на еднопосочен обходен път на гр. Кресна по нов терен, с което интензивният тежкотоварен трафик ще бъде изведен извън града. Обходният път преминава през 4 тунела с дължина 1266 м, 1 виадукт - 316 м, 2 моста с дължина 691 м, 7 надлези и подлези с дължина 206 м, както и подпорни и укрепителни стени - 245 м.\r\nПлатното от Кулата за София е по нов терен на изток от Кресненското дефиле. Започва на 100 м след пресичането с ж. п. линията за мина Ораново, минава в ляво от съществуващия път и се развива успоредно на него, след което тръгва на югоизток, преминава успоредно на река Градевска и между кварталите „Ораново“ и „Дълга Махала“ на гр. Симитли. След това трасето пресича път II-19 Симитли - Гоце Делчев и навлиза в ската. Там ще бъде прокопан тунел с дължина 350 м, а след него ще има виадукт с дължина 200 м. По-нататък трасето се насочва в югоизточна посока, обхожда село Полето, пресича пътя Полето - Брежани и преминава над притока на р. Брежанска. След това продължава през тунел с дължина 1 130 м, преминава западно от с. Ракитна, успоредно на пътя Ракитна – Мечкул, пресича го и западно от с. Мечкул върви на юг и източно от с. Стара Кресна. Постепенно трасето се измества в източна посока, преминава на юг и се развива в югозападна посока близо около съществуващия път за с. Влахи. В края на обходния път двете платна за движение се събират и се изгражда участък с автомагистрален габарит.\r\nВ платното за София е предвидено изграждането на 18 виадукта с обща дължина 5 087 м, 5 тунела с обща дължина 4 200 м, 1 мост - 96 м, 11 надлези и подлези, подпорни и укрепителни стени.\r\nПри Източния вариант са предвидени напречни връзки между двете платна, като се използват съществуващите пътища и се изграждат нови пътни възли. Предвидени са общо 5 пътни възела „Симитли“, „Полето“, „Мечкул“, „Стара Кресна“ и „Кресна“. Предвижда се и изграждането на пътна връзка със съществуващия път Е79 в началото на обходния път на гр. Кресна.\r\nДве големи площадки за търговия и отдих е предвидено да има на отсечката. Едната площадка е на обходния път на Кресна в посока Кулата и е с площ 17 декара. Другата е по новото трасе, което ще се изгражда и е на 2 километра след пътен възел „Кресна“, пътувайки за София. Тя е 19 декара. И двете площадки ще имат директна връзка с град Кресна. Те ще бъдат с електричество, водопроводна и канализациона мрежа, пречиствателни станции за отпадни води. Целта е да бъде осигурено всичко необходимо за осъществяването на търговска дейност и хората от региона да могат да продават продукцията си от мед, мляко и т. н., както го правят и в момента.\r\nПриблизителната дължина на трасето е 24 км.\r\n„Дълъг тунелен вариант“, тунел „Кресна“\r\nНачалото на участъка е при пътен възел „Крупник“. Преминава през река Струма и река Резена, като между двете реки е разположен съществуващия пътен възел за Крупник и Черниче. Преди портала на тунела трасето пресича последователно река Струма и ж. п. линията София - Кулата. След изхода на тунела магистралата пресича съществуващ третокласен път и р. Струма с мостово съоръжение. Непосредствено след това е предвидено изграждането на пътен възел „Кресна“. \r\nТунел „Кресна“ е с дължина 15,4 км. Той е с две тръби и с възможност за евакуация във втората тръба през напречни връзки. Дължината на цялото трасе на автомагистралата в този участък, включващо пътна и тунелна част, е около 21 км. Предвидено е освен изграждането на тунел „Кресна“ и изграждането на подпорни и укрепителни стени, 3 подлеза, 6 моста, две площадки за отдих и един пътен възел. \r\nПредвидено е тунел „Кресна“ да се изгражда по класически тунелен метод с пробивно-взривни работи и стоманобетонова облицовка. Участъците при порталите на тунела ще бъдат изпълнени по открит способ. \r\nИзточен вариант Г20, извън Кресненското дефиле\r\nТози вариант на трасе е по нов терен извън Кресненското дефиле. И двете платна на движение са изнесени в източна посока около селата Брежани, Стара Кресна и Ощава.\r\nТрасето започва около 100 м след пресичане с ж.п. линията за мина Ораново, ляво от съществуващия път Е-79 и се развива успоредно на него, след което тръгва на югоизток, успоредно на река Градевска, между кварталите Ораново и Дълга махала на град Симитли. Пресича път II-19 Симитли – Гоце Делчев на две нива, където е предвидено изграждането на пътен възел за връзка на автомагистралата с град Банско и обратно. След пресичане на II-19 трасето навлиза в ската и се преминава през тунел с дължина 350 м, а след това е по виадукт дълъг 200 м.\r\nНадлъжните наклони в пътния възел, тунела и виадукта са 4%, след което наклонът е 5% и е предвидена трета лента за спускащите се в посока София, а също така и аварийни изходи. След това трасето поема в югоизточна посока, обхожда с. Полето и пресича пътя Полето – Брежани и р. Резена. След това отново се преминава през тунел с дължина 1 130 м.\r\nПо-нататък трасето върви на юг, западно от с. Ракитна и успоредно на пътя Ракитна – Мечкул, след това го пресича и преминава западно от с. Мечкул. Продължавайки на юг и източно от с. Стара Кресна пресича пътя Стара Кресна – Ощава и преминава в тунел. Трасето продължава в южна посока, след което поема в югозападна посока близо около съществуващия път за с. Влахи. \r\nНа местата, където пътното трасе преминава в тунел, за всяко платно е предвидена отделна тръба, което от своя страна налага раздалечаването им едно от друго, с цел осигуряване на необходимото разстояние между тръбите. Пред порталите са проектирани площадки, които са за обслужващата инфраструктура. \r\nПоради по-високите надлъжни наклони, които се намират в началото и края на трасето, с цел подобряване на пропускателната способност и осигуряване на безопасността, е предвидена трета лента за бавно движещи се превозни средства в двете посоки.\r\nВ този вариант е предвидено изграждането на 5 тунела с обща дължина 4 200 м, 18 виадукта с дължина 5087 м, един мост с дължина 96 м, подлези и надлези, както и подпорни и укрепителни стени. При пресичане на съществуващите напречни пътища са предвидени пътни възли, осигуряващи всички посоки на движението.\r\nВариант Г20 – Син\r\nТози вариант се развива през Кресненското дефиле, при максимално използване на трасето на съществуващият път I-1 (Е79). Двете платна на автомагистралата са разработени така, че последователно се раздалечават и доближават едно спрямо друго в ситуационно и нивелетно отношение. \r\nПроектното трасе започва южно от пътен възел „Крупник” при км 376+000. В Кресненското дефиле едното платно в основната си част следва съществуващия път Е-79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при пътен възел „Кресна”. \r\nЛявото платно на участъка е в началото на Кресненското дефиле - при км 376+000, след пътен възел „Крупник”. Трасето на лявото платно в основната си част следва съществуващия път, като ползва съществуващите мостове над р. Струма, надлеза при и ж.п. линията и тунела. На местата, където трасето напуска съществуващия път Е79, са предвидени нови мостове и тунели.\r\nДясното платно се развива вдясно от съществуващия път и е изцяло по нов терен. Следва ситуационно лявото, а в отделни случаи се отдалечава от него. В нивелетно отношение често е на второ, по-високо ниво от лявото, в изкоп или в тунел. Към края двете платна отново са успоредни едно на друго и се развиват заедно до края на участъка, като се раздалечават само при тунелните съоръжения. \r\nУчастъкът завършва на около 2,5 км преди гр. Кресна, като се напуска съществуващия път по левия бряг на р. Струма. Трасето преминава над реката няколко пъти, пресича и съществуващия път I-1 и ж. п. линията София – Кулата. Към края на отсечката се предвижда нов тунел, мост над р. Влахинска и обход от североизток и изток на гр. Кресна.\r\nПредвидено е изграждането на общо 3 пътни възела - при Крупник, Ощава и Кресна, както и две площадки за отдих. По този вариант на трасе е необходимо да се изградят 13 виадукта с обща дължина 3 075 м, 23 тунела с дължина 7 345 м, 5 моста, надлези и подлези, подпорни и укрепителни стени. Ще се извършат реконструкции на 4 съществуващи виадукта, 2 съществуващи тунела и един мост.\r\nПриблизителната дължина на трасето е 21 км.\r\nВариант Г20 – Червен\r\nТози вариант в по-голямата си част също преминава през Кресненското дефиле. Проектното трасе започва южно от пътен възел „Крупник”. В Кресненското дефиле едното платно следва в основната си част съществуващия път Е79, а другото се развива по нов терен с тунели и съоръжения в западния масив на дефилето. След излизане от Кресненското дефиле преминава източно от гр. Кресна и завършва при п. в. „Кресна”. Приблизителната дължина на трасето е около 21 км.\r\nНачалото на лявото платно на участъка е при км 376+000 - в началото на Кресненското дефиле. Първоначално лявото платно следва нивото на съществуващия път, като се ползват съществуващите мостове на р. Резена и р. Струма и преминава над ж. п. линията София – Кулата.\r\nПредвижда се изграждането на нов мост над р. Струма, нов тунел успореден на ж. п. тунела и още един нов мост над р. Струма, след което се включва в съществуващия път, като се ползват съществуващите два моста и тунел.\r\nПредвидени са подходи към местата, които са за каяк и рафтинг. След това лявото платно следва съществуващия път. Ползва съществуващият тунел с дължина 340 м и преминава край „Кресненско ханче”. \r\nДясното платно се развива изцяло по нов терен, вдясно от съществуващия път, като следва ситуационно лявото. Предвидени са нови мостове над р. Резена, р. Струма и ж. п. линията София – Кулата.\r\nНай-характерното при този вариант е решението за разполагане на двете платна едно над друго на голяма дължина. Целта е незасягане на картираните граници на резерват „Тисата“.\r\nЗа безконфликтно пресичане са предвидени три пътни възела - п. в. „Крупник”, п. в. „Ощава” и п. в. „Кресна”.\r\nПри изпълнението на вариант Г20 е предвидено да се изградят 4 виадукта с обща дължина 1 165 м, 12 броя тунела с дължина 2 892 м, 14 моста и 12 надлези и подлези. Ще се реконструират подпорни и укрепителни стени, както и два съществуващи тунела и 4 съществуващи моста.\r\nПриблизителната дължина на трасето е 21 км.", "date": "2017.09.10", "title": "АПИ: На 11 септември в Симитли и Кресна ще се състои обществено обсъждане на доклада за ОВОС за трасето на автомагистрала „Струма“ през дефилето"}
{"url": "http://www.focus-news.net/news/2017/09/10/2434323/diana-stefanova-ekolog-prizovavam-vsichki-zhiteli-na-blagoevgrad-da-se-vklyuchvat-v-pochistvaneto-na-grada-na-16-septemvri.html", "text": "Община Благоевград става партньор на организираната кампания „Да изчистим България заедно. Това каза за Радио „Фокус“ - Пирин Диана Стефанова, главен еколог в Община Благоевград. „Тази година в наша подкрепа е и фирмата ни за разделно събиране на отпадъци от опаковки. Община Благоевград е поела организацията на кампанията на територията на нашата община. Наши партньори в тази кампания са и Министерство на околната среда и водите. Община Благоевград е публикувала на сайта си местата, които предлага на гражданите да бъдат почистени“, каза Стефанова. По думите ѝ по различното тази година е, че предлагат да почистен Розариумът, който се намира над Ловния дом. „Призовавам всички благоевградчани да се включват в почистването на града. За да може да бъде реализирана кампанията и да протече с максимален ефект, Община Благоевград е осигурила ръкавици и чували, които ще бъдат раздавани на гражданите на определените места, посочени на нашия сайт, както и в стая 213 на Община Благоевград, за дните оставащи до кампанията. Нека гражданите да дойдат в стая 213 и да заявят местата, които искат да почистят“, каза Стефанова. Тя подчерта, че е осигурено безплатно извозването на отпадъци, а условието е те да бъдат събрани в здрави чували и да бъдат поставени до съдовете за битови отпадъци. „Общинската фирма, която извършва сметосъбирането и сметоизвозването на територията на общината, безвъзмездно ще събере отпадъците и ще ги извози в рамките на дните 16 и 17 септември. На сайта на Община Благоевград е посочен телефон за връзка с лице на фирмата, където гражданите в случай, че са събрани по-голямо количество отпадък могат да заявят автомобил, който да дойде да го събере“, каза Стефанова.\r\nЛора КАЛЧЕВА", "date": "2017.09.10", "title": "Диана Стефанова, еколог: Призовавам всички жители на Благоевград да се включват в почистването на града на 16 септември"}
{"url": "http://www.focus-news.net/news/2017/09/10/2434324/dw-mihail-saakashvili-tragva-sreshtu-kiev.html", "text": "Украинският обществен враг Номер едно, Михаил Саакашвили, който е бивш президент на Грузия и бивш губернатор на украинската област Одеса, иска да раздвижи политическата система на Украйна и планира да се завърне в Киев следващата неделя, по запомнящ се начин, съобщи англоезичната версия на Deutsche Welle.\r\nАко политическата нервност можеше да бъде измерена обективно, съответните показатели за напрегнатост биха реагирали силно на събитията, които се случва в Киев в последно време. Установилият се в полската столица Варшава Михаил Саакашвили подготвя завръщането си в Украйна. Саакашвили, човек без паспорт, който е политически враг на президента на страната Петро Порошенко, има намерение да премине полско-украинската граница при Краковец, в неделя, 10-и септември, около обяд.\r\n„Ще стигна до края, докато не победя. Но това няма да е моя победа, а победа на народа над олигархията“, съобщи Саакашвили, по време на телевизионно интервю, в което разясни също и причините за завръщането си.\r\nУкраинското правителство иска да предотврати влизането на грузинеца на украинска територия, на всяка цена. Граничният пункт, който се намира на около един час път, с автомобил, от Лвов, беше подсилен с допълнителен охранителен персонал. Според Олег Слободян, говорител на Граничната служба на Украйна, дори и „резервите“ са мобилизирани – очевидно, за да бъде подсигурен и района около ГКПП. Местните медии съобщиха, че чисто нова бодлива тел е поставена из района, за да бъдат запечатани черните пътища в граничния район. Според Deutsche Welle, изглежда, че Украйна очаква нашествие – този път от Запад; изглежда, че целта е да бъде отблъснат враг на народа.\r\nПревод и редакция:", "date": "2017.09.10", "title": "DW: Михаил Саакашвили тръгва срещу Киев"}
{"url": "http://www.focus-news.net/news/2017/09/10/2434325/plovdiv-30-detsa-poluchiha-dopalnitelna-pedagogicheska-podgotovka-v-lyatno-uchilishte-v-karlovo.html", "text": "30 деца получиха допълнителна педагогическа подготовка в лятно училище в Карлово. Това съобщиха за Радио „Фокус” - Пловдив от Социалния център “По-добре заедно“. Децата са били разпределени в две групи от по 15 души. Лятното училище се организира по проект „Да продължим доброто дело“ на Община Карлово и е част от услугата „Допълнителна педагогическа подготовка за равен старт в училище“. Децата са имали образователни занимания с педагог, както и посещения на културно-исторически и образователни институции в града за подобряване готовността им за училище и социалната адаптация.\r\nЦветана ТОНЧЕВА", "date": "2017.09.10", "title": "Пловдив: 30 деца получиха допълнителна педагогическа подготовка в лятно училище в Карлово"}
{"url": "http://www.focus-news.net/news/2017/09/10/2434326/angelina-proeva-tsarkoven-nastoyatel-hramat-sv-atanasiy-v-selo-eleshnitsa-e-dobre-zapazen-vsichki-podobreniya-se-izvarshvat-chrez-dareniya-na-zhitelite-na-seloto.html", "text": "Храмът „Св. Атанасий” в село Елешница е добре запазен. Това каза за Радио „Фокус“ - Пирин Ангелина Проева, църковен настоятел. „Това е една солидна постройка, която е с размери 28 на 12 метра, с корабовидна форма. Храмът е добре запазен, защото няма година, през която да не е направено нещо. Към момента храмът е в доста добро състояние. Покривът е здрав и масивен“, каза Проева. По думите ѝ е сменена дограмата на храма, както и е направено освежаване на външната фасада, двора и интериора. „Сменени са и полюлейте в църковната обител. Всички подобрения се извършват чрез дарения на жителите на село Елешница“, каза още Проева.\r\nЛора КАЛЧЕВА", "date": "2017.09.10", "title": "Ангелина Проева, църковен настоятел: Храмът „Св. Атанасий” в село Елешница е добре запазен, всички подобрения се извършват чрез дарения на жителите на селото"}
{"url": "http://www.focus-news.net/news/2017/09/10/2434327/afp-ruskite-vlasti-sa-zadarzhali-desetki-demonstranti-koito-sa-provezhdali-nepozvolen-miting-v-polza-na-rohingite-v-mianmar.html", "text": "Руската полиция е задържала десетки хора, докато е разгонвала непозволен митинг в Москва, организиран в подкрепа на мюсюлманите рохинги в Мианмар, на който се събраха около 200 човека, предаде AFP.\r\nПлощад в центъра на руската столица е бил обкръжен от полицейски персонал и микробуси, като служителите на реда са отвеждали хората към микробусите, предаде кореспондент на AFP, който е очевидец на  събитията. Според него полицейските власти са задържали над 100 участника в нелегалната демонстрация.\r\n„Те арестуват нашите братя! Защо винаги мюсюлманите са виновни, защо ни арестуват?“, е крещял един от демонстрантите.\r\n„Защо не можем да изразим себе си“, оплакваше се друг манифестант - Махмуд, на 45 години. „Ние сме притеснени за това, което се случва с нашите братя в Мианмар.“\r\nСъдбата на рохингското малцинство в Мианмар, където около 300 хиляди души напуснаха домовете си, заради, както те го наричат, организирани от държавата масови убийства и се заселиха в съседен Бангладеш, предизвика няколко демонстрации на съпричастност в Русия, особено след като чеченския лидер Рамзан Кадиров призова руските мюсюлмани да се застъпят за мианмарските си братя.\r\nДесетки хиляди се събраха в столицата на Чечня – Грозни, миналата седмица и тогава Кадиров призова Москва „да спре кръвопролитията“.\r\nВъпреки това, властите в Кремъл не заемат позиция по събитията в Мианмар. „Ние сме против всички прояви на насилие“, беше коментара на Путин, относно призива на чеченския президент, като уточни, че „всеки има право на собствено мнение, независимо от поста, който заема.“\r\nТова не е учудващо, тъй като Русия и Мианмар подписаха споразумение за военно сътрудничество, миналата година, като Москва получи поръчка за доставка на военни хеликоптери и артилерия в южноазиатската страна.\r\nПревод и редакция:", "date": "2017.09.10", "title": "AFP: Руските власти са задържали десетки демонстранти, които са провеждали непозволен митинг в полза на рохингите в Мианмар"}
{"url": "http://www.focus-news.net/news/2017/09/10/2434328/bisera-borisova-psiholog-mnogo-chesto-depresiite-se-proyavyavat-prez-esenta-zaradi-namalyavaneto-na-denya-i-lipsata-na-nyakoi-minerali-i-vitamini-v-nashiya-organizam.html", "text": "Депресиите имат връзка със сезоните и те се проявяват както през есента, така и през периода от края на зимата до началото на пролетта каза за Радио ‘‘Фокус’’ - Пирин Бисера Борисова, психолог. По думите ѝ психиатри и психотерапевти имат различни мнения относно това коя депресия е по-тежка. \"Според едни есенната депресия е по-тежка, според други пролетната, но каквото и да се случва с нас, трябва да намерим решение и да излезем от състоянието, в което сме попаднали поради една или друга причина\", уточни Борисова. „Есента би могла да бъде фактор за появяване на депресия. Други основни причини са постепенното намаляване на деня и липсата на някои минерали и витамини в нашия организъм, тъй като през зимния период се храним по-различен начин“, каза психологът. Затова съветът на Бисера Борисова, за да избегнем неприятното усещане на депресия, е още отсега да предприемем мерки и добре да се погрижим за своето тяло и психика.\r\nЛора КАЛЧЕВА", "date": "2017.09.10", "title": "Бисера Борисова, психолог: Много често депресиите се проявяват през есента заради намаляването на деня и липсата на някои минерали и витамини в нашия организъм"}
{"url": "http://www.focus-news.net/news/2017/09/10/2434329/a1-onmakedoniya-ot-vmro-dpmne-tvardyat-che-sdsm-unishtozhava-makedonskoto-obrazovanie.html", "text": "Стефан Андоновски, депутат от ВМРО-ДПМНЕ, днес даде интервю пред медиите, в което заяви, че правителството на „Социал-демократичния съюз на Македония“(СДСМ), за стоте дни, в които управлява, е успяла да създаде хаос в образованието. Както каза той, за 100 това време в образователната система се извършва само блокиране, намаляване и премахване и правителството не е изпълнило нито един проект, предаде македонската “A1 on”.\r\n„СДСМ по време на изборите обещаха по-добро образование и качествено обучение. СДС обеща, СДС излъга! От позиция на власт те съкратиха 1.5 милиарда денара от бюджета за образование. Да, уважавани граждани, това са 1.5 милиарда денара по-малко за изграждане и реконструкция на студентски общежития, основни и средни училища, университети, колежи, спортни зали и превод на специализирана литература от най-добрите световни автори. Зоран Заев, Рената Десковска и Стефан Богоев вървяха между младите хора и обещаваха по-добър студентски стандарт, по-добри условия за обучение и качествено висше образование, сега същите тези хора от позицията на власт с балансиране на бюджета, да съкращават 213 милиона денара, които са предназначени за строителство и реконструкция на университетски факултети“, каза Андоновски.\r\nТой допълни, че правителството на СДСМ е съкратило цели 155 милиона денара, предназначени за изграждането и реконструкцията на студентски общежития.\r\n„Това са същите тези Заев и Богоев, които всяка седмица ходиха в студентските общежития и даваха изявления, че там състоянието е катастрофално. Антиреформисткото правителство на СДСМ премахна външните проверки, без да направи адекватен анализ на неговите ефекти, неговите положителни и отрицателни страни. На едно от първите сесии правителството стартира процедура за премахване на програмата на Кембридж за преподаване на млади хора в най-добрите училища в света, като по този начин се вдига качеството на образованието“, заяви Андоновски.\r\nСпоред него, СДСМ пести от развойни проекти и правейки това унищожава македонското образование за дълги години, защото това ще свали качеството.\r\nПревод и редакция:", "date": "2017.09.10", "title": "„A1 on”(Македония): От ВМРО-ДПМНЕ твърдят, че СДСМ унищожава македонското образование"}
{"url": "http://www.focus-news.net/news/2017/09/10/2434330/varna-uchebnata-godina-v-nedelnoto-uchilishte-pri-hram-sv-nikolay-chudotvorets-i-hram-sv-arhangel-mihail-shte-bade-otkrita-na-1-oktomvri.html", "text": "Учебната година в неделното училище при храм „Св. Николай Чудотворец” и храм „Св. Архангел Михаил” във Варна, които съставляват една енория, ще бъде открита традиционно в първата неделя на месец октомври. Това съобщи за Радио „Фокус“ – Варна иконом Василий Шаган, ръководител на Духовно-просветния център „Св. Архангел Михаил”. Неделното училище отваря врати преди около 20 години с благословението на отец Василий Шаган, като идеята е училището да бъде помощник на родителите в духовното възпитание на децата им, а децата от своя страна да се опознават и сприятеляват, да имат своя среда. „Неделното училище към нашата енория е с история и традиции. Има неделни училища и към другите храмове във Варна. Тази година ще започнем на 1 октомври, като предвиждаме да разнообразим програмата на децата“, отбеляза отец Шаган. Обикновено неделното училище се посещава от около 40 деца, като очакванията са и тази година те да бъдат толкова. За всяка учебна година има отделна програма, съобразена с нивото на конкретната група. Тази учебна година при формите на преподаване децата ще бъдат разделени на две групи. „Предвиждаме цялата програма да бъде адаптирана към реалния живот в църквата. Ще направим опит не само да им даваме знания, но и да ги запознаваме с реалния живот в църквата – с богослужението, милосърдната дейност на енорията и с живота като общение между хората в църквата. Едно дете формира до голяма степен своето съзнание, когато израства в една среда, в която има общение, което се опитваме да основаваме върху християнството, любовта към Бог и към ближния. Да обичаш Бог от цялото си сърце и ближния си, както себе си - това са двете върховни заповеди на Христос, които трябва да следваме и да правим всичко за постигане на тази любов. Само когато има любов, човек може да се почувства радостен и щастлив“, добави отец Василий Шаган.\r\nМарияна ВАЛЕНТИНОВА", "date": "2017.09.10", "title": "Варна: Учебната година в неделното училище при храм „Св. Николай Чудотворец” и храм „Св. Архангел Михаил” ще бъде открита на 1 октомври"}
{"url": "http://www.focus-news.net/news/2017/09/10/2434331/tass-vanshnoto-ministerstvo-na-ukrayna-izrazi-protest-vav-vrazka-s-provezhdaneto-na-izbori-v-krim.html", "text": "Министерството на външните работи на Украйна изрази протест във връзка с провеждането на местни избори в Република Крим, а освен това кримчани ще изберат допълнителни депутати за градския съвет. В Севастопол ще се проведат първите в историята губернаторски избори,  предаде ТАСС.\r\nОфициалният представител на украинското външно ведомство Марияна Беца написа на своята страница в Туитър:\r\n„Изразяваме решителен протест във връзка с „избирателните процеси“ в окупирания Крим. Те са нищожни по същество и съдържание.“\r\nОсвен това, тя добави, че Киев няма да признае за легитимни резултатите от гласуването: „Украйна няма да признае никакви „избирателни процеси“ в окупирания Крим. Това е грубо нарушение, от страна на Русия, на международното право и законите на Украйна.“\r\nНа 10 септември, гражданите на Севастопол ще избират, за пръв път в историята на града, губернатор. Открити са 184 избирателни участъка, където са регистрирани 311 143 избиратели. Освен губернаторските избори, в 17 от 184-те участъка ще се проведат допълнителни избори, за депутати в законодателното събрание на град Севастопол.\r\nПревод и редакция:", "date": "2017.09.10", "title": "ТАСС: Външното министерство на Украйна изрази протест във връзка с провеждането на избори в Крим"}
{"url": "http://www.focus-news.net/news/2017/09/10/2434332/veliko-tarnovo-mnogoprofilnata-bolnitsa-v-grada-otkri-smetka-za-nabirane-na-sredstva-za-otbelyazvaneto-na-150-godini-ot-otkrivaneto-si.html", "text": "Многопрофилната болница „Д-р Стефан Черкезов“ - Велико Търново откри дарителска сметка за набиране на средства за отбелязване на 150 години от откриването си. Това съобщи за Радио „Фокус“ – Велико Търново д-р Сибила Маринова, член на Съвета на директорите в лечебното заведение. Тя заяви, че това е първата българска болница, открита по време на османското владичество. „Призоваваме всички, които имат желание и възможност, да дарят някакви средства, с които да организираме честванията по повод 150-годишнината, защото болницата има определен бюджет, който идва основно от Здравната каса и се използва основно да покрием разходите си и пари за празненства не остават“, каза още д-р Маринова. Тя уточни, че специална програма все още не е изготвена, но това предстои.\r\nТърновската болница е открита, благодарение на Михаил Кефалов, който със своето завещание започва инициатива за разкриване на болница и училище във Велико Търново. Дейността по изпълнение на завещанието му се изпълнява от Ефорията в Букурещ и Епитропията в Търново в която влизат видните търновци д-р Васил Хаджиберон, Хаджи Славчо Хаджипаскалев, Янко Станеоглу, Хаджи Христаки Стоянов и Димитър Станчов. На 2-ри януари 1867 година в къщата на Хаджи Димитър Хаджиничов е открита болница, наречена „Свети Козма и Дамян безсребреници“. Поради липса на средства през ноември същата година тя е закрита. По-късно по време на Освободителната война Руският червен кръст и Славянското дружество възстановяват дейността и в четири бейски конака и лекуват бранителите на Шипченския проход. По-късно било построено специално здание, където днес се намира Старата болница във Велико Търново. Тя се помещава там от 1888 година. Новата база е открита през 1973 година.\r\nЛуиза ТРАНЧЕВА", "date": "2017.09.10", "title": "Велико Търново: Многопрофилната болница в града откри сметка за набиране на средства за отбелязването на 150 години от откриването си"}
{"url": "http://www.focus-news.net/news/2017/09/10/2434333/reuters-podkrepyanite-ot-sasht-siriyski-demokratichni-sili-tvardyat-che-sa-dostignali-do-industrialnata-zona-na-deyr-ez-zor.html", "text": "Подкрепяните от САЩ „Сирийски демократични сили“(СДС) твърдят, че техни военни части са достигнали до индустриалната зона на Дейр-ез-Зор, която се намира на няколко километра източно от града, благодарение на бързото напредване на коалиционните сили в операцията им срещу остатъците от Ислямска държава, предаде Reuters, позовавайки се на съобщение на СДС.\r\nКюрдско-арабската военна коалиция вчера съобщи, че е започнала настъпателна операция срещу джихадистите в северната и източната част на провинция Дейр-ез-Зор, която граничи с Ирак.\r\nНастъплението приближи СДС и Сирийската арабска армия и съюзниците ѝ, на 15 километра едни от други. Правителствената армия на Сирия проби блокадата над частите на града, удържани от лоялистите на Башар Асад в Дейр-ез-Зор близо три години. Все пак силите на правителството и на кюрдско-арабския алианс са разделени от река Ефрат.\r\nПревод и редакция:", "date": "2017.09.10", "title": "Reuters: Подкрепяните от САЩ „Сирийски демократични сили“ твърдят, че са достигнали до индустриалната зона на Дейр-ез-Зор"}
{"url": "http://www.focus-news.net/news/2017/09/10/2434334/mariela-kitova-sos-ptp-vavezhdaneto-na-publichen-registar-za-narusheniya-i-globi-bi-bilo-uspeshna-praktika-za-izplashtaneto-na-globite-ot-narushitelite.html", "text": "Въвеждането на публичен регистър за нарушения и глоби би било успешна практика за изплащането на глобите от нарушителите. Това каза за Радио „Фокус“ - Пирин Мариела Китова, координатор на Сдружение „SOS-ПТП“ за Югозападна България. „Неизплащането на глобата води до ограничен достъп или отказ за редица обществени услуги, увеличаване на стойността на задължителната застраховка „Гражданска отговорност“ за автомобилистите. Най-малкото всеки работодател може да влезе и да провери колко коректен платец си или колко често си позволяваш да прекрачваш правилата. Всяко от тези неудобства в един момент води до заплащане на съответната глоба“, заяви Китова. Тя посочи, че нито полицейското присъствие на пътя е достатъчно, нито броят на камерите, за да се заблуждаваме, че това са двата фактора, които ще решат проблемите. По думите ѝ в страните, където глобите се събират ефективно, нарушителите си знаят, че измъкване няма, а политиките в това отношение са такива, че неизплащането на санкцията води до редица неудобства за нарушителя.\r\nНатали СТЕФАНОВА", "date": "2017.09.10", "title": "Мариела Китова, „SOS-ПТП“: Въвеждането на публичен регистър за нарушения и глоби би било успешна практика за изплащането на глобите от нарушителите"}
{"url": "http://www.focus-news.net/news/2017/09/10/2434335/sofiya-avtomobil-se-e-udaril-v-kolonka-za-zarezhdane-na-metan-na-benzinostantsiya-na-ul-parva-balgarska-armiya-rayonat-e-ottsepen.html", "text": "Лек автомобил се е ударил в колонка за зареждане на метан на бензиностанция на ул. „Първа българска армия“. Това съобщиха за Агенция „Фокус“ от пресцентъра на МВР. Сигнал за инцидента е подаден в 15.26 часа. Полицейски екипи са отцепили движението в района. На място е пристигнал и пожарен екип, както и служители на фирмата, която е доставчик на газа, за да предприемат нужните действия за отстраняване на възникналата повреда. Няма данни за пострадали.\r\nЦветилена СИМЕОНОВА", "date": "2017.09.10", "title": "София: Автомобил се е ударил в колонка за зареждане на метан на бензиностанция на ул. „Първа българска армия“, районът е отцепен"}
{"url": "http://www.focus-news.net/news/2017/09/10/2434336/veliko-tarnovo-sas-spektakala-telefon-112-pozvani-zapochva-noviyat-teatralen-sezon-v-kuklen-teatar-vesel.html", "text": "Началото на новия театрален сезон в Куклен театър „Весел\" ще бъде поставено със спектакъла „Телефон 112. Позвъни!” на 16 септември. Това каза за Радио „Фокус“ – Велико Търново Веселин Василев, директор на театъра. Над 30 представления са изиграни в рамките на инициативата Семейни съботни спектакли на великотърновския Куклен театър „Весел“ само за последния театрален сезон. Тя се осъществява съвместно от културната институция и Община Велико Търново вече пет поредни години. Той уточни, че до момента проектът е  дал възможност на търновската публика да се срещне с кукленото театрално изкуство не само на местните кукловоди, но и да види представления на Държавните куклени театри от Бургас, Сливен, Ямбол, Хасково, Пловдив, Варна, Русе, Шумен, Търговище, Габрово и други. „Това е във връзка с проекта, а иначе – театър „Весел” успя да се срещне с любима публика от цяла България. Изключително много пътувахме из цялата страна като последната ни изява беше в Албена на едно събитие, свързано с изучаване на английски език. Там представихме спектакъла „Не се предавай!” на английски език. Това е едно представление от нашия репертоар, което нашумя много през последните години. Освен това, имахме възможност да участваме във фестивали в Румъния, Малайзия, Полша, Мароко и Италия със спектаклите „Не се предавай!”, „Храбрият оловен войник”, „Принцесата и граховото зърно” и т.н. В общи линии изпратихме един много активен сезон“, заяви Веселин Василев. Той уточни, че инициативата Семейни съботи ще продължи и през следващия сезон. Началото ще бъде поставено със спектакъла „Телефон 112. Позвъни!” на 16 септември. Той ще е част и от кампанията „Да изчистим България заедно“ и след приключване на представлението театралите и посетителите ще отидат на определено място, за да се включат в инициативата. Следващата изява ще е по време на Нощта на Самоводската чаршия (на 23 септември), където отново ще бъде представен „Не се предавай!“.\r\nЛуиза ТРАНЧЕВА", "date": "2017.09.10", "title": "Велико Търново: Със спектакъла „Телефон 112. Позвъни!“ започва новият театрален сезон в Куклен театър „Весел\""}
{"url": "http://www.focus-news.net/news/2017/09/10/2434337/reuters-siriyskata-armiya-kontrolira-tsyalata-magistrala-svarzvashta-damask-s-deyr-ez-zor.html", "text": "Сирийската арабска армия е завзел и последната част от магистралата, която свързва източния град Дейр-ез-Зор със столицата Дамаск, която не беше под неин контрол, предаде Reuters, позовавайки се на съобщение от медия, свързана с ливанската шиитска групировка „Хизбула“.\r\nГрупировката, настъпваща от западно направление, се е съединила с частите, които защитаваха Дейр-ез-Зор три години, на панорамния вход на града, като по този начин те са поставили цялата магистрала под своя контрол, за пръв път от години.\r\nКакто вече агенция „Фокус“ информира, сирийската армия  и съюзниците ѝ разкъсаха тригодишната блокада над военното летище в близост до източния град.\r\nСтремителното настъпление на правителствената армия, с поддръжката на руската авиация, бързо изтласква останките от джихадистите от последната им твърдина в Сирия – Дейр-ез-Зор. Същевременно, поддържаните от САЩ „Сирийски демократични сили“ провеждат независимо настъпление, целящо да установи контрол над териториите, контролирани от терористите, в източната част на провинцията, която се намира на отсрещния бряг на река Ефрат, която служи за разделителна линия на двете въоръжени групировки.\r\nОт СДС заявиха, че са достигнали до индустриалната зона на Дейр-ез-Зор, отстояща на 15 километра от града. \r\nОт ООН съобщиха, че около 93 хиляди души са живели в „ужасно трудни“ условия в контролираните от правителството части на града, като са били снабдявани чрез въздушни доставки. \r\nИслямска държава търпи поражения на всички фронтове и вече загуби огромната част от контролираната от нея територия, но, според някои изчисления, все още разполага с от 6 до 8 хиляди бойци в Сирия.\r\nПревод и редакция:", "date": "2017.09.10", "title": "Reuters: Сирийската армия контролира цялата магистрала свързваща Дамаск с Дейр-ез-Зор"}
{"url": "http://www.focus-news.net/news/2017/09/10/2434338/sport-dinamo-moskva-i-zenit-sankt-peterburg-ne-uspyaha-da-si-vkarat-gol.html", "text": "Динамо (Москва) и Зенит (Санкт Петербург) не успяха да си вкарат гол и завършиха 0:0 в мач от деветия кръг на руската Висша лига, игран в Москва. Преди оставащите срещи от кръга Зенит е начело във временното класиране с 21 точки, а Динамо е 11-и с 9 точки. На второ място е московския Локомотив с 19 точки, а трети е Ростов с 16.", "date": "2017.09.10", "title": "Спорт: Динамо (Москва) и Зенит (Санкт Петербург) не успяха да си вкарат гол"}
{"url": "http://www.focus-news.net/news/2017/09/10/2434339/pazardzhik-rzi-podkrepya-initsiativata-s-velosiped-okolo-sveta-na-mezhdunarodnata-asotsiatsiya-za-preventsiya-na-samoubiystvata.html", "text": "РЗИ - Пазарджик подкрепя инициативата „С велосипед около света“ на Международната асоциация за превенция на самоубийствата, съобщиха от Здравната инспекция. За първи път 10 септември се отбелязва като Световен ден за превенция на самоубийствата през 2003 година. Инициативата е на Международната асоциация за превенция на самоубийствата, одобрена от Световната здравна организация. Целта на този ден е да се фокусира общественото внимание върху превенцията на самоубийствата като глобална задача. През тази година всеки, който иска да подкрепи инициативата, може да се включи, като се регистрира на страницата на Международната асоциация за превенция на самоубийствата. От Здравната инспекция уточниха, че за първите седем месеца на годината в област Пазарджик са регистрирани 56 суицидни опита. С фатален изход са приключили 15 от тях, нереализираните са 41, като трима от суицидантите са останали живи с телесни увреди.", "date": "2017.09.10", "title": "Пазарджик: РЗИ подкрепя инициативата „С велосипед около света“ на Международната асоциация за превенция на самоубийствата"}
{"url": "http://www.focus-news.net/news/2017/09/10/2434340/blagoevgrad-do-12-septemvri-prodalzhava-lyatnoto-uchilishte-v-su-kuzman-shapkarev-po-proekt-obuchenie-za-nablyudenie-na-zemyata-v-balgarskite-sredni-uchilishta.html", "text": "Лятното училище по проект „Обучение за наблюдение на Земята в българските средни училища“, открито на 8 септември в Седмо СУ „Кузман Шапкарев“ в Благоевград, се провежда до 12 септември 2017 г. Това съобщиха за Радио „Фокус“-Пирин от учебното заведение. Ученици от 10-ти до 12-ти клас се обучават как да прилагат съвременните геоинформационни технологии за анализ и оценка на спътникови изображения на Земята, от Космоса, GNSS и GPS технологиите, методите за предварителна обработка и класифициране на спътникови изображения, както и областите на приложение на методите и данните от наблюдението на Земята.\r\nУчени от Института за космически изследвания и CERT в Солун запознават с наблюденията на Земята от Космоса учениците от шестте училища, партньори по проекта – Седмо СУ „Кузман Шапкарев“, 119 СУ „Акад. М. Арнаудов“, ОУ „Никола Й. Вапцаров“, СУ „Вичо Грънчаров“, СУ „Иван Вазов“, ОМГ „Акад. Кирил Попов“.\r\nНатали СТЕФАНОВА", "date": "2017.09.10", "title": "Благоевград: До 12 септември продължава лятното училище в СУ „Кузман Шапкарев“ по проект „Обучение за наблюдение на Земята в българските средни училища“"}
{"url": "http://www.focus-news.net/news/2017/09/10/2434341/tass-vlakat-v-koyto-mihail-saakashvili-patuva-kam-ukrayna-e-spryan-na-granitsata-patnitsite-sa-pomoleni-da-napusnat.html", "text": "Влакът, пътуващ по линията Перемишл-Киев, в който, както се очакваше, пътува бившият грузински президент и бивш губернатор на украинската област Одеса - Михаил Саакашвили е спрян на полско-украинската граница, а пътниците са помолени да напуснат вагоните, предаде ТАСС.\r\n„Влакът няма да продължи по-нататък, всички желаещи да очакват автобусите, които ще ги извозят до Украйна“, се казва в обявление, озвучено на гарата и във вагоните на влака. На пътниците, които се съгласят на промяна на маршрута, е обещана компенсация на стойността на билета, но тя ще бъде предоставена само на територията на Украйна.\r\nПо-рано, украинска ЖП компания задържа на гарата почти два часа влака, в който е Михаил Саакашвили, преди той да тръгне. По високоговорителите във вагона е било обявено, че причината за ситуацията е станало присъствието във влака на човек, който няма необходимите документи“. Заедно със Саакашвили във влака са пътували няколко десетки пътници, включително доста журналисти.\r\nСамия Саакашвили, който беше лишен от украинско гражданство, докато се намираше във вагона, даваше интервюта за различни телевизии, използвайки няколко различни езика. Заедно с него, във влака се намират няколко депутата от украинския парламент, включително Юлия Тимошенко. Освен това, във влака се е появил и бившия началник на Службата за сигурност на Украйна (СБУ) – Валентин Наливайченко.\r\nЕдин от съпровождащите Саакашвили депутати, който е от партията на президента „Блока на Петро Порошенко“, Мустафа Найем, съобщи, че Министърът на външните работи на Украйна Павел Климкин обсъжда с полската страна по-нататъшните действия отнсоно задържания влак.\r\n„Полската страна не може да направи нищо, защото влакът е украински. Има пряка връзка между Климкин и поляците, които обсъждат какво да се прави по-нататък с влака“, заяви той. Освен това, Найем добавим че съратниците на Саакашвили разполагат с информация, че украинските граничари имат готовност да задържат Саакашвили със сила, а после да го предадат на Полша.\r\nПревод и редакция:", "date": "2017.09.10", "title": "ТАСС: Влакът, в който Михаил Саакашвили пътува към Украйна, е спрян на границата, пътниците са помолени да напуснат"}
{"url": "http://www.focus-news.net/news/2017/09/10/2434342/veliko-tarnovo-s-poreditsa-ot-initsiativi-v-grada-bade-otbelyazana-sedmitsata-na-donorstvoto.html", "text": "С поредица от инициативи във Велико Търново ще бъде отбелязана Седмицата на донорството. През настоящата година традиционното връчване на статуетки на близките на донорите ще се случи на 12-ти октомври. Това каза за Радио „Фокус“ – Велико Търново д-р Сибила Маринова, началник на отделението по „Анестезиология и интензивно лечение” в МОБАЛ „Д-р Стефан Черкезов“ и координатор по донорство към Изпълнителната агенция по трансплантации. Връчването на наградите ще направи д-р Марияна Симеонова, директор на Изпълнителната агенция по трансплантации. „Ще има и допълнителни събития, които все още не са уточнени, но вероятно те ще включват образователни беседи“, каза още д-р Маринова. Тя уточни, че се предвижда да бъдат поканени и трансплантирани, които също да присъстват при връчването на статуетките. Тези инициативи ще са част от програмата за отбелязването на 150 години от създаването на великотърновската болница.„Фокус“ припомня, че от началото на годината във Велико Търново са реализирани четири донорски ситуации. При всеки един подобен случай ръководството на МОБАЛ „Д-р Ст. Черкезов” благодари на близките на донора и екипа, осъществил интервенцията.\r\nЛуиза ТРАНЧЕВА", "date": "2017.09.10", "title": "Велико Търново: С поредица от инициативи в града бъде отбелязана Седмицата на донорството"}
{"url": "http://www.focus-news.net/news/2017/09/10/2434343/makfaks-makedoniya-prez-yuli-turtsiya-e-registrirala-nay-golyam-rast-na-chuzhdestranni-turisti-za-poslednite-13-godini.html", "text": "По всичко личи, че Турция отново е популярна сред чуждестранните туристи, след като през месец юли броят на посетителите от други страни е нараснал с почти 50 на сто, или около 5,1 млн. души, сочат данните от Министерството на туризма в Анкара, предава македонската информационна агенция \"Макфакс\".\r\nСлед неуспешния опит за държавен преврат от юли 2016 г., многобройните екстремистки нападения и политическото напрежение, туризмът, който е едно от най-важните икономически пера на страната, е в криза. Но данните на властите показват, че през юли месец Турция е посетена от най-голям брой чужденци за последните 13 година, съобщава Радио „Фокус“ в рубриката „Балкански туристически часовник“.\r\nСпоред експертите данните може да се обяснят със слабата лира, която отново привлича гости, особено ако се има предвид, че конкурентните дестинации са значително по-скъпи за туристите. И този път руснаците са най-многобройната чуждестранна група, която избира да прекара почивката си в Турция.: Тереза Герова", "date": "2017.09.10", "title": "\"Макфакс\" (Македония): През юли Турция е регистрирала най-голям ръст на чуждестранни туристи за последните 13 години"}
{"url": "http://www.focus-news.net/news/2017/09/10/2434344/afp-tanzaniyskoto-pravitelstvo-konfiskuva-diamanti-ot-britanska-dobivna-kompaniya.html", "text": "Танзанийското правителство съобщи, че е конфискувало диаманти, на стойност близо 30 милиона долара, след като обвини британската компания Petra Diamonds, че е декларирала по-ниска стойност на скъпоценните камъни, когато се е опитвала да ги изнесе от страната, предаде AFP.\r\nВ изказване за държавната телевизия на Танзания, Министърът на финансите Филип Мпанго е заявил, че диамантите, добити в мината Уилямсън Диамъндс, са „национализирани“.\r\n75% от мината е собственост на Petra Diamonds, а останалата част е на танзанийската държава.\r\nДиамантите са конфискувани на летището на главния танзанийски град – Дар-ес-Салаам, преди да бъдат доставени в Белгия.\r\nСпоред властите в Танзания, в документите, подадени от компанията, оценката на стойността на пратката е била 14,7 милиона долара, като британците са декларирали двойно по-малко тегло на диамантите, както се е оказало след като те са били измерени.\r\n„Документите на Уилямсън Диамъндс са оценили стойността на диамантите на 14,7 милиона долара (преди те бъдат оформени и полирани), докато реалната им цена е 29,5 милиона“, пише в съобщение от финансовото министерство на страната.", "date": "2017.09.10", "title": "AFP: Танзанийското правителство конфискува диаманти от британска добивна компания"}
{"url": "http://www.focus-news.net/news/2017/09/10/2434345/sofiya-natovareno-e-dvizhenieto-na-vlizane-v-grada-prez-vladaya.html", "text": "Натоварено е движението на влизане в града през Владая, предаде репортер на Агенция \"Фокус\". Образуват се колони от автомобили.\r\nБиляна ИВАНОВА", "date": "2017.09.10", "title": "София: Натоварено е движението на влизане в града през Владая"}
{"url": "http://www.focus-news.net/news/2017/09/10/2434346/tvm-makedoniya-vapreki-seriyata-zemetreseniya-ohrid-mozhe-da-se-pohvali-s-uspeshen-turisticheski-sezon.html", "text": "Въпреки продължителната серия земетресения от месец юли, и през тази година Охрид може да се похвали с успешен туристически сезон, предава телевизионният канал TVM.\r\nОт отдел \"Туризъм и местно развитие\" при Община Охрид признават, че трусовете, които разлюляха популярния македонски град, безспорно са се отразили на броя реализирани нощувки от вътрешните туристи, но същевременно подчертават, че няма отмяна на резервации на гостите от други държави. \r\nСтатистиката показва, че през месец юни е регистриран ръст от 11 % на нощувките както от местни, така и от чуждестранни туристи. Данните за месец август все още не са обработени, но се предполага, че няма да има сериозна разлика с тези от същия месец на 2016 г. За месец юли представителите на бранша са на мнение, че ако данните съвпаднат с тези от миналата година, то това би било истински успех за града, съобщава Радио „Фокус“ в рубриката „Балкански туристически часовник“.\r\nМестните власти все пак са оптимисти и прогнозират, че като цяло сезонът ще бъде успешен. Причината за това е свързана с атрактивните оферти за туристите, които от година на година стават все по-добри. С подобряването на инфраструктурата общината се надява през следващите години да има не само увеличение на броя на туристите, но и изравняване на броя на гостите от вътрешността на страната с тези, които идват от чужбина. Посетителите от други страни на свой ред ще допринесат и за развитието на алтернативни форми на туризъм, уверени са от отдел \"Туризъм и местно развитие\".: Тереза Герова", "date": "2017.09.10", "title": "TVM (Македония): Въпреки серията земетресения - Охрид може да се похвали с успешен туристически сезон"}
{"url": "http://www.focus-news.net/news/2017/09/10/2434347/blagoevgrad-katastrofa-e-stanala-na-glaven-pat-e-79-predi-otbivkata-za-bansko-nyama-postradali.html", "text": "Катастрофа е станала на главен път Е-79, преди отбивката за Банско. Това каза за Радио „Фокус“ - Пирин дежурният служител в Областно пътно управление - Благоевград. При инцидента няма пострадали, като произшествието вече е обслужено от полицейски служители и движението се извършва нормално. По думите му малко по-рано е станало друго произшествие на първия тунел край Железница. Ударили са се 2 леки автомобила.\r\nЛора КАЛЧЕВА", "date": "2017.09.10", "title": "Благоевград: Катастрофа е станала на главен път Е-79, преди отбивката за Банско, няма пострадали"}
{"url": "http://www.focus-news.net/news/2017/09/10/2434348/sport-barnli-pobedi-kristal-palas.html", "text": "Бърнли победи Кристъл Палъс с 2:1 в мач от четвъртия кръг на Висшата лига и се изкачи на седмо място в класирането със 7 точки, докато противниците им все още нямат спечелена точка и са на предпоследното 19-о място. Останалите срещи от кръга са днес от 18:00, когато Суонзи приема Нюкасъл и утре от 22:00, когато на Олимпийския стадион в Лондон Уест Хам приема новака Хъдърсфийлд. Във временното класиране води Манчестър Юнайтед с 10 точки, колкото има и Манчестър Сити на второ място, но с по-лоша голова разлика. Трети са шампионите от Челси с 9 точки.", "date": "2017.09.10", "title": "Спорт: Бърнли победи Кристъл Палъс"}
{"url": "http://www.focus-news.net/news/2017/09/10/2434349/pazardzhik-vavedenite-v-eksploatatsiya-zhilishtni-sgradi-v-oblastta-prez-vtoroto-trimesechie-na-2017-g-e-s-50-poveche-v-sravnenie-sas-sashtiya-period-prez-2016-g.html", "text": "Броят на въведените в експлоатация жилищни сгради в област Пазарджик през второто тримесечие на 2017 г. е 24, което е с 50% повече спрямо съответното тримесечие на предходната година. Това съобщи за Радио „Фокус“ – Пазарджик Гергана Спасова, главен експерт в отдел „Статистически изследвания – Пазарджик” на Териториално статистическо бюро – Юг. Спасова посочи, че новопостроените жилища в тях са 57, като в сравнение със същия период на 2016 г. е регистрирано увеличение със 171.4%. „От въведените в експлоатация новопостроени жилищни сгради през второто тримесечие на 2017 г. със стоманобетонна конструкция са 95.8% и с тухла 4.2%. Най-висок е делът на новопостроените жилища с три стаи (36.8%), следват тези с една, четири, шест и повече стаи (с по 14.0%), а най-нисък е делът на жилищата с две – с 8.8%“, каза още Спасова.\r\nВаня НИКОЛОВА", "date": "2017.09.10", "title": "Пазарджик: Въведените в експлоатация жилищни сгради в областта през второто тримесечие на 2017 г. е с 50% повече в сравнение със същия период през 2016 г."}
{"url": "http://www.focus-news.net/news/2017/09/10/2434350/tv-nova-makedoniya-prihodite-ot-turizma-v-gartsiya-prez-mesets-yuni-belezhat-rast-ot-142.html", "text": "Данните от туристическия сектор за месец юни показват, че Гърция, която от години се намира под ударите на тежка финансова криза, печели пари през летния сезон, предава македонският телевизионен канал \"ТВ Нова\".\r\nДанните от Централната банка на Гърция показват, че приходите от туризма през месец юни възлизат на 2 милиарда евро, или с 14,2 на сто повече, в сравнение със същия период от 2016 г. Южната ни съседка предвижда втора поредна рекордна година в туризма, като прогнозите са до края на сезона страната да бъде посетена от 30 млн. туристи, или с 2,5 млн. повече, отколкото през предходната година, съобщава Радио „Фокус“ в рубриката „Балкански туристически часовник“.\r\nОт редакцията припомнят, че туризмът осигурява около една пета от БВП на Гърция. : Тереза Герова", "date": "2017.09.10", "title": "\"ТВ Нова\" (Македония): Приходите от туризма в Гърция през месец юни бележат ръст от 14,2%"}
{"url": "http://www.focus-news.net/news/2017/09/10/2434351/afp-shtetite-ot-uragana-harvi-shte-struvat-30-miliarda-dolara-na-zastrahovatelnite-kompanii.html", "text": "Ураганът „Харви“, който засипа американските щати Тексас и Луизиана с безпрецедентни порои, ще струва на застрахователните компании между 25 и 30 милиарда долара, предаде AFP, позовавайки се на данни от германска застрахователна компания.\r\n„Това са най-високите оценки. Възможно е цената да е и по-голяма, но не с много“, заяви Торстен Йеворек, член на борда на директорите на мюнхенска застрахователна компания, по време на конференция в Монако.\r\nПревод и редакция:", "date": "2017.09.10", "title": "AFP: Щетите от урагана „Харви“ ще струват 30 милиарда долара на застрахователните компании"}
{"url": "http://www.focus-news.net/news/2017/09/10/2434352/pregled-na-mezhdunarodnite-novini-do-18-chasa-agentsiya-fokus.html", "text": "Влакът, пътуващ по линията Перемишл-Киев, в който, както се очакваше, пътува бившият грузински президент и бивш губернатор на украинската област Одеса - Михаил Саакашвили е спрян на полско-украинската граница, а пътниците са помолени да напуснат вагоните, предаде ТАСС.\r\n„Влакът няма да продължи по-нататък, всички желаещи да очакват автобусите, които ще ги извозят до Украйна“, се казва в обявление, озвучено на гарата и във вагоните на влака. На пътниците, които се съгласят на промяна на маршрута, е обещана компенсация на стойността на билета, но тя ще бъде предоставена само на територията на Украйна.\r\nПо-рано, украинска ЖП компания задържа на гарата почти два часа влака, в който е Михаил Саакашвили, преди той да тръгне. По високоговорителите във вагона е било обявено, че причината за ситуацията е станало присъствието във влака на човек, който няма необходимите документи“. Заедно със Саакашвили във влака са пътували няколко десетки пътници, включително доста журналисти.\r\nСамия Саакашвили, който беше лишен от украинско гражданство, докато се намираше във вагона, даваше интервюта за различни телевизии, използвайки няколко различни езика. Заедно с него, във влака се намират няколко депутата от украинския парламент, включително Юлия Тимошенко. Освен това, във влака се е появил и бившия началник на Службата за сигурност на Украйна (СБУ) – Валентин Наливайченко.\r\nЕдин от съпровождащите Саакашвили депутати, който е от партията на президента „Блока на Петро Порошенко“, Мустафа Найем, съобщи, че Министърът на външните работи на Украйна Павел Климкин обсъжда с полската страна по-нататъшните действия отнсоно задържания влак.\r\n„Полската страна не може да направи нищо, защото влакът е украински. Има пряка връзка между Климкин и поляците, които обсъждат какво да се прави по-нататък с влака“, заяви той. Освен това, Найем добавим че съратниците на Саакашвили разполагат с информация, че украинските граничари имат готовност да задържат Саакашвили със сила, а после да го предадат на Полша.\r\n*** Сирийската арабска армия е завзел и последната част от магистралата, която свързва източния град Дейр-ез-Зор със столицата Дамаск, която не беше под неин контрол, предаде Reuters, позовавайки се на съобщение от медия, свързана с ливанската шиитска групировка „Хизбула“.\r\nГрупировката, настъпваща от западно направление, се е съединила с частите, които защитаваха Дейр-ез-Зор три години, на панорамния вход на града, като по този начин те са поставили цялата магистрала под своя контрол, за пръв път от години.\r\nКакто вече агенция „Фокус“ информира, сирийската армия  и съюзниците ѝ разкъсаха тригодишната блокада над военното летище в близост до източния град.\r\nСтремителното настъпление на правителствената армия, с поддръжката на руската авиация, бързо изтласква останките от джихадистите от последната им твърдина в Сирия – Дейр-ез-Зор. Същевременно, поддържаните от САЩ „Сирийски демократични сили“ провеждат независимо настъпление, целящо да установи контрол над териториите, контролирани от терористите, в източната част на провинцията, която се намира на отсрещния бряг на река Ефрат, която служи за разделителна линия на двете въоръжени групировки.\r\nОт СДС заявиха, че са достигнали до индустриалната зона на Дейр-ез-Зор, отстояща на 15 километра от града. \r\nОт ООН съобщиха, че около 93 хиляди души са живели в „ужасно трудни“ условия в контролираните от правителството части на града, като са били снабдявани чрез въздушни доставки. \r\nИслямска държава търпи поражения на всички фронтове и вече загуби огромната част от контролираната от нея територия, но, според някои изчисления, все още разполага с от 6 до 8 хиляди бойци в Сирия.\r\n*** Подкрепяните от САЩ „Сирийски демократични сили“(СДС) твърдят, че техни военни части са достигнали до индустриалната зона на Дейр-ез-Зор, която се намира на няколко километра източно от града, благодарение на бързото напредване на коалиционните сили в операцията им срещу остатъците от Ислямска държава, предаде Reuters, позовавайки се на съобщение на СДС.\r\nКюрдско-арабската военна коалиция вчера съобщи, че е започнала настъпателна операция срещу джихадистите в северната и източната част на провинция Дейр-ез-Зор, която граничи с Ирак.\r\nНастъплението приближи СДС и Сирийската арабска армия и съюзниците ѝ, на 15 километра едни от други. Правителствената армия на Сирия проби блокадата над частите на града, удържани от лоялистите на Башар Асад в Дейр-ез-Зор близо три години. Все пак силите на правителството и на кюрдско-арабския алианс са разделени от река Ефрат.\r\n*** Украинският обществен враг Номер едно, Михаил Саакашвили, който е бивш президент на Грузия и бивш губернатор на украинската област Одеса, иска да раздвижи политическата система на Украйна и планира да се завърне в Киев следващата неделя, по запомнящ се начин, съобщи англоезичната версия на Deutsche Welle.\r\nАко политическата нервност можеше да бъде измерена обективно, съответните показатели за напрегнатост биха реагирали силно на събитията, които се случва в Киев в последно време. Установилият се в полската столица Варшава Михаил Саакашвили подготвя завръщането си в Украйна. Саакашвили, човек без паспорт, който е политически враг на президента на страната Петро Порошенко, има намерение да премине полско-украинската граница при Краковец, в неделя, 10-и септември, около обяд.\r\n„Ще стигна до края, докато не победя. Но това няма да е моя победа, а победа на народа над олигархията“, съобщи Саакашвили, по време на телевизионно интервю, в което разясни също и причините за завръщането си.\r\nУкраинското правителство иска да предотврати влизането на грузинеца на украинска територия, на всяка цена. Граничният пункт, който се намира на около един час път, с автомобил, от Лвов, беше подсилен с допълнителен охранителен персонал. Според Олег Слободян, говорител на Граничната служба на Украйна, дори и „резервите“ са мобилизирани – очевидно, за да бъде подсигурен и района около ГКПП. Местните медии съобщиха, че чисто нова бодлива тел е поставена из района, за да бъдат запечатани черните пътища в граничния район. Според Deutsche Welle, изглежда, че Украйна очаква нашествие – този път от Запад; изглежда, че целта е да бъде отблъснат враг на народа.\r\n***  Според Петер Алтмайер, директор на канцеларията на германския канцлер Ангела Меркел предупрежденията от страна на турското правителство към гражданите на страната, че трябва да бъдат „внимателни“ в Германия и да избягват политически събирания по време на предизборната кампания, са „лоша шега“, предаде  AFP.\r\n„Турските пътни предупреждения срещу Германия са лоша шега“, заяви Алтмайер. „Задържанията на наши граждани без присъда е несправедливо! Сравненията с нацисти вредят на нашата чест“, добави той, посочвайки двете основни причини за продължили вече от няколко месеца спор между Берлин и Анкара.\r\nВ събота Турция предупреди гражданите си, живеещи или пътуващи в Германия „да внимават, да вземат предвид ситуацията в Германия , където могат да рискуват ксенофобско и расистко отношение“.\r\n***  Земетресение с магнитуд 5,7 по скалата на Рихтер е регистрирано в неделя в южната част на най-северния японски остров Хокайдо, предаде РИА Новости.\r\nСпоред местните сеизмолози трусът е регистриран в 17:44 часа местно време (11:44 българско време) на дълбочина от 50 км.\r\nНяма данни за жертви и разрушения. Няма обявена тревога за появата на вълни-цунами. Няма данни за прекъсване на работата на атомните електроцентрали в района.\r\n***  Генералният секретар на НАТО Йенс Столтенберг заяви, че ядрената и ракетната програми на Северна Корея представляват „глобална заплаха, която изисква глобален отговор“, предаде  AFP.\r\n„Безразсъдното поведение на Северна Корея е глобална заплаха, която изисква глобален отговор и той, разбира се, включва и НАТО“, заяви Столтенберг. „Призоваваме Корея да изостави ядрената си програма, ракетната си програма и да се въздържа от нови изпитания, защото това е грубо нарушение на няколко резолюции на Съвета за сигурност на ООН и е заплаха за международния мир и стабилност“, добави той. \r\nНа въпрос дали удар срещу американската тихоокеанска територия Гуам би попаднал под действието на чл. 5 от договора за НАТО той посочи, че „не би спекулирал“ относно това дали клаузата, според която атака срещу една страна членка се смята за нападение срещу всички, ще бъде приложена в подобна ситуация.  „По-скоро бих казал, че сме напълно съсредоточени върху това как да допринесем за мирно решение на конфликта“.", "date": "2017.09.10", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/09/10/2434353/burgas-pozhar-e-vazniknal-v-avtomorga-v-aytos.html", "text": "Пожар е възникнал в автоморга в Айтос. Това съобщиха за Агенция „Фокус“ от пресцентъра на МВР. От там уточниха, че действията по гасенето на огъня приключват, като един от пожарните автомобили вече се е прибрал. Няма пострадали при инцидента.", "date": "2017.09.10", "title": "Бургас: Пожар е възникнал в автоморга в Айтос"}
{"url": "http://www.focus-news.net/news/2017/09/10/2434354/georgi-gergov-gerb-ni-beshe-podaril-izborite-za-ns-bsp-gi-zagubihme-tryabva-da-spechelim-sledvashtite.html", "text": "ГЕРБ ни беше подарил изборите за НС, БСП ги загубихме, трябва да спечелим следващите. Това каза Георги Гергов, председател на Областния Съвет  на БСП – Пловдив, член на НС на БСП, почетен консул на Русия за Пловдив, Смолян, Кърджали, Хасково и Стара Загора, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването „Беновска пита“. Гергов коментира актуални политически теми:\r\nЗа празника в местността Копривките Гергов каза: „Това място е родно на млади наши хора, избити през 1944 г. по най-зверския начин и ние всяка година, вече 15 години, почитаме тяхната памет, събираме се тук, за да се зареждаме и всичко останало, което е необходимо в партийните дела. Съвпада с 9-ти септември, с празника, със 125 годишнината от Пловдивската организация, въобще имаме много поводи да празнуваме”. Той добави, че има и много неща, които трябва да си кажат на базата на това защо са загубили изборите, какво ще правят оттук-насетне и въобще как ще стои БСП оттук-насетне в политическото пространство. \r\n„Вие произнесохте една много пламенна реч от трибуната, в интерес на истината, надъхатте, колко души бяха тук между другото?”, попита водещата Илиана Беновска. Събеседникът ѝ отговори, че е имало над 5 000, 80 автобуса и добави: „Аз съм благодарен от сърце! И никога нямам написана реч или изказване, те ми го пишат, аз си го взимам, слагам го, виждам първите точки и си говоря това, което ми е от сърцето”. Помолен от водещата да уточни кои са тези „те”, той отговори, че има предвид хората от екипа му.\r\nТвърденията, че е организирал среща, но която е било обсъждано свалянето на Корнелия Нинова.\r\n„Снощи сте бил направил някаква сбирка по партийна линия, някои я наричат заговор за сваляне на Корнелия Нинова, вярно ли е, че се гласите да я сваляте от поста председател на БСП?”, попита водещата Илиана Беновска. Георги Гергов отговори, че предишната вечер (8 септември) са били събрани всички председатели на районите и общините в Пловдив - област и Пловдив - град. Поканени са били и всички членове на НС. Помолен да уточни кои членове на НС са присъствали на срещата Гергов отговори: „Снощи бяха няколко човека – Мишо Миков, Наско Мерджанов, Асен Гагаузов, от Плевен, от Разград, от Видин, от Монтана. Отвсякъде имаше хора, които ни уважиха. Аз не съм избирал този или онзи, поканил съм ги всичките!”.\r\n„Но изглежда като че ли са дошли онези, които са неудовлетворени от досегашното си положение в БСП – Мишо Миков, който не е председател, защото Корнелия Нинова спечели последните избори за председател, Мерджанов, който пък не е народен представител”, отбеляза водещата Илиана Беновска. Събеседникът ѝ отговори, че всеки си има собствено мнение и не е лошо, че в БСП има различни мнения. Гергов каза: „БСП трябва да си даде ясен анализ за изборите, които минаха. Защото аз го казах и от трибуната – ние загубихме изборите, ГЕРБ не ги спечели! ГЕРБ ни ги беше подарил тези избори! Вие виждате какво се случи с президентската кампания – 2 милиона гласа! И тези 900 000 хиляди! Да, повече е от миналия път, да, имаме двойно повече депутати! Но материалът, състоянието на парламентарната група, с изваждането на тези стари кадри, които казват „фараони” или какви са, много се оголихме! Защото един Янаки Стоилов, или Мишо Миков, или Наско Мерджанов, или Ангел Найденов, който се отстраниха от парламента, липсват в момента и това се забелязва!”.\r\n„Как се чувствате след „ЦУМ-гейт”, така наречения, срещата Ви с главния прокурор Сотир Цацаров и газовия магнат Сашо Дончев? И последвалото неизключване Ваше, а подаването на оставка от ИБ? Ще търсите ли реванш?”, попита водещата Илиана Беновска. Георги Гергов отговори, че няма да търси реванш. Той продължи, че в политиката реванш няма, в политиката всеки се бори за властта. А по отношение на т.нар. „гейт”, Гергов коментира, че това е било един балон, който някои хора са се надявали, че ще постигнат много с него, но не им се е получила схемата. Вариантът, с който са се опитали да оклеветят, да опорочат една среща, да съсипят главния прокурор не им се е получил.\r\nВодещата попита кои са тези „някои хора”. Събеседникът ѝ отговори: „Главният прокурор е нормален човек и той може да се среща с всеки. На него това му е работата. Той трябва да чуе, да си свери часовника, няма лошо в тази работа. Искал е Сашо Дончев нещо, не се е получило. След един месец е тръгнал да отмъщава и да прави сцени. Кои са хората ли? Вие не знаете ли кои са хората? Цяла България го знае”.\r\n„Мислех, че ще обогатите списъка”, продължи водещата. Гергов отговори, че няма намерение да ги изброява поименно. Той обясни: „Те се знаят кои са, това са соросоиди, това са хора, които искат не да направят промяна в съдебната система, а да бъдат те в съдебната система водещи. Което е много различно от това, което всъщност го представят пред медиите – борци, национални герои за едикакво си! А всичко това е фалш, и е грозно, и не трябва това да се случва в България”.\r\n„Като споменахте съдебната система, преди няколко дни тази седмица имаше среща на председателя на БСП Корнелия Нинова с главния прокурор Сотир Цацаров. Това беше първата им публична среща след „ЦУМ-гейт”. Аз си позволих да им задам въпрос и на двамата, питах Корнелия Нинова – „С какви очи Вие разговаряте с главния прокурор?”. Тя ми каза, че всичко е окей. Попитах и главния прокурор Цацаров – „Вие как се чувствате след нападението на Корнелия Нинова?”. Той каза, цитирам го дословно – „Ако използвам вашия военен език, аз мога да се отбранявам, но ако трябва мога и да нападна!”, обясни водещата Илиана Беновска. Георги Гергов отговори, че не би коментирал, всеки човек според него може сам да си направи изводите.\r\nАнтикорупционният закон, предлаган от БСП.\r\n„Добре, и жалонът, около който се структурира напоследък политиката на БСП е антикорупционен закон, който Корнелия Нинова иска да бъде приет във вида, в който тя и онези, които са работили по него, засега екипът не е известен, и главно президентът Радев да назначава ръководителя на този антикорупционен съвет. Вашето мнение? Може ли Корнелия Нинова да бъде един от борците против корупцията, първи въпрос”, попита водещата Илиана Беновска. Георги Гергов отговори, че всеки може да бъде какъвто той си пожелае, въпросът е как ще го приеме обществото. Той продължи, че темата за този закон е била разглеждана на последния НС и там ясно се е казало, че това трябва да се дообсъди в комисии, в партийните структури и така на парче или на ангро няма да стане.\r\n„Лично за мен, а и за други журналисти остана като че ли двусмислен факта дали се прие на НС този проект за антикорупционен закон, дали имаше необходимото мнозинство”, попита водещата Илиана Беновска. Събеседникът й обясни, че мнозинството в един момент е било 54 човека. Самият той е повдигнал въпроса, че няма мнозинство. Направена е била проверка – първия път са присъствали 86, втория път 83. Станало е скандал и е напуснал, след това се е събрал необходимия кворум и са го гласували. „Но не са гласували закона и текста, а са гласували да се върне за обработка, да се направят комисии и да се работи по закона. Той трябва да се пипне. И трябва да се престане да се употребява президента! Президентът си е президент, ние сме република”, каза председателят на пловдивската организация на БСП.  На въпроса на водещата как се употребява президента в този случай, Гергов отговори, че не е чувал президентът да казва, че иска да назначава председателят на антикорупционния орган. \r\n„Не, ще Ви коригирам, той изказа различни мнения, дори вчера каза, че няма нищо против конституционно да назначава той. Но по-скоро друг е фактът. Трябва ли ние да чакаме той, който е един едничък да определи правилата, или това трябва да се реши от Народното събрание?”, продължи с въпросите си водещата Илиана Беновска. Събеседникът й отговори категорично, че щом сме парламентарна република трябва да се реши от Народното събрание и добави: „Значи може да се вдига шум, може да се прави пиар, но това си е въпрос, който трябва да го реши парламентът. Всичко останало е личен пиар”.\r\nГеорги Гергов заяви, че България има нужда от антикорупционен закон, но не в този вид, който предлага Корнелия Нинова. Според него трябва да отпаднат анонимните сигнали.\r\nОтсъствието на Корнелия Нинова от празненството на „Копривките”.\r\n„Корнелия Нинова защо не Ви поздрави и как ще анализирате поздрава на президента към Вас!”, попита водещата Илиана Беновска. Георги Гергов отговори: „Аз искам да благодаря на президента, че зачита нашата организация, виждате колко много хора са тук. Миналата година започна кампания оттук, бях много вдъхновен и президентът не е забравил този жест, който направихме тогава към него. За което му благодарим! Другарката Нинова е по програма в Ямбол!”. \r\n„Какво има там явно по-значимо от „Копривките”, продължи водещата. Събеседникът ѝ заяви, че на днешния ден няма по-значимо от „Копривките”, но това си е решение на председателя на БСП и не иска да го коментира.\r\nОставката му от ИБ на БСП. Отношенията му със сегашния председател на партията Корнелия Нинова.\r\n„Отбягвате ли контактите обаче Вие двамата с Корнелия Нинова? Още повече, че имахте лека задочна разправия през медиите какво е станало след като Вие си подадохте оставката от ИБ?”, попита водещата Илиана Беновска. Георги Гергов отговори, че всъщност нищо не е станало. Той продължи, че един месец преди този случай вече си е бил подал оставката, след което Корнелия Нинова и председателят на кабинета ѝ Асен Марков са го убедили да остане. Гергов беше категоричен: „Не може да се отрече, че аз съм си дал оставката месец и половина преди този случай с главния прокурор, който беше само претекст. Това беше само претекст! Това е нейната схема и нейното Бюро и няма лошо, тя е председател на партията. Щом не иска да работи с мен аз наистина напускам. Аз съм почетен консул на Русия, имам си задължения като член на НС, така че няма лошо”.\r\n„Но все пак, Вие сте знакова фигура за БСП, независимо че, няма да Ви спестя, разнопосочните крайни мнения. От коя година Вие сте член на БСП и каква Ви е кариерата?”, попита водещата Илиана Беновска. Георги Гергов отговори, че е член на партията от 1982 г. Той обаче уточни, че е бил стопански ръководител, а не е заемал политически постове. Политическата му кариера е около 12 години - заместник-председател на градската организация, заместник-председател на областната, член на НС.\r\nСлуховете, че членове на градската организация в Пловдив искат да го свалят от поста му на председател.\r\n„Тук се пусна и една интрига, която малко подмени истината, може ли Вие в първо лице, единствено число да я обясните, че някой от Пловдив-област бил искал да Ви сваля. Изяснете субектите!”, попита водещата Илиана Беновска. Георги Гергов отговори, че това е бил пак един сценарий от типа на хората около председателя. Всъщност става дума за „Лява автентичност”, които са около 5-6 човека. Гергов уточни, че това е клуб или движение вътре в БСП.\r\nВодещата помоли своя събеседник да коментира изказването на Корнелия Нинова, че е била изпратила писмо до пловдивската организация да се разгледа въпроса. Георги Гергов заяви: „Градската организация стои 100% зад мен. Има 5 човека, които са против мен, но от 60-70 човека 5 човека не са проблем. Въобще цялата организация в Пловдив, а и много хора в България стоят зад мен, но тук не трябва да делим партията. Аз мисля, че няма проблем между Георги Гергов и Корнелия Нинова, ако ние сме истински социалисти и за нас БСП е номер едно! Няма Гергов, няма Корнелия, няма Илияна! Има БСП! Така трябва да разсъждаваме ние, защото ние сме партия с минало, партия, която заради това минало ще има бъдеще”.\r\nОбвиненията към него от страна на Корнелия Нинова, че е преговарял зад гърба на партията с ГЕРБ за коалиция.\r\n„Корнелия Нинова каза, че има противоречия между Вас и то е в това, че Вие, който отговаряхте за коалиционната политика на БСП сте искал да направите коалиция с ГЕРБ след парламентарните избори без съгласието на партията и без нейното съгласие”, попита водещата Илиана Беновска. Георги Гергов отговори, че е отговарял за коалиционната политика, което означава, че се е срещал с всички партии. Той обясни: „Не знам защо така съм разбран, но винаги се зачерква първото изречение, което казах в БТВ. Аз казах – моята идея беше да спечелим изборите и тогава да предложим коалиция на ГЕРБ, на „Патриотите” и на всички останали за спасението на България. Национално правителство, ОФ! Да не се бием в гърдите и да викаме – Ние сме за България! А всъщност всеки да дърпа за себе си! А да направим нещо, с което да може да се изпълни и нашата програма, и тяхната програма, и на другите програмите! Най-важното! Есенцията от всяка една програма и всяка една политическа сила! Това съм казал! Оттам вече от първия момент, в който се явих в БТВ при Антон това изречение изчезна и излезе, че аз едва ли не съм предател, че съм бил преговарял задкулисно. Всичко това се знае от председателката, всичко това съм казал – отивам с този, трябва това да направим, не може в БСП това да се случи!”.\r\nНа въпроса на водещата Корнелия Нинова знаела ли е, че се е срещал с Бойко Борисов, Георги Гергов отговори, че е знаела и дори го е питала какво се случва на тези срещи. \r\n„А интересно Борисов бил ли е готов да направи коалиция с БСП с Корнелия Нинова начело?”, продължи с въпросите си водещата Илиана Беновска. Събеседникът ѝ отговори, че в политиката всичко е възможно! Той продължи, че това какво е говорил с Борисов, или с Корнелия, или с който и да е политик, си остава между тях. „Истинските разговори и истинските неща зад завесата са съвсем различни. В политиката няма невъзможни неща!”, добави той.\r\n„Чакайте малко, ние не сме Ви избирали Вас, политиците и не Ви гласуваме доверие на Вас, политиците, за да ни правите някакви политики зад завесите!”, каза водещата Илиана Беновска. Гергов отговори, че не прави зад завесите договорки а просто слага нещата на масата как стоят. Водещата още веднъж попита възможна ли е била коалиция между ГЕРБ и БСП, на което председателят на пловдивската организация на социалистите отговори, че е възможна, но уточни: „Само че трябваше ние да бием! Ние водихме с 1.6% 12 дни преди изборите по изследване на ГЕРБ. БСП винаги има 3% - 4% скрити. Ние винаги имаме скрити хора, които не казват, че ще гласуват за БСП. Ние щяхме да бъдем 95 депутати, а ГЕРБ щяха да бъдат 86”. \r\nНа въпроса щеше ли Корнелия Нинова тогава да приеме коалиция с ГЕРБ, Георги Гергов отговори, че няма представа дали лидерите на БСП и ГЕРБ са щели да преодолеят егото си. Той обясни, че инстинктът му подсказва, че Борисов и в момента е имал желанието да управлява в широка коалиция. „Той наистина искаше да има широка коалиция, да се разберем кой докъде и да бъдем за България! Ако за това ме обвиняват моите другари от ръководството, аз я приемам тази критика! Но смятам, че преди всичко и над всичко е България и БСП много пъти е показвала, че е градивна партия и можем да заложим всичко на картата за България!”, каза Гергов.\r\n„Споменахте преди малко интервюто Ви по БТВ с Хекимян. То беше второто, първото беше при мен в „Беновска пита” по Канал 3 и Радио К2, непосредствено след като си подадохте оставката. Второто беше месец и нещо по БТВ. Чух, че щели да Ви разглеждат на НС, поведението Ви, че сте ходил да давате тези две интервюта при мен и при Хекимян, вярно ли е”, попита водещата Илиана Беновска. Георги Гергов отговори, че не го интересува и е длъжен като партиен член да кажа това, което мисли. „Но вярно ли е, че някой иска да разглежда нечии интервюта и току виж утре се събудим и разглеждат и това интервю”, настоя водещата. Събеседникът ѝ отговори: „Чакам ги, да го разглеждат, ще им отговоря подобава”.\r\nСледващият конгрес на БСП.\r\n„Заканвате ли се нещо да се случи на конгрес на БСП следващия?”, попита водещата Илиана Беновска. Георги Гергов отговори, че не се заканва и не е такъв човек, а на конгреса ще се случи това, което реши конгресът! „Всичко може да реши, конгресът е висшият орган на партията! Ние не сме еднолична, ЕООД партия, ние сме голяма партия! С много лидери, с много личности!”, категоричен бе председателят на пловдивската организация на БСП. \r\n„Вие имате един отворен конгрес, ако мога така да се изразя, извинете, ако съм неточна, и миналото ви заседание беше през 2017 г. февруари. Сега трябва да имате според мен и много журналисти през февруари 2018 г. Само че Корнелия Нинова ми каза, че можело да се разсрочи и до края на календарната 2018 г. Обяснете този парадокс”, помоли водещата Илиана Беновска. Георги Гергов отговори, че конгрес ще има когато реши НС! „Кога ще се разбере и от кого има ли въпроси, които трябва да се решават на конгрес”, продължи с въпросите си водещата Илиана Беновска. Председателят на пловдивската организация на БСП отговори, че това зависи от самата партия. На въпроса има ли кой в НС на партията да каже, че трябва да има конгрес, Гергов отговори, че има много такива хора. \r\nРешението да не се кандидатират за народни представители кандидати, които вече са били три мандата депутати. Практиката външни на БСП експерти да изготвят законопроектите на партията.\r\n„Когато отидохме на личен избор ги нямаше основните играчи. Те бяха отстранени и по този начин от 2 милиона на 900 000!”, коментира Гергов. На въпроса на водещата кой ги е отстранил, той отговори, че това е направило ръководството на партията и той също има вина тук. Гергов коментира: „Да си обезглавиш лидерите, офицерите, генералите в една битка. Добре, няма да водят листите, но те можеше да са в листите. Има преференции, това е мажоритарен вот, те трябваше да участват и можеше сега да са в парламента. Защото когато говори Янаки Стоилов, когато говори Мишо Миков по основни въпроси, а ние сега гледаме точно закони. Имаме 16 закона подготвени. Не са пипнати. Поръчваме ги на юристи извън партията. Ние вече се нагледахме на така наречените експерти – правителството на Орешарски. Ние трябва да си създадем наши експерти”.\r\n„Сега един нов експерт юридически имате – Крум Зарков, който е един от активните бекграунд момчета зад Корнелия Нинова”, отбеляза водещата Илиана Беновска. Събеседникът й отговори, че Крум Зарков е едно кадърно, можещо момче, но му идва в повече това, което му е възложено. „Но той ги поръчва тези неща на адвокати, които са извън партията. И мен това ме безпокои”, каза Гергов. Помолен да уточни кои са тези хора извън партията, на които се възлага изработването на законите, председателят на пловдивската организация на БСП отговори, че не иска да цитира имена. „На последния пленум се съобщи, че има адвокат, който прави закона за корупцията. Това ни учуди. Няма как някой отвън да ни прави на нас закона! Ние си имаме експерти, имаме си достатъчно можещи хора. И вътре трябва да се работи това нещо”, каза още Гергов.\r\n„Вие затова ли случайно или неслучайно в началото на разговора споменахте за „соросоиди” и така нататък, които се месят в политиката на БСП? Имате предвид някой от тези юристи ли, които гравитират около Сорос или около Лозан Панов”, попита водещата Илиана Беновска. Гергов отговори: „Не, просто този юрист може да взима и от другаде пари, не само от нас. Затова е редно да се мине през обсъждане в партийните структури, навсякъде имаме юристи, да си каже всеки болката, вижданията по закона и тогава да се приеме на НС!”.\r\n„Добре, и нагнетява ли се критична маса, ще използвам Вашия израз, който много хубав беше преди малко, че са обезглавени някои от знаковите лица на БСП, това ще го добавя, тези „конници без глава” не ги ли обединявате Вие около себе си, имайки ясен партиен, не само личен мотив, за да поправите малко реда в партията, който Корнелия Нинова внася”, попита водещата Илиана Беновска. Събеседникът й отговори, че не ги вижда като „конници без глава”, нито себе си виждам като „конник без глава. А какво прави Корнелия Нинова това си е нейна работа, тя си е председател.\r\nПолитиката на правителството „Борисов 3”.\r\n„Казахте, че Борисов не е имал желанието да управлява сам, а е искал коалиция. Виждате ли отражение на това си впечатление в сегашната му пробалканска политика, която той води за обединение на Балканите?”, попита водещата Илиана Беновска. Георги Гергов отговори, че Борисов е израснал и прави неща, които не ги правят неговите колеги на Балканите и като цяло в Европа. Той продължи, че не може да се каже, че всичко, което се прави, е черно. „Например сега сме на пловдивска територия. Погледнете нашия град – той се готви за столица на културата, чист е градът, спретнат, с много обекти строителство, с инфраструктура, с всичко. Пловдив стана един притегателен център за икономика, за бизнес. Виждате като влизате в Пловдив, това са предприятия, предприятия, предприятия. Подреден е градът. Само като си затвориш очите и се връщаш 10 години назад, ами беше ме срам”, заяви Гергов.\r\n„Кое е радикалното, което не правят, а трябва да направят Борисов, Караниколов, Влади Горанов по отношение на икономиката”, попита водещата Илиана Беновска. Георги Гергов отговори, че според него министърът на икономиката Емил Караниколов се справя добре засега. А Влади Горанов няма какво да коментирам. Може всичко да искаме, но ако няма здрав финансов министър, няма пари, няма нищо! Каквото и да ги критикувам, те имат пари. Ето, вчера 100 милиона за магистралите, навсякъде запушват всички дупки, справят се”, добави той. \r\nПловдивският панаир.\r\n„Каква е ролята на Пловдивския панаир? Много неща съм изчела и съм чула и не ми се преповтаря. Вие ми кажете как виждате Пловдивския панаир в момента като един обединителен център не само икономически, а и културно за града”, попита водещата Илиана Беновска. Георги Гергов отговори, че Пловдив не може без Пловдивския панаир. Пловдивският панаир е мястото, където 70% ще бъдат от мероприятията по време на културната столица. Той съобщи, че откриването е на 25-ти септември, покана е изпратена до Бойко Борисов и той я е приел. На въпроса поканил ли е министърът на икономиката, Гергов отговори: „Да, разбира се. На панаира се вижда какво е свършило правителството на Бойко Борисов. Така че те са в най-добрата позиция да дойдат да си го открият и да обяснят какво са направили на хората. Тук минава целият бизнес, целият мозък на държавата по отношение на тези, които внасяме данъци в държавата. Защото този бюджет, който го имаме от 32 - 35 милиарда се събира от нас, от бизнеса, от българския и от чуждия бизнес. Това е отделна тема, няма да я коментирам, но в крайна сметка панаира е това средище, където се създават условия за бизнес. При 42 държави, които ще бъдат на есенния панаир си струва не само премиерът, но и целият кабинет да е там, защото там се отчита тяхната дейност, не моята. Аз съм го измил, лъснал, свети”.\r\nЩе се включи ли БСП в инициирания от Веселин Марешки вот на недоверие?\r\n„Вижте сега, Марешки си е Марешки! Той си събра вота, в парламента си е, големи амбиции имаше, видяхте колко му тегне кошницата. БСП не е половинчата или първична политическа сила. Това трябва да се обсъди, да мине през НС, трябва да се подготви един вот и тогава да го внесем. След като не е обсъждано в НС, значи няма да има вот докато не го обсъдим”, заяви Георги Гергов.\r\nРолята на ДПС в политиката.\r\n„ДПС пък каква роля трябва да изиграе то по отношение на това, което подчертавахте и като задача на Борисов, и като задача на БСП – пробългарска политика?”, попита водещата Илиана Беновска. Георги Гергов отговори, че това, което прави ДПС, е много по-българско от много други партии, които се именуват, че са български. Те винаги са заставали на здрава позиция и това се вижда от етническия въпрос въобще в държавата, те са градивни хора.\r\n„И модела на Ахмед Доган за „заедността” и за търсенето на общите цели и идеи?”, продължи водещата. Събеседникът ѝ отговори: „Той е патриот повече от много други, които се пишат за патриоти! Той че това е моята оценка за тях”.\r\nОтношенията ни с Турция.\r\n„Това е много сложен въпрос. Нали виждаш – в един момент ще влиза Турция в ЕС, в другия момент ги спираме. Ще даваме тези 5 милиарда, няма да ги даваме. Общо взето това са политически въпроси на високо ниво и не мога да гадая какво ще се случи. Ще видим!”, обясни Гергов.\r\n„Но тя е близка съседка, така че трябва да внимаваме”, продължи водещата. Събеседникът ѝ отговори, че ние внимаваме и резултатът е налице. \r\n„Знаете ли защо Ви питам, защото Борисов ходи два пъти в Турция, веднъж беше по време на старта на предизборната кампания на Радев, вторият път беше сега преди два месеца. И в двата случая нито Радев, нито БСП излязохте с позиция какво трябва да разговаря той с Ердоган и с Йълдъръм!”, постави водещата въпроса за позицията на БСП. Гергов отговори: „Разбира се, че по всички въпроси трябва да имаме позиция. Но защо нямаме позиция, нали знаеш, че тя се задава като задание и се решава. Не е зададено, не мога да го коментирам!”.\r\nРолята на Русия в световен мащаб.\r\nГеорги Гергов каза, че без Русия не може! Той продължи, че това е било признато и от предния американски президент, и от сегашния, както и от Европа. Без Русия не може и по отношение на борбата с тероризма, и по отношение на икономиката. „Виждате какво се случва по отношение на най-елементарните неща. Спираме ви доматите, ами Азербайджан вкарва домати. Какво се случва с фермерите, които произвеждат домати и краставици, ами фалират в Европа. Хайде тук ще вдигнем малко педала. По всички въпроси си има решения, защото Русия е голяма, мощна държава и без нея не може”, заяви Георги Гергов.\r\nОценката му за празника 9-ти септември.\r\n„Аз се сетих за една песен, с която сме израснали – „9-ти септември, о ден на кипеж, на гняв на народа потискан с кръв”, помните ли я”, попита водещата Илиана Беновска. Георги Гергов отговори, че не си я спомня, а и въобще е слаб в тези работи. „А редно ли е такива песни да съществуват и въобще този празник да съществува? Знаете, че онзи ден се събраха в Талин 8 държави от бивши соцлагер – Литва, Латвия, Естония, Чехия, Словакия, Унгария и някого изпускам, които поискаха да се създаде международен съд за извършеното по време на комунистическите режими”, продължи водещата. Събеседникът й отговори, че за него 9-ти септември е един светъл празник. Той продължи, че не иска да съди никой и да дава оценки, но в крайна сметка всеки има право на избор, нали сме демокрация! „Тези, които уважаваме този празник, виждаш, поляната е пълна, всички съмишленици сме тук. Които не го уважават си е тяхна работа. Но паметниците и паметта е нещото, което държи нашата партия жива. Само тогава ще имаме бъдеще, само тогава, когато си държим на историята, на това, което са направили нашите бащи и нашите деди, ние можем да гледаме напред! Не са клишета, а това е голата истина. Къща не се прави на пясък, а трябва да има здрава основа, а в нашата партия ние имаме здрава основа! Аз го казах, БСП е отговорна партия, тя не може да взима половинчати решения на коляно. Някой си бил казал едикакво си. Не, така не става! Има си органи и ние трябва да се съобразяваме с техните решения!”, завърши Георги Гергов разговора си с Илиана Беновска в предаването „Беновска пита” по „Канал 3“ и „Радио К2 на 10 септември 2017 г.", "date": "2017.09.10", "title": "Георги Гергов: ГЕРБ ни беше подарил изборите за НС, БСП ги загубихме, трябва да спечелим следващите"}
{"url": "http://www.focus-news.net/news/2017/09/10/2434355/ria-novosti-mihail-saakashvili-se-otkaza-ot-ideyata-da-pronikne-na-teritoriyata-na-ukrayna-vav-vlak.html", "text": "Бившият президент на Украйна и бивш губернатор на украинската област Одеса Михаил Саакашвили, който не успя да премине полско-украинската граница с влака, на който пътуваше, е решил да се върне към първоначалния си план и да премине през автомобилния пункт за пропуск на граничната застава „Краковец“, предаде РИА Новости, позовавайки се на думите на Саакашвили, изказани по време на импровизирана пресконференция в полския град Перемишл.\r\n„Предлагам на всички да преминат границата заедно с мен при КПП Краковец“, заяви той.\r\nОсвен това, Саакашвили добави, че иска да влезе в Украйна „законно“ и за това му е необходимо да „встъпи в контакт“ с украинските граничари. „А тук, на гарата, е невъзможно да направя това“, отбеляза той.\r\nПо-рано той беше помолен да напусне влака „Интерсити“, на борда, на който, той се надяваше да пресече полско-украинската граница. Политикът, който бе лишен от украинско гражданство, се отказа от тази идея и обеща да се обърне към полската полиция.\r\nСлед това, депутатът от украинския парламент Мустафа Найем заяви, че полската страна се е свързала с Министъра на външните работи на Украйна Павел Климкин и му е предложила да пропусне влака, заедно със Саакашвили, през границата и „всички въпроси да бъдат решени на украинска територия“.\r\nПървоначално Саакашвили имаше намерение да пресече  границата през пункта за пропуск на автомобили „Краковец“. В неделната утрин, неговите поддръжници, сред които имаше няколко депутата от украинския парламент, разпънаха палатков лагер около граничния пункт.\r\nГраничната служба на Украйна призова митингуващите да спазват закона и реда. След това, от полицията съобщиха, че в близост до „Краковец“ са задържани повече от 100 души в камуфлажни униформи, в които са намерени газови патрони, стартов пистолет и „метални предмети“.\r\nПревод и редакция:", "date": "2017.09.10", "title": "РИА Новости: Михаил Саакашвили се отказа от идеята да проникне на територията на Украйна във влак"}
{"url": "http://www.focus-news.net/news/2017/09/10/2434356/plovdiv-vavezhda-se-vremenna-organizatsiya-na-dvizhenieto-v-asenovgrad-zaradi-remont-na-kanalizatsionnata-mrezha.html", "text": "Въвежда се временна организация на движението в Асеновград заради ремонт на канализационната мрежа.  Това съобщиха за Радио „Фокус” - Пловдив от Общината. Забранява се движението на всички моторни превозни средства по ул. ”Княз Борис I”, в участъка от ул. ”Градешница” до ул. ”Хан Крум”, в Асеновград от 11 септември до 24 септември 2017 година. Ограничението се налага във връзка с осъществяването на „Проект за рехабилитация на водоснабдителната и канализационна мрежа на Асеновград с изграждане на Пречиствателна станция за отпадни води”. Призовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътнотранспортни произшествия.\r\nЦветана ТОНЧЕВА", "date": "2017.09.10", "title": "Пловдив: Въвежда се временна организация на движението в Асеновград заради ремонт на канализационната мрежа"}
{"url": "http://www.focus-news.net/news/2017/09/10/2434357/tass-angela-merkel-otnovo-zayavi-che-nyama-da-priznae-za-legitimno-prisaedinyavaneto-na-krim-kam-rusiya.html", "text": "Германският канцлер Ангела Меркел за пореден път заяви, че няма да признае присъединяването на Крим към Русия за легитимен акт, предаде ТАСС, позовавайки се на интервю на Меркел за германското издание FAZ.\r\n„Нека да си спомним историята на германското обединение. Когато слушам, че, например, анексирането на Крим просто трябва да бъде прието, то аз си мисля, какво би било, ако в миналото същото се беше случило с нас – в ГДР – под лозунга, че Германия остава разделена, че нищо не може да се промени“, заяви Меркел.\r\nПо-рано, ръководителят на Свободната демократическа партия на Германия, Кристиан Линднер, предложи временно да бъде извадена извън скоби дискусията за Крим и да се строят отношения с Русия, без да се взема предвид кримския въпрос. Неговата позиция беше разкритикувана от членовете на правителство, а също така и от представители на всички големи партии, с изключение на „Алтернатива за Германия“.\r\nПревод и редакция:", "date": "2017.09.10", "title": "ТАСС: Ангела Меркел отново заяви, че няма да признае за легитимно присъединяването на Крим към Русия"}
{"url": "http://www.focus-news.net/news/2017/09/10/2434358/pazardzhik-uniforma-na-batashko-obshtinsko-devichesko-uchilishte-ot-1922-godina-e-eksponat-na-mesets-septemvri-na-istoricheskiya-muzey-v-batak.html", "text": "Униформа на ученичките от „Баташкото общинско девическо практическо занаятчийско училище” - 1922 година е експонат на месец септември на музея в Батак. Това съобщиха от пресцентъра на Исторически музей - Батак. Към края на XIX век развитието и управлението на стопанския живот налагат откриването на училища, които да дават полезни за стопанството знания и сръчност. През 1894 година е приет Закон за практическите занаятчийски училища. В България започва откриването на държавни, общински и частни такива. Първото общинско практическо училище в Батак е открито през 1922 година, а през 1925 година – държавно практическо столарско училище. Общинското девическо училище по облекло и готварство отначало е с две годишен курс на обучение. В него се приемат девойки, които завършват първоначално образование. По-късно се въвежда като задължително условие за прием завършен III/VII клас на прогимназията. Училището възпитава умения по шев и кройка и готварство и се отваря с един клас девойки. Собствена сграда няма и занятията започват в частна къща на П. Кавлаков. Специални предмети не се изучават. Ученичките се учат само в практически умения. По това време липсват и учители със специализирана подготовка. С приемането на Закона за професионалните училища обучението се поставя на научна основа. Вече се изучават общообразователни и специални предмети, необходими за по-добрата професионална подготовка и упражняване на занаята. С изграждането на нова сграда на Държавното столарско училище в Батак е налице възможност за обединението на двете практически училища в селището. През 1942 година обединеното практическо училище се нарича Държавно практическо столарско и девическо занаятчийско училище. След три години училището вече е средно и в него учат не само девойки от Батак, но и от цялата област. Първите възпитанички на това училище полагат началото на шивашката промишленост в Батак. Униформата представена в нашата експозиция доказва това. Блузата е изработена от ръчно тъкан ленен плат и ръчно избродиран с българска шевица. През 1970 г. специалност „Горно дамско облекло” към ТГСД „Стефан Божков”, гр. Батак е закрита. Професионалното училище продължава със специалности в които се обучават кадри за горската и дървообработваща промишленост.", "date": "2017.09.10", "title": "Пазарджик: Униформа на Баташко общинско девическо училище от 1922 година е експонат на месец септември на Историческия музей в Батак"}
{"url": "http://www.focus-news.net/news/2017/09/10/2434359/bisera-borisova-psiholog-v-opredeleni-sluchai-neizlekuvanata-depresiya-mozhe-da-bade-opasna-za-zdraveto-i-zhivota-na-horata.html", "text": "В определени случаи неизлекуваната навреме депресия може да бъде опасна за здравето на хората и в по-крайни ситуации, дори за живота. Това каза в интервю за Радио ‘‘Фокус’’ - Пирин психологът Бисера Борисова. По думите ѝ депресията би могла да бъде един от факторите, който да подтикне човек да сложи край на живота си, но далеч не трябва да се прави пряка връзка между депресия и самоубийство. Борисова уточни, че депресията не е единствената възможна причина, поради която човек може да започне да мисли за край на живота си. „По-скоро се работи върху това, как да разпознаем вероятната опасност и в областта на превенцията от самоубийства“, каза Борисова. Тя уточни, че думата депресия е приела много широк смисъл, доста често я използваме без изобщо да се касае за депресия, а просто за спад в настроението поради някаква житейска ситуация или разочарование. По думите ѝ не трябва да бързаме да си слагаме диагнози. Борисова каза още, че в състояние на депресия човек започва да чувства загуба на енергия, губи интерес към обичайните дейности в живота, а понякога тя е съпътствана с едно усещане за тъга. „Може да се получи затруднена концентрация, себекритичност, чувство за безнадеждност, някои физически оплаквания, които доста често са свързани със симптоматиката на пролетната умора – раздразнителност и трудно вземане на решения”, каза психологът. По думите ѝ в крайни случаи може да има мисли за край на живота, но тогава вече става дума за клинична депресия и по-тежки състояния. Борисова каза още, че за превенция на депресивните състояния е добре да започнем да приемаме повече витамини, плодове и зеленчуци. Според Бисера Борисова изключително важен е витамин D, тъй като през зимните месеци слънцето по-често липсва. \"Необходими са ни повече разходки на чист въздух, ведри мисли, както и да се занимаем с любимите си неща, например хобита през свободното време. Тялото и психиката ни се адаптират за следващия сезон от годината и не трябва да се претоварваме с много работа“, уточни Борисова. По думите ѝ ако човек започне да се чувства подтиснат не е добре веднага да мисли, че е в депресия, а трябва да изчака, защото е вероятно това да е просто умора. „Ако нещата се задълбочат и усещаме, че вървим надолу и се потапяме в едни негативни емоционални състояния и това се отрази на ежедневните ни задължения и на съня ни в период около две седмици, е добре да се направи консултация със специалист или поне с личния лекар, за да избегнем по-тежки последствия, да се чувстваме добре и да живеем щастливо”, добави Бисера Борисова.\r\nЛора КАЛЧЕВА", "date": "2017.09.10", "title": "Бисера Борисова, психолог: В определени случаи неизлекуваната депресия може да бъде опасна за здравето и живота на хората"}
{"url": "http://www.focus-news.net/news/2017/09/10/2434360/sport-mark-markes-specheli-sastezanieto-za-golyamata-nagrada-na-san-marino-ot-seriite-motogp.html", "text": "Миналогодишният шампион Марк Маркес, с мотоциклет Хонда, спечели състезанието за голямата награда на Сан Марино и вече има 59 победи в мотоциклетни състезания, 33, от които, в кралския клас. Втори завърши италианецът Данило Петручи, с Дукати, пред съотборника и сънародника си Андреа Довициозо. Любимецът на местната публика Валентино Роси не взе участие в състезанието. Във временното класиране на върха са Марк Маркес и Андреа Довициозо с по 199 точки, а трети е Маверик Винялес от отбора на Ямаха със 183 точки.", "date": "2017.09.10", "title": "Спорт: Марк Маркес спечели състезанието за голямата награда на Сан Марино от сериите MotoGP"}
{"url": "http://www.focus-news.net/news/2017/09/10/2434361/vitseprezidentat-iliyana-yotova-krayno-vreme-e-mnogobroynite-dokumenti-i-strategii-za-balgarite-v-chuzhbina-da-se-prevarnat-v-realna-politika.html", "text": "Крайно време е многобройните документи и стратегии за българите в чужбина да се превърнат в реална политика. Това каза вицепрезидентът Илияна Йотова, която се срещна с представители на българската общност във Венеция, съобщиха от прессекретариата на държавния глава. \r\nСънародниците ни споделиха част от проблемите, които срещат. Липсата на избирателна секция във Венеция и невъзможността да гласуват, бе очертан като един от проблемите, пред които са изправени. Сред другите трудности за българите, живеещи в тази част на Италия са затруднената комуникация помежду им и липсата на място, където да провеждат регулярни срещи. “За мен е радостна всяка сутрин, когато се събудя и знам, че ще се видя с други българи тук”, сподели Лаура, която до скоро е била културен посредник към общината във Венеция. Трябва обаче да подобрим комуникацията помежду си и да намерим място, където да се събираме поне веднъж в седмицата”, добави тя.\r\nПо този повод бяха обсъдени възможности за създаване на асоциация на българите в област Венето. Вицепрезидентът Илияна Йотова повдигна въпроса за откриване на съботно-неделно българско училище. “Българската държава не бива да води дефанзивна политика към своите граждани извън страната, а да бъде с активна роля. Но трябваше да чуя и вашето желание да заработи такова училище, което може да се превърне и в средищно място за всички вас”, каза вицепрезидентът. По думите ѝ приоритетно е и популяризирането на българската култура и образование, там където има големи български диаспори. Според Йотова липсата на достатъчно културни институти зад граница се усеща ясно и към момента, когато България се подготвя за предстоящото европредседателство.\r\nПри посещението си във Венеция Илияна Йотова предостави научна и нова българска литература за българския лекторат в университета, осигурени от Издателство “Захари Стоянов” и Института по български език към БАН. В университета във Венеция има курс по български език под формата на едногодишно обучение. Вицепрезидентът Илияна Йотова изрази желанието си за по-добро рекламиране и популяризиране на курса чрез специални презентации в училищата и сред първокурсниците в Университета. “Българската държава трябва да положи всички възможни усилия, за да възстанови българските лекторати и да си възвърне завоюваните позиции”, заяви още по време на срещата вицепрезидентът.", "date": "2017.09.10", "title": "Вицепрезидентът Илияна Йотова: Крайно време е многобройните документи и стратегии за българите в чужбина да се превърнат в реална политика"}
{"url": "http://www.focus-news.net/news/2017/09/10/2434362/predstoyashti-sabitiya-v-stranata-za-11-septemvri-agentsiya-fokus.html", "text": "***\r\nПрезидентът Румен Радев ще открие академичната 2017/2018 учебна година в Университета по архитектура, строителство и геодезия, който е най-голямото висше техническо училище в областта на строителството в България. \r\n***\r\nОт 09.30 часа, в зала „Средец“ на София хотел Балкан, фондация „Конрад Аденауер\" организира конференция, по повод навършването на 10 години от присъединяването на България към ЕС и предстоящото председателство на Съвета на ЕС. Участие ще вземе и Лиляна Павлова, Министър на българското председателство на ЕС. \r\n***\r\nОт 14.30 часа, в зала 3, Източно крило на Народното събрание, председателят на Комисията по външна политика Джема Грозданова ще се срещне с държавния министър за европейската и евроатлантическата интеграция на Грузия Виктор Долидзе. \r\n***\r\nОт 10.00 часа, в заседателната зала в сградата на Висшия съдебен съвет (ул. Eкзарх Йосиф, № 12), Пленумът на Съвета ще проведе заседание, на което ще бъдат изслушани кандидатите за председател на Върховния административен съд. \r\n***\r\nОт 10.00 часа, III състав на Специализираният наказателен съд ще проведе съдебно заседание по делото срещу Ралица Л., Росен Ч., Пламен К. и Дияна П., обвинени в образуване и ръководене на престъпна група. \r\n***\r\nОт 10.00 часа, в Национален пресклуб на БТА, сдружение „Лидери за европейско образование“ (ЛЕО) организира пресконференция, посветена на тежкото състояние на образованието в България. \r\n***\r\nОт 10.00 часа, в заседателна зала 1 на Ректората на Софийския университет \"Св. Климент Охридски\" министърът на образованието и науката Красимир Вълчев ще вземе участие в дискусия на тема \"Образование и демография“.\r\n***\r\nОт 11.00 часа, в София Тех Парк, заместник-министърът на труда и социалната политика Зорница Русинова ще бъде домакин на среща-дискусия за преодоляване на стереотипите и нагласите в обществото към децата и младежите в неравностойно положение. Събитието под наслов „Открий ме. Разбери ме. Приеми ме“. \r\n***\r\nОт 11.30 часа, на Моста на влюбените посланикът на Швейцария Денис Кнобел и кметът на София Йорданка Фандъкова ще открият изложбата „Швейцария: природа и иновации“, както и други събития, организирани в рамките на Дните на Швейцария в София – 2017.\r\n***\r\nОт 12.00 часа, в  Информационния център София - Европейска столица на спорта (срещу Румънското посолство), ще се проведе пресконференция, посветена на второто издание на планинските коло и бегови ултра маратони \"Софийски манастири\".\r\n***\r\nОт 12:00 часа в БТА (София) ще се проведе пресконференция по повод началото на гражданската инициатива „Да спрем машината за неравенство! За справедливи данъци“.\r\n***\r\nОт 13.00 часа, в Националния пресклуб на БТА в София, ще бъде представен политическият проект „Европейска народна партия – България“ с председател Пламен Александров.\r\n***\r\nОт 17.00 часа, пред сградата на Народното събрание, ще се проведе протест под надслов „ПРОТЕСТ! ИМА ТАКЪВ НАРОД!“, организиран в социалните мрежи.\r\n***\r\nОт 18.30 часа, центъра за култура и дебат „Червената къща“ ще бъде обсъдена темата „Медийно неграмотни в дигиталния век – рисковете пред децата ни“.\r\n***\r\nОт 18:00 часа в галерия „Академия“ на НХА ще бъде открита изложба на наградените рисунки от пети световен конкурс за детска рисунка – София 2017.\r\n***\r\nОт 09.00 часа, в 7-мо СУ \"Кузман Шапкарев\" в Благоевград, ще се проведе Лятно училище по проект „Обучение за наблюдение на Земята в българските средни училища“.\r\n***\r\nОт 10.00 часа, в Югозападния университет \"Неофит Рилски\" в Благоевград, тържествено ще бъде открита новата академична учебна година.\r\n***\r\nОт 11.00 часа, в офиса на партията (ул. \"Конт Андрованти\" 5), народният представител от ГЕРБ - Бургас Диана Саватева ще проведе приемен ден за граждани. \r\n***\r\nОт 14.00 до 16.00 часа, в клуба на ПП ГЕРБ на ул. „Г. Бенковски” №1, Народният представител от ПП ГЕРБ – Варна Павел Христов ще проведе приемен ден за граждани.\r\n***\r\nОт 10.00 часа в сградата на РУО - Велико Търново ще се проведе прескоференция за представяне на проекта \"Твоят час\" - за изминалата и предстоящата година. \r\n***\r\nOт 11.00 часа в пресклуба на БТА-Велико Търново кметът на Община Павликени инж.Емануил Манолов ще направи пресконференция за представяне на културната програма по повод Есенния панаир в града. Ще бъде представен и вторият Офроуд траял 4х4 турнир в Павликени, който ще се проведе на 16 и 17 септември в града. \r\n***\r\nОт 17.30 часа в ИЗ „Рафаел Михайлов“  ще се проведе откриване изложба на „Стьопата“ – Стефан Ст. Петков и Светлана Ст.Петкова.\r\n***\r\nОт 15.00 часа, в залата за изяви на 3 ет. в Регионална библиотека „Михалаки Георгиев“ кметът на Община Видин Огнян Ценков ще връчи дарение от книги, предоставено от посланика на Израел у нас - Нейно Превъзходителство Ирит Лилиан.\r\n***\r\nОт 16.00 часа, в комплекс „Боже име“, Бизнес инкубатор- Гоце организира трансграничен българо-македонски Креативен панаир. \r\n***\r\nОт 18.00 часа, в Огледалната зала „Нели Божкова“ ще се състои премиерата на поетичната книга „Души на кръстопът“ от Георги Калчев. \r\n***\r\nОт 14,00 часа в Община Кресна ще се проведе общественото обсъждане на Доклада за оценка на въздействието върху околната среда за подобряване на трасето на лот 3.2 на автомагистралата, на които ще бъдат разгледани разработените варианти.\r\n***\r\nОт 11.00 часа, в пресклуба на ОД на МВР – Кърджали, ще се проведе пресконференция с участието на старши комисар Венцислав Момчилов и на окръжния прокурор Желязко Стефанов. \r\n***\r\nОт 11.00 часа, в салона на сладкарницата срещу Младежкия дом в Монтана, Председателят на 39-то Народно събрание доц. Борислав Великов ще утвърди своите стипендианти на традиционната среща преди старта на новата учебна година. \r\n*** \r\nОт 10.30 часа кметът на Пловдив инж. Иван Тотев и кметът на район \"Южен\" Борислав Инчев ще открият новата детска площадка, която се намира  в непосредствена близост до заведението \"Камел\" на кръстовището на ул. \"Стефан Стамболов\" и \"Георги Кирков\" \r\n***\r\nОт 11.00 часа, в Общностен център за деца и семейства, на ул. „Вратцата“ №4, ще се проведе заключително тържество на децата, потребители на услугата „Допълнителна педагогическа подготовка за повишаване на училищната готовност на децата за равен старт в училище“, т.н. Лятно училище в Центъра. \r\n***\r\nОт 11:00 часа „Розовият кемпер на Една от 8“ ще посети КОЦ Пловдив (База 2, бул. “Александър Стамболийски” 2А), а от 15:00 часа ще бъде позициониран пред магазин Мания Пловдив. „Розовият кемпер на Една от 8“ е част от проекта \"Сърдечни приятелки\". \r\n***  \r\nВ 15.00 часа в Дома на културата \"Борис Христов\" ще започне семинар на тема „Европейски пари за преработвателите по ПРСР (мярка 4.2)“, организиран от в. „24 часа“ и „Български фермер“. Форумът ще бъде открит от министъра на земеделието, храните и горите Румен Порожанов. \r\n***\r\nОт 09.00 часа, в спортна зала „Септември“ в Симитли и от 14.00 часа, в залата на община Кресна, ще се проведат обществени обсъждания на Доклада за оценка на въздействието върху околната среда /ОВОС/ на инвестиционното предложение за обект: „Подобряване на трасето на лот 3.2 на АМ „Струма”.\r\n***\r\nОт 10.00 часа в Детска ясла „Мечо Пух“, от 10.45 часа в Детска градина „Свобода” и от 11.30 часа в Детска ясла „Слънчево детство“ ще се проведе церемония „Първа копка“ по реновирането на трите детски заведения.", "date": "2017.09.10", "title": "Предстоящи събития в страната за 11 септември (Агенция „Фокус“)"}
{"url": "http://www.focus-news.net/news/2017/09/10/2434363/afp-londonski-nablyudatel-saobshti-che-ruski-vazdushni-udari-sa-prichinili-smartta-na-34-tsivilni-grazhdani-v-siriya.html", "text": "Най-малко 34 цивилни граждани са загинали, след като, според твърденията, руски военни самолети са обстрелвали фериботи, които са ги пренасяли през река Ефрат, в близост до източния сирийски град Дейр-ез-Зор, предаде AFP, позовавайки се на информация на лондонски наблюдатели.\r\nСирийската обсерватория за човешките права, която се занимава с мониторинг, първоначално съобщи за 21 жертви от руските удари, но по-късно поправи бройката на 34, като уточни, че „още тела са намерени в реката.“\r\nПревод и редакция:", "date": "2017.09.10", "title": "AFP: Лондонски наблюдател съобщи, че руски въздушни удари са причинили смъртта на 34 цивилни граждани в Сирия"}
{"url": "http://www.focus-news.net/news/2017/09/10/2434364/hrt-harvatiya-prez-2017-g-prihodite-ot-turizma-v-harvatiya-mozhe-da-nadminat-800-mln-evro.html", "text": "От година на година данните за туризма в Хърватия поставят нови и нови рекорди. И докато Националното статистическо бюро подготвя оценките за БВП на страната, анализаторите прогнозират, че през 2017 г. приходите от туризма ще надхвърлят 800-те млн. евро, спечелени през летния туристически сезон на 2016 г., предава Hrvatska Radiotelevizija (HRT). \r\nСлед добрия старт на сезона туризмът в Хърватия през летните месеци се радва на развитие във възходяща линия, което е най-забележимо по Адриатическото крайбрежие. В разположения на полуостров Истрия град Рабац търговци и ресторантьори споделят задоволството си от факта, че през лятото на 2017 г. туристите харчат много повече пари по време на почивката си, в сравнение с предните сезони. \r\nМнението им не се споделя от представителите на бранша в Сплит, които подчертават, че приходите остават на нивата от предните години, въпреки увеличения брой на туристите. Но от Министерството на туризма в Загреб са категорични: общите числа, доказващи увеличение на пристигащите туристи и броя на реализираните нощувки, както и цялостните финансови показатели, са много по-добри в сравнение с тези от миналата година, съобщава Радио „Фокус“ в рубриката „Балкански туристически часовник“.\r\nХърватският финансов министър Здравко Марич припомни, че все още е твърде рано за представянето на точна информация за туристическото потребление, но показателите до този момент са удовлетворяващи. : Тереза Герова", "date": "2017.09.10", "title": "HRT (Хърватия): През 2017 г. приходите от туризма в Хърватия може да надминат 800 млн. евро"}
{"url": "http://www.focus-news.net/news/2017/09/10/2434365/aktsenti-v-sutreshniya-blok-dobro-utro-balgariya-na-radio-fokus.html", "text": "Втори ден сме под въздействието магнитни бури. За това как те се отразяват на нашия организъм ще разговаряме в сутрешния блок „Добро утро, България“ на Радио „Фокус“ с проф. Младен Григоров, завеждащ Клиниката по кардиология във II МБАЛ – София. По повод зачестилите инциденти с оръжия ще потърсим отговор на това как трябва да се съхраняват огнестрелните оръжия и какви са законите по отношение на контрола им. По темата ще разговаряме с експерта Божидар Василев, бивш началник сектор „Контрол на общоопасните средства” (КОС) в Главна дирекция „Охранителна полиция” към МВР. \r\nВ историческия музей в Панагюрище е открита изложба живопис-мозайка „Да помним миналото си, за да ни има в бъдещето“. Кой е нейният автор ще разберем от репортажа на Ваня Николова от Радио „Фокус“ – Пазарджик. С кой спектакъл ще започне новият театрален сезон на великотърновския куклен театър „Весел“ ще ни каже колегата от Радио „Фокус“ - Велико Търново Луиза Транчева. В минутите до 10.00 часа ще си припомним и събитията около терористичния атентат в американския щат Ню Йорк преди 16 години. \r\nСутрешният блок „Добро утро, България“ Радио „Фокус“ се излъчва от 06.00 до 10.00 с водещ Милослава Ангелова.", "date": "2017.09.10", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/09/10/2434366/reuters-uraganat-irma-prekasna-elektrozahranvaneto-na-edin-milion-dushi-vav-florida.html", "text": "Ветрове със скорост 210 км/ч, съпътстващи урагана „Ирма“, са причинили прекъсване на електрозахранването на един милион граждани на Флорида, докато бурята се насочваше към западния бряг на щата, обърнат към Мексиканския залив и предизвика опасения за катастрофални наводнения, предаде Reuters.\r\nСлед като вся хаос в островите из Карибско море, смъртоносната буря вече се намира на 125 километра югоизточно от южния бряг на американския щат Флорида. Според Националния център за ураганите на САЩ, може да се вдигнат вълни с височина до 5 метра, край бреговете на щата, заради силните ветрове.\r\nПревод и редакция:", "date": "2017.09.10", "title": "Reuters: Ураганът „Ирма“ прекъсна електрозахранването на един милион души във Флорида"}
{"url": "http://www.focus-news.net/news/2017/09/10/2434367/nimh-utre-shte-bade-predimno-slanchevo-i-goreshto-s-maksimalni-temperaturi-mezhdu-30-i-35.html", "text": "През нощта ще бъде ясно и почти тихо. Рано сутринта на места в низините и около водните басейни за кратко ще се образува мъгла. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Георги Цеков.  \r\nУтре ще бъде предимно слънчево, след обяд – горещо. Максималните температури ще са предимно между 30° и 35°.  Ще духа до умерен, северно от планините и временно силен юг-югоизточен вятър. През нощта срещу вторник облачността в крайните западни райони ще се увеличи и на места там ще превали и прегърми.\r\nАтмосферното налягане е по-ниско от средното за септември и през деня значително ще се понижи.\r\nНад Черноморието ще е предимно слънчево. На места в сутрешните часове ще има мъгла или ниска облачност. Ще духа до умерен вятър от изток-югоизток. Максималните температури ще са 26-29°. Температурата на морската вода е 21-24°. Вълнението на морето ще е 2 бала.\r\nНад планините ще е предимно слънчево. Ще духа умерен южен вятър, който привечер ще се усили. Ще е топло, с максимална температура на височина 1200 метра – около 25°, на 2000 метра – около 18°.\r\nВъв вторник и сряда ще преобладава слънчево време, но ще има и по-значителни временни увеличения на облачността. На отделни места, главно в Западна България, е възможно да превали. Във вторник вятърът временно ще се ориентира от югозапад, а до вечерта ще се обърне от запад-северозапад и ще се усили; в сряда ще бъде северозападен, слаб до умерен. Минималните температури ще са по-високи, дневните слабо ще се понижават и втория ден в повечето места ще са между 25° и 30°. В четвъртък ще бъде предимно слънчево и почти тихо. Отново ще се затопля.", "date": "2017.09.10", "title": "НИМХ: Утре ще бъде предимно слънчево и горещо с максимални температури между 30° и 35°"}
{"url": "http://www.focus-news.net/news/2017/09/10/2434368/blic-sarbiya-sarbiya-nay-barzo-razvivashtata-se-kongresna-turisticheska-destinatsiya.html", "text": "През последните 10 гoдини Сърбия се превърна в една от конгресните туристически дестинации с най-висок ръст в света, а статистиката показва, че посетителите на подобни мероприятия харчат средно по 350-400 евро на ден - до три пъти повече, в сравнение с обикновените туристи, пише белградското издание Blic. \r\nПрез 2016 г. Сърбия е организирала около 60 международни конгреси, които са осигурили приток на чуждестранна валута на стойност между 25 до 30 млн. евро. Туристическата организация на Сърбия (ТОС) разкри, че към момента се очаква потвърждение за провеждането на още 65 конгреса в страната през следващите четири години. \r\nОт ТОС припомнят, че само преди десетилетие Сърбия дори не фигурираше в списъка на държавите, които предлагат професионално организиране на конгреси. В класациите тогава страната заемаше 72-ро място, докато през последните три-четири години се нареди сред 50-те най-популярни конгресни туристически дестинации. \r\nЕкспертите са категорични, че конгресният туризъм помага на хотелиерите в Сърбия да преодолеят проблема със заетостта извън сезона и подобрява бизнеса с настаняването на гости, съобщава Радио „Фокус“ в рубриката „Балкански туристически часовник“.\r\nБелград е по-предпочитана дестинация за конгресен туризъм в сравнение със столиците на съседна Хърватия и Словения. Най-популярни при организиране на подобен тип събития са Нови Сад, Копаоник, Златибор и Палич. Повечето провеждани конгреси са на компании от сферата на застраховането, фармацевтиката, банковия сектор или медицината, а също и събирания на представителите на творческите среди. : Тереза Герова", "date": "2017.09.10", "title": "Blic (Сърбия): Сърбия - най-бързо развиващата се конгресна туристическа дестинация"}
{"url": "http://www.focus-news.net/news/2017/09/10/2434369/afp-zhertvite-na-uragana-irma-na-ostrov-sveti-martin-sa-chetiri.html", "text": "Броят на жертвите, от урагана „Ирма“, на карибския остров Свети Мартин, който е разделен между Франция и Нидерландия, стигна до четири души, предаде AFP, позовавайки се на думите на Министър-председателят на Нидерландия Марк Руте.\r\n„За съжаление има още две жертви, за които не знаехме по-рано“, сподели той пред журналисти в Хага.\r\n„Броят на жертвите се покачи до четирима“, сподели Руте, коментирайки пораженията на острова, причинени от урагана „Ирма“. Самолчността на последните двама не е идентифицирана.\r\nСлед новите спешни разговори с членове на кабинета си, Руте заяви, че за щастие няма „нови щети“ причинени от урагана „Хосе“, който премина край острова след „Ирма“.\r\nС пристигането на нови холандски военнослужещи и полицаи „ситуацията със сигурността на острова се е подобрила, но продължава да е неспокойна“, добави той.\r\nПревод и редакция:", "date": "2017.09.10", "title": "AFP: Жертвите на урагана „Ирма“ на остров Свети Мартин са четири"}
{"url": "http://www.focus-news.net/news/2017/09/10/2434370/mariela-kitova-sos-ptp-v-chuzhbina-ima-mnogo-vazmozhnosti-za-regulirane-na-trafika-i-za-ogranichavane-na-optsiite-za-izvarshvane-na-narusheniya.html", "text": "В чужбина има изключително много възможности за регулиране на трафика и за ограничаване на опциите за извършване на нарушения. Това каза за Радио „Фокус“ - Пирин Мариела Китова, координатор на Сдружение „SOS-ПТП“ за Югозападна България. „Във Франция например има поставени светофарни уредби толкова близко една до друга, че е напълно безсмислено да натискаш газта и спирачката непрестанно. Хората предпочитат да карат с по-умерена скорост и да се възползват от възможността за така наречената „зелена вълна на светофара“. Друг пример е Англия. Движението там е основно еднопосочно, няма възможност за бутане и изпреварване - шофира се в колона и това е. В Испания доминират основно кръговите кръстовища, които също ограничават възможността за висока скорост в града. В Холандия трафикът е велосипедно ориентиран и са създадени и продължават да се създават удобства за велосипедистите с предимство“, отбеляза тя. Мариела Китова уточни, че навсякъде в тези страни има изградени изкуствени неравности по пътя, които естествено ограничават скоростта. По думите ѝ в чужбина инфраструктурата в населените места се планира и реализира така, че максимално градската среда да се освободи за хората, да се ограничи скоростта и да няма възможност за извършване на редица от нарушенията, които в България са ежедневна практика. Китова добави, че в населените места има околовръстни пътища и съответно няма толкова интензивен трафик, висока скорост или преминаващи тежкотоварни автомобили през самия град.\r\nНатали СТЕФАНОВА", "date": "2017.09.10", "title": "Мариела Китова, „SOS-ПТП“: В чужбина има много възможности за регулиране на трафика и за ограничаване на опциите за извършване на нарушения"}
{"url": "http://www.focus-news.net/news/2017/09/10/2434371/ivanka-kirkova-ruo-plovdiv-ochertava-se-tendentsiya-kam-uvelichenie-na-profesionalnite-paralelki-v-oblastta.html", "text": "Тази година се очертава тенденция към увеличение на професионалните паралелки в област Пловдив, за сметка на профилираните. Това съобщи за Радио „Фокус” - Пловдив началникът на РУО - Пловдив Иванка Киркова. По думите ѝ професионалните паралелки в цялата област са 101, а профилираните са 99. Има и 5 дуални паралелки. Киркова уточни, че всичките тези паралелки са след 7-ми клас. След 8-ми клас ситуацията е различна, тъй като учениците са наполовина. Там има 52 професионални паралелки. „Маломерни паралелки също има в областта, като основната цел е да се запазят професионалните паралелки”, уточни Иванка Киркова. Засега не може да се посочи колко точно ще са те, тъй като този процес продължава до 12 септември. Тези паралелки ще са основно в професионалните гимназии. „Със съгласие на финансиращия орган децата могат да бъдат и по-малко, а паралелките може да са и с по 10 ученика”, каза Киркова.\r\nЦветана ТОНЧЕВА", "date": "2017.09.10", "title": "Иванка Киркова, РУО - Пловдив: Очертава се тенденция към увеличение на професионалните паралелки в областта"}
{"url": "http://www.focus-news.net/news/2017/09/10/2434372/the-hill-vyatarat-na-uragana-irma-razlyulya-stroitelen-kran-v-tsentara-na-mayami.html", "text": "Строителен кран в центъра на град Маями, който се използва за строежа на жилищна сграда е започнал да се люлее, след като урагана „Ирма“ се приземи във Флорида, пише The Hill. \r\nЧаст от крана е паднала край Вайс Тауър в центъра на Маями.\r\nВластите на града пуснаха съобщение в Туитър, в което посъветваха хората в сградата срещу крана, да седят „на отсрещната страна“ на зданието, или да се скрият на стълбището.\r\nНяма информация за пострадали.\r\nУряаганът „Ирма“ стигна до територията на САЩ по-рано днес, пръво в района на островите Флорида Кийс, като ураган от четвърта категория.\r\nОчаква се бурята да се движи по западния бряг на Флорида и властите предупреждават, че урагана ще се усети на територията на целия щат.\r\nПревод и редакция:", "date": "2017.09.10", "title": "The Hill: Вятърът на урагана „Ирма“ разлюля строителен кран в центъра на Маями"}
{"url": "http://www.focus-news.net/news/2017/09/10/2434373/afp-trima-dushi-sa-zaginali-vav-florida-v-rezultat-ot-uragana-irma.html", "text": "Трима души са загинали в американския щат Флорида, а двама от тях са полицейски служители, в резултат от катастрофи, предизвикани от приближаването на урагана „Ирма“ и съпътстващите го ветрове и проливен дъжд, съобщи AFP, позовавайки се на данни от местните власти.\r\nЗаместник-шериф Джули Бриджис, на 42 години, е починала в челна катастрофа в окръг Харди, източно от град Сарасота, съобщиха от местното полицейско управление.\r\n„Тя работи в подслон цялата нощ и изтича до вкъщи, за да си вземе провизии“, когато се е случила катастрофата, в 6,45 местно време, съобщиха полицейските власти.\r\nСпътникът на заместник-шерифа, също служител на полицията, също е починал на място.\r\nТретият фатален случай се е случил, когато мъж, който е пътувал край Кий Уест се е забил, с камиона си, в дърво, съобщиха от службата на полицията в окръг Монро. Камионът е превозвал генератор.\r\nПревод и редакция:", "date": "2017.09.10", "title": "AFP: Трима души са загинали във Флорида, в резултат от урагана „Ирма“"}
{"url": "http://www.focus-news.net/news/2017/09/10/2434374/apostol-apostolov-kmet-na-simitli-vazhno-e-da-zapazim-biomnogoobrazieto-v-kresnenskoto-defile-izgrazhdaneto-na-avtomagistrala-struma-nyama-da-mu-navredi.html", "text": "Важно е да запазим биомногообразието в Кресненското дефиле и смятам, че изграждането на автомагистрала „Струма“ в този участък няма да му навреди. Това каза в интервю за Радио „Фокус“ – Пирин Апостол Апостолов, кмет на Община Симитли, във връзка с общественото обсъждане на ЛОТ 3.2 на автомагистрала „Струма“, което ще се състои на 11 септември в Симитли. На обсъждането ще присъстват и представители на екологични организации.\r\n„Не виждам защо би трябвало да ни притесняват еколозите. Ако те са нормални еколози, а не така наречените „псевдо еколози“, които правят всичко за пари, то би трябвало заедно да работим в една посока и да мислим по един и същи начин. За нас също не е маловажно да се запази биомногообразието в Кресненското дефиле и не напразно полагаме големи усилия белоглавият лешояд да се върне в дефилето. Ние правим непрестанно усилия за разширяването на това биомногообразие. С истинските еколози, за които преди всичко трябва да е опазването на живота на хората, ние мислим по един начин“, каза още Апостол Апостолов. Според него не би трябвало да се обръща внимание на тези еколози, които са водени от финансови подбуди, както от страна на Общината, така и от цялата общественост, включително и от правителството. „Подбудите на тези псевдо еколози са ясни – тях ги води единствено мотивът те да са добре финансово. Тяхното мнение е най-добре да бъде игнорирано. В Община Симитли ние също работим с еколози, които са съгласни и подкрепят идеята да се направи автомагистралата по този начин, по който е планувано - във варианта в двете посоки“, посочи кметът на Община Симитли Апостол Апостолов.\r\nЛивия НИНОВА", "date": "2017.09.10", "title": "Апостол Апостолов, кмет на Симитли: Важно е да запазим биомногообразието в Кресненското дефиле, изграждането на автомагистрала „Струма“ няма да му навреди"}
{"url": "http://www.focus-news.net/news/2017/09/10/2434375/sport-zapochna-machat-mezhdu-botev-plovdiv-i-levski-dunav-pobedi-vitosha-bistritsa-s-30.html", "text": "Започна срещата от 8-ия кръг на българската Първа професионална лига, между Ботев и Левски на базата на пловдивския отбор в Коматево. По-рано се изигра мачът между Дунав и Витоша (Бистрица) в Русе, в който домакините спечелиха с 3:0. Утре, в София, ще се играе последната среща от кръга, между Септември и Етър(Велико Търново).", "date": "2017.09.10", "title": "Спорт: Започна мачът между Ботев (Пловдив) и Левски, Дунав победи Витоша (Бистрица) с 3:0"}
{"url": "http://www.focus-news.net/news/2017/09/10/2434376/kiril-ognenski-kmet-na-s-bistritsa-obshtina-dupnitsa-nay-visokite-moreni-v-balgariya-sa-v-tozi-rayon-a-vsichki-varhove-ezera-i-zabelezhitelnosti-sa-kato-oazis-za-turistite.html", "text": "Най-високите морени в България са именно тук, а всички върхове, езера и забележителности са като оазис за туристите. Това каза за Радио „Фокус“ - Пирин Кирил Огненски, кмет на село Бистрица, община Дупница. „Разбира се, трябва да спомена Бистришкия водопад, който е около 40 метра с няколко пада. Най-високите морени в България са именно тук и туристите минават покрай тях. Гледките пък няма как да се опишат, те трябва да се видят и почувстват“, каза Огненски. По думите му на екодом „Самоковището“ има места за отдих и почивка, които са изградени по проект на Община Дупница. „За любителите на планинския туризъм интерес представляват още езерата Карагьол, Калините, както Градинските и Воденичарските. Не случайно точно тази територия на Рила Иван Вазов описва като „Великата Рилска пустиня“ и всички върхове, езера и забележителности са като едни оазиси“, каза още Огненски. По думите му основно хората търсят път към хижа Иван Вазов, а там е пресечната точка към другите атракции – Рилски манастир, Седемте езера и Мальовица. „Туристите, които идват в селото, се интересуват от нови дестинации, а такива са Градински и Воденичарски езера, които са изключително красиви и мистични и само човек, който ги е посетил, може да усети тяхната магия. Други атрактивни места за посещение в този дял на Рила са езерата Птичо и Отовишко“, каза Огненски. По думите му навсякъде има уникални гледки и невероятна природа. „Имаше туристи, които искаха да се изкачат до връх Дамга и платото на Пазар дере. Интересът им бе подбуден от самото име Пазар дере, което произлиза от това, че до преди 150 години там са се провеждали най-големите пазари на добитък. По стара българска традиция, животните са били дамгосвани и оттам самото име носи върха“, каза Огненски. По думите му селото се намира на 720 метра надморска височина, на която е и доказано най-добрият климат за живеене. „За съжаление легловата ни база е крайно недостатъчна. Имаме само една къща за гости. Тук е мястото да призова жителите на Бистрица да обърнат по-сериозно внимание на селския туризъм“, каза още Огненски. По думите му голяма част от туристите от България и чужбина вече търсят и искат нещо по-различно от утвърденото. Хората са пренаситени от предоставяните услуги в хотелите и искат различното. „Туристите изказват задоволство, когато сутрин им замирише на прясно изпържени мекици с току-що издоено мляко или на филии с домашно сладко и домашно направен качамак. Много започна да се търси например медът, който се произвежда на място от пчеларите в селото. Почти няма гост на селото, който да не си е тръгнал с мед. Но липсата на леглова база ни е сериозен проблем. В последно време село Бистрица е само изходна точка, а крайната е винаги Паничище и Сапарева баня“, каза Огненски.\r\nЛора КАЛЧЕВА", "date": "2017.09.10", "title": "Кирил Огненски, кмет на с. Бистрица, община Дупница: Най-високите морени в България са в този район, а всички върхове, езера и забележителности са като оазис за туристите"}
{"url": "http://www.focus-news.net/news/2017/09/10/2434377/antonka-kitanova-4-ou-hristo-smirnenski-petrich-uchilishteto-e-rezultat-ot-obezshtetenieto-za-petrichkiya-intsident-prez-1925-godina.html", "text": "Четвърто основно училище „Христо Смирненски“ е резултат на Петричкия инцидент. Това каза за Радио „Фокус“ – Пирин Антонка Китанова, директор на учебното заведение. Петричкият инцидент е граничен конфликт между България и Гърция от 1925 година, при който гръцки части нахлуват на българска територия и окупират 10 български села. Гърците атакуват и град Петрич, но правителството в София отправя меморандум до Обществото на народите, което взима отношение в конфликта, спомага за неговото разрешаване и назначава комисия за определяне на стойността на щетите. Според Китанова след инцидента жителите на Петрич спечелват дело, заради което е изплатено обезщетение в размер около 1 млн. лв. По думите ѝ жителите на града решават да дадат тези пари за построяването на училище и така Четвърто основно училище е първата гимназия в град Петрич, построена в следствие на тези репарации, които са получени от гръцкото правителство като обезщетение за щетите, които са нанесени на град Петрич. Антонка Китанова отбеляза, че през 1929 година е завършен строежът на училището и е открита първата гимназия, която продължава да съществува до 1963 година, когато в едната част на сградата е открито Четвърто основно училище „Христо Смирненски“.\r\nНатали СТЕФАНОВА", "date": "2017.09.10", "title": "Антонка Китанова, 4 ОУ „Христо Смирненски“ - Петрич: Училището е резултат от обезщетението за Петричкия инцидент през 1925 година"}
{"url": "http://www.focus-news.net/news/2017/09/10/2434378/washington-examiner-marko-rubio-senator-ot-shtata-florida-zayavi-che-nay-golemite-mu-pritesneniya-ot-uragana-irma-sa-svarzani-s-rayona-na-grad-tampa-bey.html", "text": "Сенаторът от Флорида Марко Рубио, който е избран от редовете на Републиканската партия на САЩ и участва в предварителните избори на партията на президентската кампания през 2016-а година, заяви, че ураганът „Ирма“ е започнал да се движи бавно край западното крайбрежие на щата и той е притеснен, защото повечето от приготовленията и евакуациите са били фокусирани в района на Маями и източния бряг на щата, пише Washington Examiner.\r\n„Силно съм притеснен за района на Тампа Бей, защото те не получаваха предупрежденията (за подготовка и евакуация), които бяха засилени за този район, чак в петъчната вечер“, заяви Рубио за известно телевизионно предаване.\r\nПревод и редакция:", "date": "2017.09.10", "title": "Washington Examiner: Марко Рубио, сенатор от щата Флорида, заяви, че най-големите му притеснения от урагана „Ирма“ са свързани с района на град Тампа бей"}
{"url": "http://www.focus-news.net/news/2017/09/10/2434379/mvnr-preporachva-na-balgarite-v-kuba-da-ne-izlizat-na-otkrito-v-sledvashtite-24-chasa-nyama-danni-za-postradali-ili-bedstvashti-balgari.html", "text": "След преминаването на урагана Ирма през Куба посолството на Република България в Хавана съобщава, че няма данни за пострадали или бедстващи наши сънародници на острова. Това съобщиха от пресцентъра на Министерство на външните работи (МВнР). Всички туристи от Варадеро и другите курорти са преместени в хотели и частни квартири в Хавана и вътрешността на страната. Към посолството ни са се обърнали за помощ и информация трима българи, с които дипломатическите ни представители поддържат връзка. Тримата са настанени в хотели в Хавана, които разполагат със собствено електрическо захранване. Поради продължаващата опасност от последствията от Ирма посолството препоръчва на българските граждани на територията на страната да не излизат на открито през следващите 24 часа и да следят информациите на Генералния щаб на Гражданска защита на Куба и на Института по метеорология, излъчвани както по местната телевизия, така и по всички радиостанции. Въпреки че по данни на местните власти няма информация за загинали хора вследствие на Ирма, щетите след преминаването на урагана се очаква да бъдат сериозни. Продължават наводненията в крайбрежните райони на столицата, както и в крайбрежните зони на централните и западните провинции от Санкти Спиритус, Виля Клара и Матансас до Артемиса. Електрозахранването е прекъснато в цялата страна, включително в столицата. Възстановяването му ще отнеме няколко денонощия. Поривите на вятъра в Хавана стигат 120-130 км/час.\r\nПри нужда българските граждани да не се колебаят да се обърнат за информация и помощ към посолството на денонощно дежурния телефон: +53 52862449.", "date": "2017.09.10", "title": "МВнР препоръчва на българите в Куба да не излизат на открито в следващите 24 часа, няма данни за пострадали или бедстващи българи"}
{"url": "http://www.focus-news.net/news/2017/09/10/2434380/varna-94-detsa-sa-nastaneni-v-priemni-semeystva-v-grada-prez-parvoto-shestmesechie-na-2017-godina.html", "text": "94 деца са настанени в приемни семейства във Варна през първото шестмесечие на 2017 година. Това каза в интервю за Радио „Фокус” – Варна Адриана Григорова, директор на Дирекция „Социално подпомагане” – Варна. За отчетния период 27 деца са настанени в услуги от резидентен тип, като 7 деца са настанени в центрове за настаняване от семеен тип, 5 момичета - в кризисни центрове на територията на цялата страна, 12 деца са настанени в приют „Гаврош“, 3 майки са настанени в звено „Майка и бебе“, като две от тях са непълнолетни. „За отчетния период 22 деца са настанени в специализирани институции. Трябва да отбележа, че на територията на общината остана само една специализирана институция – Дом за деца, лишени от родителска грижа „Княгиня Надежда“, където се настаняват деца от 7 до 18 години. В този дом понастоящем са настанени 3 деца, за които настаняването е продължено, тъй като няма промяна в семейната им история. В Дома за медико-социални грижи, където настаняваме деца от 0 до 3 години, сме настанили 19 деца, 11 от които с трайни увреждания“, допълни още Адриана Григорова.\r\nМарияна ВАЛЕНТИНОВА", "date": "2017.09.10", "title": "Варна: 94 деца са настанени в приемни семейства в града през първото шестмесечие на 2017 година"}
{"url": "http://www.focus-news.net/news/2017/09/10/2434381/plovdiv-retsitali-kontserti-i-muzikalni-rabotilnitsi-sa-chast-ot-programata-na-tazgodishnoto-izdanie-na-plovdiv-guitart-festival.html", "text": "Рецитали, концерти и музикални работилници са част от програмата на Plovdiv GuitArt Festival 2017, който ще се проведе в рамките на Есенен Салон на изкуствата. Това съобщиха за Радио „Фокус“ – Пловдив организаторите на събитието. Испанският виртуоз Еду Вико ще положи началото на втория международен китарен фестивал в Пловдив с фламенко спектакъл на 27 октомври в Драматичен театър – Пловдив от 19.30 часа. Програмата на фестивала продължава на следващия ден с музикални работилници, които ще се проведат в галерия Тракарт. Първата работилница ще направи Еду Вико (от 10.30 часа), след него Ивайло Звезомиров (бас китарист и един от създателите на група „Те”) ще запознае желаещите с „Ролята на бас китарата в съвременните музикални стилове“, а след него „Бо“ Бояджиев (България/САЩ) ще направи уъркшоп на тема „Акордите: вдъхновението и бекграунда върху който импровизираме“.\r\nВечерта на 28 октомври в Драматичен театър, рецитал ще направи Марко Тамайо, който е друга голяма изненада за почитателите на класическата китара. Кубинският китарист с австрийско гражданство е провъзгласен за „кралят на китарата” от италианския вестник „Ла Стампа“. Вечерта ще приключи с концерт на Йес Псайла (Малта) и Веселин Койчев в Bee Bop Café. И двамата музиканти са гости на феста.\r\nНа 29 октомври Марко Тамайо ще направи майсторски класове, които са само при предварително записване. Те ще се проведат в АМТИИ – Пловдив. По същото време в галерия Тракарт ще се провеждат китарни работилници, които започват в 11.00 часа. Същият ден от 18.00 часа отново в галерията Марко Тамайо ще представи авторската си книга „Основни принципи при изпълнението на класическа китара“. Тя променя цялостния педагогически подход към преподаването на този инструмент в световен мащаб, заявиха организаторите.\r\nКристиян ГАРОВ", "date": "2017.09.10", "title": "Пловдив: Рецитали, концерти и музикални работилници са част от програмата на тазгодишното издание на Plovdiv GuitArt Festival"}
{"url": "http://www.focus-news.net/news/2017/09/10/2434382/vazstanoveniyat-hram-vseh-svyatih-v-ruse-otvori-vrati-42-godini-sled-sabaryaneto-mu-obzor.html", "text": "Наново изграденият храм „Всех Святих“ в Парка на възрожденците в Русе отвори врати 42 години след събарянето от комунистическия режим на съществувалата там едноименна църква. На церемонията по официалното му откриването бе отслужена света литургия, след която Патриарх Неофит отправи пожелания за здраве и благоденствие към целия български народ. В словото си Русенският митрополит Наум припомни историята за разрушаването на храма през 1975 година и пътя на изграждането му. Той изрази благодарност към дарителите и подари на Българския патриарх Неофит почетен знак на Русенската митрополия „Св. Димитър Басарбовски“ 1-ва степен и икона на премиера Борисов. Той от своя страна заяви, че възстановеният храм е доказателство, че духовността и духовните средища са свети за българите и не могат да бъдат разрушени. Борисов увери, че Пантеонът на възрожденците, заради изграждането на който църквата е била съборена от комунистическия режим, също ще бъде възстановен. \r\nРаботата по възстановяването на църквата започва през 1998 г., а същинската дейност стартира през 2007-а година. В края на февруари 2016 г. създаденото за възстановяването на храма сдружение „Всех Святих“ прехвърля собствеността му на Русенската митрополия, връчвайки нотариалния акт и ключовете за църквата на Русенския митрополит Наум. Помощ за възстановяването на храма оказа и премиерът Бойко Борисов, който се ангажира да бъдат осигурени средства за довършването му, като кабинетът отпусна 250 000 лв. Теренът около храма също е изцяло облагороден, като са изградени нови бордюри и каменна основа на тротоарите, възстановена е пешеходната алея пред църквата и има ново осветление.\r\nПред журналисти след откриването на храма министър-председателят коментира и напредъка в други важни за русенци сфери. От думите му стана ясно, че правителството работи по изграждането на още един мост през р. Дунав. „На 2 и 3 октомври имаме съвместно заседание с румънското правителство. Работим активно по изграждане на още един мост в Русе. С въвеждане на ТОЛ системата той ще може да се самофинансира изцяло, така че би могло спокойно и концесия да се даде за направянето и да не се вадят пари от бюджета“, допълни Борисов. Попитан за пътя Русе-Бяла, той обясни, че се проектира, а по отношение на доизграждането на автомагистрала „Хемус“ и отсечката  Русе - Бяла – Велико Търново Борисов подчерта, че това е „приоритет на приоритетите“. Премиерът напомни и, че в крайдунавския град предстоят мащабни ремонти, които ще доведат до затварянето на много улици, като призова русенци за търпение. „Половината град ще го затворим, много улици ще ги правим. Ще извиняват хората, ама няма как да ги нарисуваме с боички“, каза Борисов, като уточни и, че за пътя Велико-Търново – Русе вече вървят и отчуждителните процедури. „Просто бавно става, защото са сложни инженерни съоръжения. България ни е прекрасна, но за строителство е много трудно - мостове, тунели, виадукти, отчуждителни процедури“, отбеляза премиерът. По думите му в сряда най-късно ще бъдат отпуснати 15 млн. лв. за основно обновяване на училища и детски градини в Русе, като вече има и избрани изпълнители,\r\nНа въпрос за това как върви подготовката за Председателството на Съвета на ЕС и има ли забавяне, той отговори: „Върви. НДК е една сграда, която наемаме за Председателството. Ако 20-30 години преди това бяха по една плочка сменяли, въобще нямаше да се ремонтира, ще платим наем и ще отидем да го проведем. Тези, които не са го пипнали, а продаваха гащи и сутиени, не помните ли какво беше НДК, сега намират опорни точки“.", "date": "2017.09.10", "title": "Възстановеният храм „Всех Святих“ в Русе отвори врати 42 години след събарянето му (ОБЗОР)"}
{"url": "http://www.focus-news.net/news/2017/09/10/2434384/varna-nay-stariyat-deystvasht-hram-v-grada-pazi-drevna-chudotvorna-ikona-na-sveta-bogoroditsa.html", "text": "Най-старият действащ храм във Варна пази древна чудотворна икона на Света Богородица. Пред Радио „Фокус“ – Варна иконом Дончо Александров от Варненска и Великопреславска митрополия каза, че всеки ден жителите и гостите на Варна имат възможност да отправят своите духовни просби и да участват в богослуженията в храма.\r\nЦърквата „Света Богородица – Панагия“, известна сред варненци като „Малката Богородица“, се намира в централната част на град Варна, в района на Гръцката махала. По данни на Варненска и Великопреславска митрополия черквата е градена през 1602 година. В местността Аязмото в клоните на един бряст неизвестен българин открил икона. Неясно е как се е озовала там, но това било чудотворна икона, тъй като не се крепяла на клоните, а висяла във въздуха. Хората се решили да я снемат и занесат във Варна. И сега станало чудо, когато воловете на случайно минаващ турчин, на чиято кола натоварили иконата, отказали да тръгнат. Същото се повторило и с миналия покрай тях грък. Накрая иконата била пренесена от млад българин. Впечатлени от чудото хората решили, че където спрат воловете на българчето, там ще построят черква. Случило се до площада в тогавашния център на града. По време на робството всички християнски храмове се градели почти тихомълком и така, че да не бият на очи. Не можели да са над два метра и това е причината храмът да е вкопан ниско в земята. По време на строителството се оказало, че и в миналото тук е имало малка черква. Първоначално основният кораб бил широк седем метра и дълъг осем метра. През 1640 година след пожар черквата е възстановена и разширена, като с годините се оформя сегашния ѝ вид. До 1914 година тя е под опеката на гръцката митрополия, след това е затворена за десетина години. През 1924 година, след идването на българския й настоятел, е отворена отново. Особено интересен е иконостасът на „Малката Света Богородица“. Според историческите данни той е направен през 1896 година. Изработен е от тъмно дърво, вероятно орех или кипарис, наситен с православни символи и богато орнаментиран. Иконите в черквата са истинско съкровище и малко храмове могат да се похвалят с такова богатство, твърдят експерти. Единственото противоречие с църковните предписания е, че повечето ликове на светците гледат на юг, а не на запад. Легендата разказва, че когато за пръв пат донесли иконата на св. Богородица Чудотворна я поставили на източната страна. Сутринта, незнайно как тя била на северната. Това се повторило няколко пъти, докато накрая миряните решили да я оставят там, където я отнася провидението. Миряните приели да нарушат канона, но не и божията воля.\r\nВ Катедралния храм „Св. Успение Богородично“ се намира чудотворното копие на иконата на Света Богородица „Геронтиса“, която блажено починалият митрополит Кирил донесе в края на 2012 година от атонския манастир Пантократор.\r\nДруг храм във Варна – “Св. Атанасий“, пази чудотворната икона на Света Богородица “Всецарица“. През 2014 година с благословението на Варненския и Великопреславски митрополит Йоан и по инициатива на църковното настоятелство при храм “Св. Атанасий“ във Варна беше донесено копие на чудотворната икона “Всецарица“ от манастира “Ватопед“ на Света гора. Много чудеса с молитви пред иконата “Всецарица“ са станали през последните години в храм “Св. Атанасий“, където тя се намира.\r\nНа 8 септември Българската православна църква чества Рождество Богородично. Празникът е известен и с името Малка Богородица или Рожен. Счита се, че това е третият по големина празник от източноправославния календар. Той е посветен на Богородица и е сред 12-те най-големи религиозни празника, почитани от църквата.\r\nМарияна ВАЛЕНТИНОВА", "date": "2017.09.10", "title": "Варна: Най-старият действащ храм в града пази древна чудотворна икона на Света Богородица"}
{"url": "http://www.focus-news.net/news/2017/09/10/2434385/smolyan-67-detsa-sa-nastaneni-v-priemni-semeystva-na-teritoriyata-na-oblastta.html", "text": "67 са настанените в момента деца в приемни семейства на територията на Смолянска област, съобщи за Радио „Фокус“ – Смолян Петя Пампорова – директор на Регионална дирекция „Социално подпомагане“ – Смолян. Общият брой на приемните семейства в областта е 74, като всички те са професионални. В  настоящия момент в 65 приемни семейства има настанени 67 деца. По думите на Пампорова приемната грижа  е временна, осигуряваща нормална семейна среда до намирането на постоянна. \"Приемната грижа е услуга за детето, но едновременно с това е помощ за родното семейство, което по различни причини не може да даде сигурна и добра грижа за детето.  Мисията на професията „приемен родител“ е да осигури отглеждане и възпитание на деца в семейна среда и да допринесе за пълноценното им емоционално, социално и духовно развитие, което да им позволи да развият своя потенциал\", допълни още Петя Пампорова. \r\nДаниела БОЙКОВА", "date": "2017.09.10", "title": "Смолян: 67 деца са настанени в приемни семейства на територията на областта"}
{"url": "http://www.focus-news.net/news/2017/09/10/2434401/dots-d-r-inzh-margreta-vasileva-tehnicheski-universitet-varna-studentite-zavarshili-universiteta-imat-dobra-realizatsiya-na-trudoviya-pazar.html", "text": "Добра реализация на трудовия пазар имат студентите, завършили Технически университет – Варна. Това каза в интервю за Радио „Фокус“ – Варна доц. д-р инж. Маргрета Василева, заместник – ректор „Учебна дейност“ в Технически университет – Варна. „За реализацията на нашите студенти имаме регистри по специалности. Всяка катедра следи възпитаниците си къде се реализират. Реализацията е много добра. Това е свързано и с търсенето на инженерни специалисти напоследък. Втора година вече бизнесът много тясно си сътрудничи с нас, търси специалисти, осигуряват се стипендии, плащат се първите такси на студентите. Има голямо търсене във всички направления за инженери“, допълни доц. Василева. По думите й според рейтинговата система на направленията у нас шестте направления на университета стоят добре. „Имаме две направления на второ място, три – на трето място, останалите направления са на четвърто и пето място“, каза доц. Василева. Тя отбеляза, че възпитаник на университета, завършил компютърна специалност с бакалавърска степен, е продължил магистратурата си в Харвард. „Сега отново се връща при нас, за да запише докторантура и тук ще работи върху докторската дисертация. Това е гордост за нас“, подчерта доц. Василева.\r\nСлед смяната на ръководството през 2015 година в университета са променени всички учебни планове по специалностите за бакалавърска степен, за да бъдат съобразени с изискванията на бизнеса. „Колегите консултират учебните си програми със специалисти от бизнеса. За регулираните специалности, свързани с корабоводене, корабни машини и механизми и електрообзавеждане на кораба, учебните програми и планове са съгласувани с Морска администрация и отговарят на всички международни изисквания“, добави доц. Василева.\r\nЗа кандидат-студентите университетът организира електронни изпити в периода от ноември до август, септември, които се провеждат в центъра за дистанционно обучение. Учебното заведение осъществява прием и с оценки от държавните зрелостни изпити. Все още единични бройки за попълване на държавната поръчка има в специалностите „Електротехника и възобновяеми енергийни източници“, „Автоматика и роботика“, „Електроенергетика“, „Електроснабдяване и електрообзавеждане“, „Топлотехника и възобноявеми енергийни източници“. Около 40 студенти са се прехвърлили от други учебни заведения в страната. „Това също е един показател, че имиджът на университета е добър сред студентите“, подчерта доц. Василева.\r\nМарияна ВАЛЕНТИНОВА", "date": "2017.09.10", "title": "Доц. д-р инж. Маргрета Василева, Технически университет – Варна: Студентите, завършили университета, имат добра реализация на трудовия пазар"}
{"url": "http://www.focus-news.net/news/2017/09/10/2434402/miami-herald-vetrovete-na-uraganat-irma-otkartiha-pokrivi-na-mobilni-kashti-v-amerikanskiya-shtat-florida.html", "text": "Покриви на мобилни къщи бяха откъртени от силните ветрове на урагана „Ирма“ в южната част на американския щат Флорида. Бурята изкоренява дървета и мести коли, докато се движи на север по западното крайбрежие на щата, пише Miami Herald.\r\n“Покриви и стени се откъртват от мобилните домове в къмпинга, паднали дървета блокират пътища. Почти във всеки квартал пътните знаци са изкъртени, дървета се стоварват върху паркирани автомобили и разкъсват кабели и телефонни линии“, пише очевидец.\r\nЩетите са нанесени в къмпинг, предназначен за каравани и мобилни къщи, намиращ се близо до щатската столица Маями.\r\nПревод и редакция:", "date": "2017.09.10", "title": "Miami Herald: Ветровете на ураганът „Ирма“ откъртиха покриви на мобилни къщи в американския щат Флорида"}
{"url": "http://www.focus-news.net/news/2017/09/10/2434403/afp-uraganat-irma-namali-skorostta-si-no-vse-oshte-e-silen.html", "text": "„Ирма“ премина от четвърта в трета категория ураган в неделя, но все още е силен, съобщиха метеоролози, предава AFP. Това означава, че максималната скорост, която бурята може да развие е 195 км. в час. \r\nОт Американския изследователски център по ураганите съобщиха, че „Ирма“ все още е опасна.\r\nЦиклонът удари Флорида рано сутринта в неделя, причинявайки огромни щети, опасността още не преминала.  Цанко Цолов", "date": "2017.09.10", "title": "AFP: Ураганът „Ирма“ намали скоростта си, но все още е силен"}
{"url": "http://www.focus-news.net/news/2017/09/10/2434404/haskovo-pambos-agapio-i-stotitsi-zhiteli-i-gosti-na-grada-tantsuvaha-na-ploshtad-svoboda.html", "text": "Стотици жители и гости на града се хванаха на голямо хоро под звуците на популярната народна песен “Бяла роза“. Това съобщиха от пресцентъра на Община Хасково. Хорото води лично Памбос, който дори успяваше да пее на български. Майсторска смяна на темпото от гръцки през български до световни латино хитове съпровождаше танцувалното парти на открито. Участниците се стараеха да повторят движенията на танците показвани и от Памбос и неговите танцьори. Повече от два часа супер настроение и невероятни танци владяха пространството около сцената на площад „Свобода“. \r\nПамбос Агапио е в Хасково по покана на Общината и е част от празничната програма посветена на деня на Хасково 8 септември.", "date": "2017.09.10", "title": "Хасково: Памбос Агапио и стотици жители и гости на града танцуваха на площад “Свобода“"}
{"url": "http://www.focus-news.net/news/2017/09/10/2434405/prof-d-r-raya-madgerova-yuzu-neofit-rilski-prodalzhava-priemat-na-dokumenti-za-magistarskite-programi-v-universiteta.html", "text": "Продължава приемът на документи за кандидатстване по магистърските програми в Югозападен университет „Неофит Рилски“. Това каза за Радио „Фокус“ - Пирин проф. д-р Рая Мадгерова, Дирекция „Образователни дейности“ към университета. Тя уточни, че приемът на документи е започнал на 1 септември и продължава до 29 септември. По думите ѝ всеки, който желае да се обучава в магистърска програма, трябва да подаде своето заявление и придружаващите го документи при секретарите на съответния факултет. Проф. Мадгерова обясни, че тъй като тези програми са за обучение след висше образование, трябва да се представи документ за завършена бакалавърска или магистърска степен, като този документ е ксерокопие на дипломата с оригинал на дипломата за завършено висше образование. Тя добави, че кандидатът трябва да има среден успех от следването си не по-нисък от „Добър“. По думите ѝ тези, които са завършили образователно-квалификационна степен професионален бакалавър, могат да кандидатстват за обучение в 4 семестриални магистърски програми само в същото професионално направление, което са завършили. „2 магистърски програми в Югозападен университет „Неофит Рилски“ изискват явяването на конкурсен изпит по английски език“, каза още проф. д-р Рая Мадгерова. Тя уточни, че тези магистърски програми са „Лингвистични аспекти на чуждоезиковото обучение“ и „Език и антропология на Югоизточна Европа“. По думите ѝ конкурсният изпит е по английски език, за да се установи равнището на владеене на езика, но там се изисква кандидатът да е положил конкурсният изпит с успех не по-нисък от 4.50. Относно необходимите документи за кандидатстване проф. Мадгерова посочи, че заедно със заявлението, трябва да се представи ксерокопие и оригинал на дипломата за завършено образование. „Също така се изисква да се представи бележка за заплатена такса за административно обслужване, която е 20 лв., а тези които кандидатстват по магистърските програми с конкурсен изпит по английски език, трябва да представят и бележка за заплатена такса за изпита, която е 25 лв.“, каза още тя. По думите ѝ обявените места държавна поръчка за магистърските програми в Югозападен университет „Неофит Рилски“ са около 400. Проф. Мадгерова заяви, че студентите могат да кандидатстват и за платена форма на обучение, където няма ограничение в броя докато се запълни капацитетът на съответната специалност. Проф. Мадгерова заяви, че има голям интерес към магистърските програми и местата се запълват. Тя добави, че класирането се обявява в съответните факултети, като то трябва да бъде обявено не по-късно от 5 октомври през настоящата година. По думите ѝ сроковете за записване са посочени на сайта на университета. „Това са: комплект документи за записване на нови студенти, който включва студентска книжка, лична карта, именник, декларация за здравно осигуряване; квитанция за платена семестриална такса; 4 снимки и документ за самоличност“, каза още проф. Мадгерова.\r\nНатали СТЕФАНОВА", "date": "2017.09.10", "title": "Проф. д-р Рая Мадгерова, ЮЗУ „Неофит Рилски“: Продължава приемът на документи за магистърските програми в университета"}
{"url": "http://www.focus-news.net/news/2017/09/10/2434406/reuters-karibskiya-region-zapochva-da-izchislyava-shtetite-naneseni-ot-uragana-irma.html", "text": "Карибския регион започва да изчислява щетите, нанесени от урагана „Ирма“, съобщава Reuters. Поне 28 души загинаха в следствие от силната буря, къщи са разрушени, комуникации прекъснати, някои по-малки острови са откъснати от света, напомнят от агенцията. \r\nВълни, високи 11 метра удариха бреговете на кубинската столица Хавана в неделя сутринта, силни ветрове нанесоха разрушения във Варадеро, най-големият курорт на острова. \r\n„Ирма“ се движи по крайбрежието на Флорида в неделя вечерта, като се очаква да продължи да нанася щети на тамошните жители.  Цанко Цолов", "date": "2017.09.10", "title": "Reuters: Карибския регион започва да изчислява щетите, нанесени от урагана „Ирма“"}
{"url": "http://www.focus-news.net/news/2017/09/10/2434407/sport-botev-pobedi-levski-s-21.html", "text": "Ботев победи Левски с 2:1. Гостите от столицата откриха резултата в 26-та минута, но през второто полувреме Тодор Неделев изравни за домакините, а Лъчезар Балтанов оформи крайния резултат и даде победата на пловдивчани в 76-та минута.", "date": "2017.09.10", "title": "Спорт: Ботев победи Левски с 2:1"}
{"url": "http://www.focus-news.net/news/2017/09/10/2434408/cnn-uraganat-irma-se-dvizhi-kam-neypals-florida.html", "text": "Ураганът „Ирма“ се движи към град Нейпълс, Флорида, заявиха в неделя от американската Национална метеорологична агенция, предава CNN. Обявена е опасност от бързи наводнения в района.\r\nПо-рано властите предупредиха, че „Ирма“ е забавила скоростта си, но опасността от стихията остава. Цанко Цолов", "date": "2017.09.10", "title": "CNN: Ураганът „Ирма“ се движи към Нейпълс, Флорида"}
{"url": "http://www.focus-news.net/news/2017/09/10/2434409/reuters-zagubilite-elektrichestvo-sgradi-vav-florida-veche-sa-okolo-dva-miliona.html", "text": "Около два милиона сгради – домове и бизнес съоръжения, са с прекъснато електричество в резултат на урагана „Ирма“, съобщават американските власти, предава Reuters. \r\n„Ирма“ се движи към град Нейпълс на западното американско крайбрежие, със скорост от ок. 195 км./час, което прави бурята ураган трета степен. От агенцията припомнят, че по-рано циклонът бе четвърта категория, но все още не е изгубил силата си, опасността остава.  Цанко Цолов", "date": "2017.09.10", "title": "Reuters: Загубилите електричество сгради във Флорида вече са около два милиона"}
{"url": "http://www.focus-news.net/news/2017/09/10/2434410/cnn-okoto-na-uragana-irma-udari-marko-ayland-florida.html", "text": "Центърът на урагана „Ирма“ удари Марко Айлънд, Флорида, малко след  15:30 местно време в неделя, съобщава CNN. Toва е втори удар в този американски щат, след като бурята достигна бреговете на САЩ рано сутринта в неделя.  \r\nЦиклонът се движи към град Нейпълс.  Цанко Цолов", "date": "2017.09.10", "title": "CNN: Окото на урагана „Ирма“ удари Марко Айлънд, Флорида"}
{"url": "http://www.focus-news.net/news/2017/09/10/2434411/bbc-donald-tramp-shte-poseti-florida-mnogo-skoro.html", "text": "Американският президент Доналд Тръмп заяви в неделя, че възнамерява да посети Флорида „много скоро“, съобщава BBC. \r\nДържавният глава се надява, че „няма много хора по този път“, говорейки за урагана „Ирма“. Тръмп също така поздрави екипите на бреговата охрана за високопрофесионалната реакция.   Цанко Цолов", "date": "2017.09.10", "title": "BBC: Доналд Тръмп ще посети Флорида „много скоро“"}
