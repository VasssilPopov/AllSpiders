{"url": "http://www.focus-news.net/news/2019/03/21/2637465/sport-harvatiya-pobedi-azerbaydzhan.html", "text": "Хърватия победи Азербайджан с 2:1 като домакин в първия кръг на квалификациите за Евро 2020. Гостите успяха да поведат в резултата с гол на Рамил Шейдаев в 19-та минута, но в 44-та Борна Баришич изравни за домакините. В 79-та минута Андрей Крамарич донесе победата за Хърватия. В другата среща от група „Е“ Словакия победи Унгария с 2:0.", "date": "2019.03.21", "title": "Спорт: Хърватия победи Азербайджан"}
{"url": "http://www.focus-news.net/news/2019/03/21/2637438/tass-nameriha-granata-v-posolstvoto-na-velikobritaniya-v-belgrad.html", "text": "Работници откриха граната на територията на британското дипломатическо представителство в Белград, съобщава сръбският телевизионен канал РТС. \r\nНа мястото са пристигнали експерти от министерството на вътрешните работи и линейка. Те стигнаха до заключението, че това е граната от Първата или Втората световна война и не представлява опасност. Находката е транспортирана на безопасно място. Превод и редакция  Калоян Пенков", "date": "2019.03.21", "title": "ТАСС: Намериха граната в посолството на Великобритания в Белград"}
{"url": "http://www.focus-news.net/news/2019/03/21/2637436/varna-s-repetitsii-na-nov-spektakal-i-predstavleniya-za-nay-malkite-v-grada-be-otbelyazan-mezhdunarodniyat-den-na-kukleniya-teatar.html", "text": "С репетиции на нов спектакъл и представления за най-малките във Варна актьорите във Варна бе отбелязан Международният ден на кукления театър. Трупата на Държавния куклен театър в града, като всеки друг ден, посрещна празника на работното място. Това каза за  Радио „Фокус“ – Варна  директорът на театъра Вера Стойкова. По думите й в детска градина в града е бил представен спектакълът „Ябълката“, който според нея е много хубав и поучителен, с любими детски герои – „Случка непозната с ябълка в гората“. Вера Сиракова посочи също, че се е провела и репетиция за спектакъла „Цветята на малката Ида“, който много скоро ще зарадва своите почитатели.  \r\n„Поздравявам и всички с настъпването на пролетта! С повече усмивки, куклите носят усмивки, куклите носят радост. Получихме много поздравления от наши колеги по света. Да живеят куклите, да живее светът на въображението!“,каза още тя. В момента в Държавния куклен театър във Варна работят 17 актьори, заедно с Вера Стойкова, която с радост си позволява щастието да играе в някои от пиесите. В екипа има още по двама режисьори и сценографи, много композитори, един от които маестро Иван Кръстев, има художник-изпълнители, осветители, музикални ръководители, озвучители, сценични работници, театър майстори, технически служби от всякакъв вид, администрация. „ Много хора работят за това децата да имат своите прекрасни моменти в театъра и извън него. Организаторите също са много важни“, каза още навръх Международния ден на театъра Вера Стойкова. \r\nДиана СТОЕВА", "date": "2019.03.21", "title": "Варна: С репетиции на нов спектакъл и представления за най-малките в града бе отбелязан Международният ден на кукления театър"}
{"url": "http://www.focus-news.net/news/2019/03/21/2637437/plovdiv-zam-ministar-krasimir-zhivkov-shte-otkrie-obshtogradski-praznik-po-povod-svetovniya-den-na-vodata-22-mart.html", "text": "Зам.-министърът на околната среда и водите Красимир Живков ще открие общоградски празник в Пловдив по повод Световния ден на водата – 22 март. Това съобщиха за  Радио „Фокус“-Пловдив  от Басейнова дирекция „Източнобеломорски район“, която е организатор на инициативата, заедно с „Напоителни системи“ ЕАД – клон Пловдив, ВиК-Пловдив, Община Пловдив, РИОСВ и РДПБЗН. Събитието ще се проведе на 22 март, петък, от 11.00 часа, на пл. „Ст. Стамболов“ 1. \r\nВ инициативата се очаква да се включат над 500 ученици от пловдивските училища, за които ще има организирани места за експозиции на арт инсталации, макети, рисунки, информационни материали, както и възможност за провеждане на опити свързани с опазване на водите и водните екосистеми. На специално изградена сцена млади таланти, възпитаници на Обединен детски комплекс – Пловдив, ще поддържат празничното настроение с много песни и танци. \r\nГражданите и гостите на Пловдив ще могат да се запознаят с дейността на институциите, пряко свързани с управлението на водите и природозащитни организации. \r\n22 март е официално обявен за Световен ден на водата от Общото събрание на ООН през 1992 г. Официално се отбелязва от 1993 г. Заинтересовани групи организират многобройни официални и други събития в целия свят. Сред тези дейности тази година е и публикуването на доклад на ООН за развитие на водния сектор в света. \r\nТазгодишното издание на Деня на водата се обръща към проблемите на хората, които все още са лишени от достъп до вода, като вниманието се насочва към възможността устойчивото управление на водите да се превърне във водеща сила за промяна. Чрез мотото на кампанията за 2019 г. – „Всеки е важен“, се акцентира върху това, че правото на достъп до вода е основно човешко право и никой не трябва да бъде лишен от свободен и лесен достъп до питейна вода без опасност от замърсяване.", "date": "2019.03.21", "title": "Пловдив: Зам.-министър Красимир Живков ще открие общоградски празник по повод Световния ден на водата – 22 март"}
{"url": "http://www.focus-news.net/news/2019/03/21/2637439/vasil-madolev-park-za-tantsuvashti-mechki-belitsa-imame-dosta-vazrastni-mechki-v-parka-zaradi-koeto-ne-mozhem-da-si-pozvolim-da-vzemem-za-otglezhdane-po-mladi.html", "text": "Имаме доста възрастни мечки в Парка за танцуващи мечки в Белица, заради което не можем да си позволим да вземем за отглеждане по-млади. Това каза за  Радио „Фокус“-Пирин  Васил Мадолев, ръководител на екип в парка. „Винаги бихме могли да поемем 1-2 мечки, обаче имаме над 30-годишни мечки, които изискват специални грижи, и така, ако пуснем по-млади мечки при тях, ще им нарушат комфорта, който до момента им осигуряваме, за да изкарат едни спокойни старини. В момента заради възрастта на мечките нямаме свободни места“, коментира той.  \r\nЕкспертът уточни, че от всички паркове на Фондация „Четири лапи“ в Парка за танцуващи мечки в Белица има най-голям брой животни – 25, като идеята е да им се осигурява повече свободно място. Васил Мадолев подчерта, че още от самото отваряне на парка е имало огромен интерес, но проблемът допреди 4 години е бил лошият път, който е затруднявал достъпа дотам. „Откакто имаме нормален асфалтов път интересът доста се засили и продължава да се засилва, като дори вече имаме и доста групови посещения – цели автобуси, които минават оттук, особено през лятото“, отбеляза той. \r\nНатали СТЕФАНОВА", "date": "2019.03.21", "title": "Васил Мадолев, Парк за танцуващи мечки-Белица: Имаме доста възрастни мечки в парка, заради което не можем да си позволим да вземем за отглеждане по-млади"}
{"url": "http://www.focus-news.net/news/2019/03/21/2637435/sport-nikolay-mihaylov-izliza-kato-titulyar-v-machovete-sreshtu-cherna-gora-i-kosovo.html", "text": "Вратарят на Лудогорец Пламен Илиев бе освободен от лагера на националния отбор на България за предстоящите двубои срещу Черна гора и Косово заради контузия. На негово място селекционерът Петър Хубчев повика Благой Макенджиев. Така групата за двата мача от европейските квалификации остава от 24 футболисти. \r\nТака титуляр за вратата в предстоящите евроквалификации срещу Черна гора и Косово ще е стражът на Левски Николай Михайлов, който се завърна на терена след дълго отсъствие.", "date": "2019.03.21", "title": "Спорт: Николай Михайлов излиза като титуляр в мачовете срещу Черна гора и Косово"}
{"url": "http://www.focus-news.net/news/2019/03/21/2637434/reuters-broyat-na-zaginalite-pri-potavaneto-na-feribot-v-irak-dostigna-blizo-80-dushi.html", "text": "Най-малко 79 души са загинали при преобръщането и потъването на ферибот в река Тигър край северния иракски град Мосул, разкрива пред  Reuters  източник от медиците. \r\nПовечето жертви на произшествието са жени и деца, които не са можели да плуват, заяви ръководителят на службата за гражданска защита на Мосул Хусам Халил. Съгласно думите му, фериботът е бил претоварен. „Обикновено събира 50 души. При инцидента на борда е имало 250 души“, поясни Халил. \r\nСпасителите продължават издирване на изчезнали пътници. Междувременно властите са арестували четирима души по случая.  Тереза Герова", "date": "2019.03.21", "title": "Reuters: Броят на загиналите при потъването на ферибот в Ирак достигна близо 80 души"}
{"url": "http://www.focus-news.net/news/2019/03/21/2637440/dimitar-dimitrov-kamara-na-avtomobilnite-prevozvachi-imame-gotovnost-za-protesti-v-strasburg-po-vreme-na-glasuvaneto-na-paket-mobilnost.html", "text": "Имаме готовност за протести в Страсбург по време на гласуването на пакет „Мобилност“. Това каза за предаването „Това е България“ на  Радио „Фокус“   Димитър Димитров, изпълнителен директор на Камарата на автомобилните превозвачи, във връзка с пакет \"Мобилност\", известен още като \"Плана Макрон“. Той каза още, че насила се опитва да се вкара едно законодателство в предпоследната сесия на ЕП. Димитров каза още, че от Камарата ще продължат да защитават интересите на превозвачите. Има предложение пакет „Мобилност“ да не бъде гледан в понеделник, 25 март, добави той.„Следващата стъпка е на 27 март пакет „Мобилност“ да бъде гласуван от ЕП. След това има още няколко стъпки, а именно, че този пакет трябва да мине с триалог – с договореност между Европейския парламент, Съвета и Комисията. Въпросният триалог ако не се състои по време на сегашния Европейски парламент и ако не приключи до 17 април, съответно да бъде финализиран в последната сесия - това решение, което евентуално ще бъде взето на 27 март, не обвързва следващия ЕП. Тоест, все още имаме шансове, все още не сме се предали”, каза той. Относно това какъв би бил най-лошият сценарий Димитър Димитров заяви, че 65 хиляди са регистрираните тежкотоварни автомобили, които извършват международни превози и от тези 65 хиляди 85% няма да имат възможност да работят. От това следва, че много хора ще останат на улицата и добави, че транспортът генерира около 17% от БВП.  \r\nЦоня СЪБЧЕВА", "date": "2019.03.21", "title": "Димитър Димитров, Камара на автомобилните превозвачи: Имаме готовност за протести в Страсбург по време на гласуването на пакет „Мобилност“"}
{"url": "http://www.focus-news.net/news/2019/03/21/2637441/plovdiv-vremenna-organizatsiya-na-dvizhenieto-shte-bade-vavedena-v-tsentralnata-gradska-chast-zaradi-motoshestvieto-po-povod-parva-prolet.html", "text": "Във връзка с провеждане на традиционното откриване на Първа пролет, организирано от мотобратство „Вагабонтс”, на 22 март 2019 г. (петък), за времето от 11.30 ч. до 12.30 ч., при необходимост в Пловдив ще бъде спряно движението по ул. „Дилянка”. Това съобщиха от  ОДМВР-Пловдив . След потеглянето на мотошествието се очакват временни ограничения и промени в организацията на движението по бул. „България”, бул. „Цар Борис ІІІ Обединител”, бул. „Найчо Цанов” и Асеновградско шосе. През деня са възможни и затруднения по направлението: Пловдив – Асеновград – Бачково и в района на Бачковски манастир. Пловдивската полиция призовава водачите на МПС да изпълняват стриктно разпорежданията на контролните органи по време на временната организация на движеното за недопускане на необосновани затруднения  на трафика по посочените маршрути.", "date": "2019.03.21", "title": "Пловдив: Временна организация на движението ще бъде въведена в централната градска част заради мотошествието по повод Първа пролет"}
{"url": "http://www.focus-news.net/news/2019/03/21/2637443/varna-nad-115-000-laleta-i-temenuzhki-sa-zasadeni-po-aleite-v-morskata-gradina-v-grada.html", "text": "Над 115 000 лалета и теменужки са засадени по алеите в Морската градина във Варна още през есента на миналата година. Съвсем скоро, в първите дни на април, се очаква да разцъфнат над 52 000 лалета от различни видове. Това каза в интервю за  Радио „Фокус“ – Варна  директорът на предприятието, отговарящо за поддръжката на Приморския парк (Морската градина) Стоян Аргиров. По думите му броят на засадените теменужки е 63 700. Всички цветя са подредени във фигури по централната алея и в други площи в Морската градина.  \r\n„Избрали сме много богата палитра, може би над 20 цвята. На централната алея сме подбрали спрямо цвета на теменужката контрастен вид лале, а най-зацветено ще бъде от Пантеона към Амфитеатъра. В две успоредни ивици там са разположени над 20 вида различни цветя, които ще се преливат като килим“, обясни още Стоян Аргиров. Той допълни, че в Морската градина са засадени всякакви лалета – високо- и нискостеблени, къдрави, с различни цветове. „Трябва да се покаже красотата на това цвете и неговото разнообразие. Всяка година се стремим да подменяме фигурите, за да не е скучно. Гражданите трябва да виждат нещо различно“, допълни Стоян Аргиров.  \r\nТой обясни, че пролетните цветя ще радват посетителите на парка до началото на май. След Гергьовден, когато се очаква да прецъфтят лалетата, ще започне засаждането на летни цветя в други форми. За топлите месеци ще бъдат използвани почвопокривни цветя, които могат да оформят красиви килимни фигури. Сред тях има от видовете бегония, салвия, тагетис, агератум. 134 000 бройки са предвидени за засаждане. Цветя от същите видове най-вероятно ще бъдат използвани и за разкрасяване на централните булеварди в града. \r\nДиана СТОЕВА", "date": "2019.03.21", "title": "Варна: Над 115 000 лалета и теменужки са засадени по алеите в Морската градина в града"}
{"url": "http://www.focus-news.net/news/2019/03/21/2637433/makfaks-makedoniya-kandidatat-na-vmro-dpmne-za-prezidentskite-izbori-ima-prednina-pred-stevo-pendarovski.html", "text": "Онлайн анкета, проведена от македонската информационна агенция  „Макфакс“  показва, че кандидатът на ВМРО-ДПМНЕ за президентския пост в страната Гордана Силяновска-Давкова има преднина пред претендентът на управляващия СДСМ Стево Пендаровски. \r\nСиляновска-Давкова събира подкрепата на 40,6% от избирателите и има малко предимство пред коалиционния кандидат, който може да разчита на 36,9% от гласовете.  \r\nНа трето място избирателите поставят Блерим Река, който има 4.7% от гласовете на македонците. Общо 17,7% от гласоподавателите признават, че няма да гласуват за нито един от кандидатите. \r\nАнкетата е проведена сред 8388 души. Според получените данни над 66% от отговорите са дадени от мъже, а около 33% - от жени. Проучването е започнало на 12 март и е продължило 24 часа. Повечето отговори са получени чрез мобилен телефон (85%) и по-малък процент (14,7%) от компютър. Повечето респонденти са лица на възраст между 25 и 34 години. Тереза Герова", "date": "2019.03.21", "title": "„Макфакс“ (Македония): Кандидатът на ВМРО-ДПМНЕ за президентските избори има преднина пред Стево Пендаровски"}
{"url": "http://www.focus-news.net/news/2019/03/21/2637445/plovdiv-zapochna-zalesyavaneto-na-noviya-park-v-kvartal-proslav.html", "text": "Започна залесяването на новия парк в квартал „Прослав“ в Пловдив, съобщиха от администрацията на  Район „Западен“ . В засаждането на дръвчетата се включи кметът на  Димитър Колев и неговите заместници, както и директорът на Общинско предприятие (ОП) „Градини и паркове“ Стоян Алексиев. С 15 нови дръвчета бе залесен паркът в квартал „Прослав“. Те са предоставени от ОП „Градини и паркове“ и в бъдеще ще осигурят сянка и прохлада на посетителите на една от най-новите зони за отдих в Пловдив. „Благодаря на директора на „Градини и паркове“ Стоян Алексиев за дръвчетата, които ни осигури, както и за съдействието, което ни оказа при изграждането на това райско кътче. Ще продължим и в бъдеще да поддържаме и облагородяваме този прекрасен парк“, заяви кметът Димитър Колев, след като лично засади дръвче. \r\nПаркът в „Прослав“ бе официално открит през октомври 2018-та година. На запустялото преди място, където се помещаваше старата сграда на детската градина на квартала, бяха изградени 800 квадратни метра алеи, детска площадка и фитнес на открито. Паркът разполага също с поливна система, ограда, голяма беседка и чешма, осветен е със 17 лампи и се охранява от 14 видеокамери. За кратко той се превърна в любимо място за хората от „Прослав“, като бе изключително посещаван дори и през зимните месеци.", "date": "2019.03.21", "title": "Пловдив: Започна залесяването на новия парк в квартал „Прослав“"}
{"url": "http://www.focus-news.net/news/2019/03/21/2637446/prof-stoyan-marinov-varnenska-turisticheska-kamara-veche-ima-firmi-koito-sa-prevarnali-v-dohodonosen-biznes-vnosa-na-kadri-za-morskiya-vakantsionen-turizam-po-chernomorieto.html", "text": "Вече има фирми, които са превърнали в доходоносен бизнес вноса на кадри за морския ваканционен туризъм по Черноморието. Това коментира в интервю за  Радио „Фокус“ – Варна  проф. Стоян Маринов от Варненската туристическа камара. По думите му, в момента тези компании  работят доста активно, обикаляйки университетите в Молдова и Украйна, за да търсят персонал за хотели и ресторанти у нас. Според проф. Маринов обаче, дори и това набиране става много по-трудно, отколкото преди година-две. Причината е, че и тук са се появили конкуренти на България.  \r\n„Една Полша, например, която предлага доста по-високи възнаграждения за работа в търговията, не толкова в туризма. И вече някои от украинските и молдовски студенти се ориентират натам. На фирмите, които набират персонал за България става все по-трудно да убеждават украински студенти да идват в нашата страна, при положение, че става за по-ниски възнаграждения“, коментира още той. Според проф. Маринов, все пак компаниите ще успеят изпълнят заявките, които хотелиерите и ресторантьорите са подали за предстоящия сезон.  \r\n„Без това няма как да мине българският туризъм. Аз неведнъж съм споменавал, че внос на кадри прави всяка една туристическа дестинация, не само България. Кадри внасят и Гърция, и Турция, и Съединените Щати, Франция и Великобритания. Миналата година някъде около 6000 работници наехме от Украйна и Молдова по цялото Черноморие за морски ваканционен туризъм“, добави проф. Маринов. \r\nДиана СТОЕВА", "date": "2019.03.21", "title": "Проф. Стоян Маринов, Варненска туристическа камара: Вече има фирми, които са превърнали в доходоносен бизнес вноса на кадри за морския ваканционен туризъм по Черноморието"}
{"url": "http://www.focus-news.net/news/2019/03/21/2637444/rossiyskaya-gazeta-braziliya-othvarli-vazmozhnostta-da-se-prisaedini-kam-nato.html", "text": "Членството на Бразилия в НАТО е възпрепятствано от съществуващата харта на военно-политическия блок, което прави влизането на латиноамериканската държава в съюза невъзможно. Така в бразилското външно министерство коментираха думите на американския президент Доналд Тръмп за присъединяването на Бразилия към НАТО, съобщава в. „ Российская газета “. \r\n„Приемането на нови членове в НАТО е ограничено до европейските страни, което е посочено в член 10 от учредителното споразумение. Нямаме информация за плановете за промяна на тези разпоредби на документа, за да се разшири кръгът на потенциалните членове на организацията“, съобщава ТАСС. \r\nПрипомняме, че американският лидер Доналд Тръмп тази седмица по време на среща с бразилския си колега Жаир Болсонаро обяви за възможно членство на латиноамерикански страни в НАТО. Собственикът на Белия дом обясни, че отношенията между САЩ и Бразилия никога не са били толкова близки. Превод и редакция : Калоян Пенков", "date": "2019.03.21", "title": "„Российская газета“: Бразилия отхвърли възможността да се присъедини към НАТО"}
{"url": "http://www.focus-news.net/news/2019/03/21/2637442/ria-novosti-rusiya-ne-priznava-golanskite-vazvisheniya-kato-chast-ot-izrael.html", "text": "Русия никога няма да признае Голанските възвишения за Израел, заяви пред  РИА Новости  Олег Морозов, член на международната комисия на Съвета на Федерацията. \r\nАмериканският президент Доналд Тръмп призова за признаване на спорните територии в полза на Израел. \r\nТой отбеляза също, че „Тръмп е усилено дразни световната общност и арабския свят“. Целите са три. „Първата е да обвързване на Израел още по-близо, който трябва да види в САЩ не само главния, но и по същество единствения съюзник в тази област“, каза Морозов. \r\nВтората цел е да се раздели арабският свят. Някой ще се огъне и ще мълчи. Това ще отслаби арабското единство по този въпрос, добави той. „Третата е удар за Сирия и партньорството й с Русия“, заключава политикът. Превод и редакция : Калоян Пенков", "date": "2019.03.21", "title": "РИА „Новости“: Русия не признава Голанските възвишения като част от Израел"}
{"url": "http://www.focus-news.net/news/2019/03/21/2637447/informatsionna-agentsiya-fokus-be-otlichena-v-kategoriya-medii-v-petoto-izdanie-na-kompaniya-na-godinata.html", "text": "Информационна агенция „Фокус“ бе отличена в категория „Медии“ в петото издание на „Компания на годината“, предаде репортер на  Агенция „Фокус“ . Наградата се присъжда за добри практики, достоверност на информацията и съхранение на патриотизма. Тя бе връчена от издателя на списанията „Бизнес лейди“ и „България бизнес ревю“ Даниел Димитров на управителя на Информационна агенция и Радиоверига „Фокус“ Тетяна Узунова. \r\nИрина ИВАНОВА", "date": "2019.03.21", "title": "Информационна агенция „Фокус“ бе отличена в категория „Медии“ в петото издание на „Компания на годината“"}
{"url": "http://www.focus-news.net/news/2019/03/21/2637062/sport-izigraha-se-4-macha-ot-nhl.html", "text": "През изминалата нощ се изиграха четири мача от редовния сезон на Националната хокейна лига на САЩ и Канада. Резултати: \r\nБъфало Сейбърс – Торонто Мейпъл Лийфс 2:4 \r\nВашингтон Кепитълс – Тампа Бей Лайтинг 4:5 сл. пр. \r\nАнахайм Дъкс – Уинипег Джетс 0:3 \r\nВанкувър Кенъкс – Отава Сенатърс 7:4", "date": "2019.03.21", "title": "Спорт: Изиграха се 4 мача от НХЛ"}
{"url": "http://www.focus-news.net/news/2019/03/21/2637101/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-mart.html", "text": "„Софийска вода” временно ще прекъсне водоснабдяването в някои части на столицата на 22 март. Това съобщиха от пресцентъра на  дружеството . Във връзка с подмяна на спирателен кран на бул. „Патриарх Евтимий“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Патриарх Евтимий“, бул. „Витоша“,  пл. „Атанас Буров“,  ул. „Княз Александър I“, ул. „Генерал Гурко“, ул. „Дякон Игнатий“ и ул. „Граф Игнатиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с ул. „Неофит Рилски“. \r\nВъв връзка с изграждане на ново сградно водопроводно отклонение на ул. „Корал“ в жк. „Христо Смирненски“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: бл. 3, бл. 4, бл. 1Б,  ул. „Роглец“ № 17, ул. „Гео Милев“ от ул. „Слатинска река“ до ул. „Кривина“ и ул. Кривина. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 2А. \r\nВъв връзка с изпълнение на инвестиционен проект за реконструкция на уличен водопровод на ул. „Св. Георги Софийски“ в Центъра, район „Красно село“, се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Константин Иречек\" от ул. „Даскал Манол“ до ул. „Яков Крайков“ – четни номера; ул. „Виктор Григорович“ №1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Иречек“ ъгъла с ул. „Абоба“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на ново сградно водопроводно отклонение на ул. „Пиротска“ в Центъра се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Пиротска“ от ул. „Антим I“ до ул. „Странджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пиротска“ ъгъла с ул. „Антим I“. \r\nВъв връзка с извършване на строително-монтажни работи на ул. „Чавдар Мутафов“ в кв. „Витоша“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Чавдар Мутафов“ от ул. „Екатерина Ненчева“  до  бул. „Симеоновско шосе“, ул. „Тодор Чипев“, ул. „Лиляна Паница“; ул. „Тодор Кохужаров“  от  ул. „Чавдар Мутафов“  до  бул. „Симеоновско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тодор Кохужаров “ ъгъла с ул. „Чавдар Мутафов “. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.21", "title": "„Софийска вода” временно ще прекъсне водоснабдяването в някои части на столицата на 22 март"}
{"url": "http://www.focus-news.net/news/2019/03/21/2637061/pernik-oblastniyat-upravitel-irena-sokolova-sabira-ekspertna-grupa-zaradi-signali-ot-kmeta-i-zhitelite-na-selo-divotino-za-vagledobiv-izvan-kontsesionnata-teritoriya.html", "text": "Областният управител на Перник Ирена Соколова събира работна експертна група във връзка със сигнали от кмета и жителите на село Дивотино за извършване на въгледобив извън концесионната територия на фирма „Мин индъстри” ЕООД, находище „Пернишки въглищен басейн”. Това съобщиха от пресцентъра на  Областна администрация - Перник . \r\nВ 13.30 часа областният управител Ирена Соколова събира експертна институционална работна група, като на 15 март т. г. са изпратени писма за участие към всички заинтересовани институции.  \r\nНа срещата ще присъстват заместник-министърът на енергетиката Красимир Първанов, представители на Министерство на околната среда и водите, кметът на Община Перник Вяра церовска, кметовете на кметствата Дивотино и Люлин, разположени в близост до рудника, представители на фирмата концесионер „Мин Индъстри” ЕООД, Българската минно-геоложка камара, ОДМВР - Перник и на териториални структури в сферата на екологията от област Перник.  \r\nВеднага след това Соколова ще даде пресконференция за медиите с подробна информация за взетите решения и експертни констатации за детайлното изясняване на ситуацията.", "date": "2019.03.21", "title": "Перник: Областният управител Ирена Соколова събира експертна група заради сигнали от кмета и жителите на село Дивотино за въгледобив извън концесионната територия"}
{"url": "http://www.focus-news.net/news/2019/03/21/2636994/predstoyashti-sabitiya-v-stranata-za-21-mart-agentsiya-fokus.html", "text": "*** \r\nВ 10.45 часа пред сградата на Община Кюстендил ще бъде посрещнат президентът Румен Радев, който ще проведе среща с кмета Петър Паунов и с представители на общинското ръководство. От 11.00 часа на площад „Велбъжд“ държавният глава ще участва в тържествената програма, посветена на празника на града.  \r\n*** \r\nОт 10.00 часа в Литературен клуб „Перото“ ще се проведе форум под мотото „Жени. Технологии. Време“. Събитието ще бъде открито от вицепрезидента на България Илияна Йотова.  \r\n*** \r\nОт 09.00 часа ще започне заседанието на Народното събрание. \r\n*** \r\nОт 09.00 часа в сградата на Министерството на околната среда и водите в зала „Сутерен“ Българска асоциация по водите (БАВ) организира провеждането на кръгла маса „Управление на дъждовните води“, част от събитие Седмица на водата. Министърът на околната среда и водите Нено Димов е поканен да открие форума. \r\n*** \r\nОт 09.00 часа в „М Кар София“ ще се проведат Дни на новото BMW Серия 3 Седан и неговите предшественици, които ще продължат до 23 март (включително).  \r\n***   \r\nОт 09.30 часа в 7 състав на Специализирания наказателен съд ще се гледа делото срещу Димо К. и Стефан С., обвинени в участие в организирана престъпна група.  \r\n*** \r\nОт 09.30 часа в зала „Ефе“ на хотел „Маринела“ ще бъде открит икономическият форум „Business excellence 2022”. \r\n***   \r\nОт 09.30 часа в 19 състав на Софийския градски съд ще се гледа делото срещу Веселин П. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад за утвърждаване цената на „Булгаргаз“ ЕАД, по която общественият доставчик ще продава природен газ на крайните снабдители и на клиенти, присъединени към газопреносната мрежа за II тримесечие на 2019 г.  \r\n***   \r\nОт 10.00 часа в 15 състав на Специализирания наказателен съд ще се гледа делото срещу Димитрина Р., Мария Ж., Нели К. и Надежда Т., обвинени в образуване и ръководене на организирана престъпна група.  \r\n***   \r\nОт 10.00 часа в 3 състав на Специализирания наказателен съд ще се гледа делото срещу Мелиад Ф. и Хасан Х., обвинени в тероризъм.  \r\n***   \r\nОт 10.00 часа в 7 състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група.  \r\n***   \r\nОт 10.00 часа в 5 състав на Специализирания наказателен съд ще се гледа делото срещу Петър Москов, Адам Персенски и др., обвинени в безстопанственост в особено големи размери.  \r\n*** \r\nОт 10.30 в „Нестле България“ (бул. „Европа“ 128) ще се проведе официално събитие по повод на Световния ден на водата под надслов „Стъпка напред към устойчивото развитие чрез успешни партньорства“. Сред гостите на събитието ще бъде и ръководителят на Представителството на Европейската комисия в България Огнян Златев.  \r\n*** \r\nОт 11.00 часа в зала „Тракия“ на хотел „Земята и хората“ ще се проведе пресконференция за откриването на тазгодишната кампания на Milan Academy Junior Camp-Bulgaria.  \r\n*** \r\nВ 11.00 часа кметът на София Йорданка Фандъкова ще връчи договорите на неправителствените организации, чиито проекти са спечелили финансиране в конкурса за „Социални иновации“.  \r\n*** \r\nОт 11.00 ч. в Информационен център „София – европейска столица на спорта“ ще се проведе пресконференция по повод първия по рода си международен турнир за юноши U16 Sofia Vivacom Cup 2019. \r\n*** \r\nОт 11.00 часа в Националната библиотека „Св. св. Кирил и Методий“ ще бъде проведена дискусия в подкрепа на образованието по театър за деца в училище. От 19.00 ч. в Столичния куклен театър, Салон Гурко, под режисурата на Стефан Димитров, церемонията по връчването на куклените отличия ще почете и Международния ден на кукления театър – 21 март. \r\n*** \r\nОт 11.20 часа в зала „Киев“ на Парк-хотел „Москва“ министърът на труда и социалната политика Бисер Петков ще открие Конференция за представяне на резултатите от средносрочни и дългосрочни прогнози за развитието на пазара на труда в България до 2032 г. \r\n*** \r\nОт 13.00 часа Институтът за етнология и фоклористика с Етнографски музей ще отвори за първи път вратите на новоизградения си образователен център. \r\n***   \r\nОт 13.00 часа в 9 състав на Специализирания наказателен съд ще се гледа делото срещу Андриан С., обвинен в участие в организирана престъпна група.  \r\n***   \r\nОт 13.30 часа в 9 състав на Специализирания наказателен съд ще се гледа делото срещу Станислав С., Станислав Т., Калин С. и др., обвинени в организиране и ръководене на организирана престъпна група.  \r\n*** \r\nОт 13.30 часа на Централните софийски гробища ще се състои поклонението на главния секретар на СЕМ Борислав Шабански.  \r\n***   \r\nОт 14.00 часа от 7-и километър на бул. „Цариградско шосе“ ще започне протестно шествие на таксиметровите шофьори, което ще приключи към 16.00 часа пред храм-паметник „Св. Александър Невски“.  \r\n***   \r\nОт 14.00 часа в Министерството на труда и социалната политика ще се проведе заседание на Националния съвет за хората с увреждания.  \r\n*** \r\nОт 14.00 ч. в Зала 6 на НДК ще се проведе събитие под надслов “The Liberty Summit”.  \r\n***   \r\nОт 14.30 часа в пресклуба на БТА ще се състои пресконференция на ПП „Презареди БГ“.  \r\n*** \r\nОт 15.00 часа пред сградата на Министерството на здравеопазването ще се проведе протест на медицински сестри.  \r\n*** \r\nОт 15.00 часа до 17.00 часа в постоянната приемна на БСП-София ще се проведат безплатни юридически консултации.  \r\n***   \r\nОт 17.00 часа в Националния природонаучен музей при БАН ще бъде официално открита изложба, която ще покаже реалността във фермите за ценни кожи и ще представи влиянието на тази индустрия върху околната среда, хората и животните. \r\n*** \r\nОт 17.30 ч. в Мраморното фоайе на Столична библиотека ще се състои литературно четене, посветено на Световния ден на поезията. \r\n***   \r\nОт 17.30 часа в Регионален исторически музей - София ще бъде открита изложбата „Да бъде благословен хляба и живота“. \r\n***   \r\nОт 17.30 часа в двора на къща-музей „Пейо К. Яворов“ ще се състои литературна вечер „И своя кроен ще докосна сам…“.  \r\n*** \r\nОт 18.00 часа в салона на БАН ще се състои премиерата на книгата „Душесловие на Историята“. \r\n*** \r\nОт 18.00 часа във фоайето на зала „България“ ще бъде открита изложбата „Владигеров в музикалния калейдоскоп на ХХ век. Посоки, връзки, отражения”. \r\n***   \r\nОт 18.00 часа в зала „България“ ще бъде открита изложба „Владигеров в Европейския музикален калейдоскоп на 20 век – посоки, връзки, отражения“. \r\n*** \r\nОт 18.30 часа при метростанция „Младост 1“ в зелената площ пред бл. 73 ще се проведе протест на жителите срещу застрояването на 12-етажен хотел и жилищна сграда.  \r\n*** \r\nОт 18.30 часа в Галерия „Сердика“ ще бъде открита изложбата „Духовна София“ на Десислава Кулелиева.  \r\n*** \r\nОт 18.30 часа в зала 1 на НДК ще се състои честване на СУ „Петко Каравелов“ по повод 140-та годишнина. \r\n*** \r\nОт 19.00 часа в развойния център на Devexperts в бизнес център “Вертиго” ще се проведе първото събитие от поредицата Dx TechTalk.  \r\n***   \r\nОт 19.00 часа в зала „България“ ще се състои концерт „120 години от рождението на Панчо Владигеров“.  \r\n*** \r\nОт 19.00 часа в Клуб 1 ще се състои премиерата на романа „Сливовиц“.  \r\n*** \r\nОт 19.30 часа в ДНК-Пространство на съвременен танц и пърформанс ще се играе спектакълът „Съвършено розово“.  \r\n*** \r\nОт 19.30 часа в зала „Ефе“ на хотел „Маринела“ ще бъдат връчени годишните награди „Компания на годината”. \r\n*** \r\nОт 19.30 часа в Първо студио на Българското национално радио Биг бендът на радиото ще представи Weather Report Tribut. \r\n*** \r\nОт 20.30 часа в театър „Азарян“ ще се играе спектакълът „Животът е сън“.  \r\n*** \r\nВ кино „Люмиер Лидл“ ще има прожекции на три филма от „София Филм Фест“ - „Кристо: Чадърите“ от 16.30 часа, „Щастливият Лазаро“ от 18.30 часа и „Рома“ от 21.00 часа.  \r\n***   \r\nОт 10.30 часа в Община Благоевград ще се проведе среща, на която ще бъдат оповестени резултатите по проект „Живей здравословно“.  \r\n***   \r\nВ 10.00 часа в Отделението по трансфузионна хематология на УМБАЛ Бургас ще се състои първото колективно кръводаряване на ученици по проекта „Това не си го правил“.  \r\n***   \r\nОт 10.30 часа в ДГ „Слънце“ ще се играе пиесата „За драконите и хората“, посветена на деца със Синдром на Даун. \r\n*** \r\nОт 17.00 часа в зала „Апостол Карамитев“ на СУ „Епископ Константин Преславски“ ще бъде открита на ХХIІІ Национална ученическа философска конференция „Човек – Свят“. \r\n*** \r\nОт 11.00 часа в РБ „Пенчо Славейков“ - Варна ще бъде открита гостуващата изложба “Книжни бижута”, подредена с помощта на Гьоте институт. \r\n*** \r\nОт 14.00 до 16.00 часа в офиса на ПП ГЕРБ – Варна Юлияна Боева, председател на ПК „Собственост и стопанство”, ще приема граждани. \r\n*** \r\nОт 15.00 часа пред сградата на общината ще се проведе протест на специалистите по здравни грижи.  \r\n*** \r\nОт 17.00 часа в Дом на културата и слепите ще се проведе концерт „Гласовете ви чувам“. \r\n*** \r\nОт 18.00 часа в Арт Галерия Le Papillon ще бъде открита първата самостоятелна изложба авторката Петя Танева. \r\n*** \r\nОт 18.00 часа в зала „Пресцентър“ на ФКЦ народните представители от БСП проф. Анелия Клисарова и Иван Иванов ще направят отчет за работата си в 44-тото НС пред актива на партията във Варна. \r\n***  \r\nОт 9.30 часа в пресклуба на БТА ще се състои пресконференция на Симон Милков във връзка с нанесен побой върху него на 20 март тази година.  \r\n*** \r\nОт 11.00 часа в зала 302 на Община Велико Търново ще се състои пресконференция за представяне на спечелилия проекта за подобряването на качеството на атмосферния въздух по Програма Life+ на Европейската комисия.  \r\n***  \r\nОт 11.20 часа  в Областната дирекция на МВР ще се проведе годишния отчет- анализ за дейността на ОДМВР - В. Търново за 2018 година.  \r\n***  \r\nОт 14.00 часа в  сградата в РЗИ ще се проведе пресконференция по повод 24 март – Световния ден за борба с туберкулозата.   \r\n***    \r\nОт 18.30 часа в Клуб 7 ще се проведе Литературна вечер с Марин Цанков. \r\n***  \r\nОт 19.00 часа в МДТ „Константин Кисимов Празничен концерт на Биг бенд Велико Търново и Джуниър бенд при СУ „Емилиян Станев“. Диригенти Владимир Бошнаков и Йордан Цветанов. Гост солисти-кларинет Илия Илиев- Професора, Илия Илиев, музикантите Пламен Павлов, Иван Памуков. Със специалното участие на Нора Караиванова и Маги Джанаварова.  \r\n***   \r\nОт 10.30 часа в заседателната зала на общинската администрация ще се проведе среща на тема „Мерки по ПРСР за земеделските стопани в област Видин“. \r\n***   \r\nОт 11.00 часа в Общинския парк на кръстовището на ул. \"Широка\" и ул. \"Христо Ботев\" кметът Огнян Ценков и ученици от ОУ \"Любен Каравелов\" ще се включат в пролетната кампания на Община Видин за засаждане на дръвчета в жилищните комплекси. \r\n*** \r\nОт 11.00 часа в Младежкия център заместник-министърът на младежта и спорта – Ваня Колева организира дискусия с представители на младежкия сектор в града във връзка с изготвянето на Национална стратегия за младежта /2020-2030/#ЗаЕдно. \r\n*** \r\nОт 11.00 часа в куклената зала на ДКТ ще се играе постановката „Дядо вади ряпа“.  \r\n***   \r\n От 13.30 часа в актовата зала на СУ „Васил Кънчов“ ще се състои урок с 10а клас за живота на френските тийнейджъри „C‘еst la vie!“. \r\n*** \r\nОт 14.00 часа на покритата писта по лека атлетика ще се състои общинско атлетическо състезание „Врачански лъвчета”. \r\n***   \r\nОт 16.00 часа в Конферентната зала на Общинския съвет ще се проведе обществена консултация във връзка с приемане на Правилник за организацията и дейността на Клубовете на пенсионерите и лицата с увреждания в Община Враца, с който се въвеждат нови положения в регламентацията на обществените отношения, регламентиращи статута на клубовете на пенсионерите и лицата с увреждания. \r\n*** \r\nВ 17.30 часа в регионалната библиотека ‚Христо Ботев“ ще бъде представена книгата „Челопек – Природният олтар“.  \r\n*** \r\nОт 19.00 часа в Камерната зала на ДКТ ще се играе постановката „Предградие“.  \r\n***   \r\nОт 18.30 часа в НЧ „Напредък – 1869“ ще се състои „Горещо“ – любовна комедия по Жозиан Баласко.  \r\n*** \r\nОт 10.00 часа в конферентната зала на фабриката за парфюми “Martinez” в община Две могили ще се проведе редовно заседание на Съвместната българо-румънска земеделска работна група. \r\n***   \r\nОт 10.00 часа в Общинската служба по земеделие ще се проведе информационна среща със земеделски стопани от областта.  \r\n***    \r\nВ 12.30 часа в Окръжен съд – Добрич ще бъде представен анализ на резултатите от работата на институцията през 2018 г., както и данни за дейността на районните съдилища в региона.  \r\n***   \r\nОт 14.00 часа в Младежкия център ще се състои прожекцията на филма „Гласовете на свободата“.  \r\n***    \r\nВ 15.00 часа пред сградата на Община град Добрич ще се състои протест на медицински сестри. Те ще заявят за втори път своите искания за промяна на размера на трудовото възнаграждание и за промяна на условията им на труд. \r\n***   \r\nОт 18.00 часа в Огледална зала „Нели Божкова“ ще се състои пролетен концерт на Музикална школа „Доминанта“.  \r\n*** \r\nВ 15.00 часа в пред сградата на Община Казанлък ще се проведе протест на медицинските специалисти от МБАЛ „ Д-р Христо Стамболски”. \r\n*** \r\nОт 16.00 часа в кино „Роял“ ще се проведе семинар на Българската хотелиерска и ресторантьорска асоциация. \r\n*** \r\nОт 12.00 часа в двора на болницата медицинските специалисти организират протест, на който се очаква да присъства и омбудсманът Мая Манолова.  \r\n***   \r\nОт 10.30 часа в отдел „Изкуство“ на Регионалната библиотека „Гео Милев“ ще се състои поетично матине с участието на местни поети по повод Международния ден на поезията.  \r\n***   \r\nОт 16.00 часа в ХГ „Кирил Петров“ ще бъде представена книгата \"Бос по стърнищата на белия лист\" на Юлий Йорданов. \r\n***   \r\nОт 17.00 часа в Регионална библиотека „Гео Милев“ ще бъде открита изложбата „Стари къщи.  \r\n***   \r\nВ 15.00 часа пред сградата на община Пазарджик ще се проведе протест на специалистите по здравни грижи. \r\n*** \r\nОт 11.00 часа в заседателната зала на Община Перник ще се проведе пресконференция по повод 100 години от ОДТ „Боян Дановски“.  \r\n*** \r\nВ 14.30 часа областният управител Ирена Соколова ще събере работна експертна група във връзка със сигнали от кмета и жителите на село Дивотино за извършване на въгледобив извън концесионната територия на фирма „Мин индъстри” ЕООД, находище „Пернишки въглищен басейн”. \r\n***   \r\nОт 19.00 часа на голямата сцена Драматично-куклен театър „Иван Радоев“ ще се играе постановката „Рейс\" от Станислав Стратиев. \r\n*** \r\nОт 09.00 часа в Зала 1 на Апелативен съд ще се гледа делото на подсъдимия с инициали  А. Б. на 26 г., който обжалва наказанието си от 7 години лишаване от свобода и 9 години лишаване от право да управлява автомобил, тъй като е причинил смърт на двама души и  телесни повреди на двама мъже при управление на мотора си. \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Ивелин А. Срещу него е повдигнато обвинение за това, че в с. Козаново умишлено е умъртвил другиго, като убийството е извършено по особено мъчителен начин за убития и с особена жестокост. \r\n*** \r\nОт 10.00 часа в Зала 5 на Окръжен съд ще се гледа делото на подсъдимия Станимир Х. Срещу него е повдигнато обвинение за нанасяне на средна телесна повреда на полицейски орган-инспектор, разузнавач в група „Противодействие на криминалната престъпност“ в сектор „Криминална полиция“ при 4 РУ при ОД на МВР – Пловдив. \r\n*** \r\nОт 10.00 часа на ул.“Поручик В. Стефов“до бл. №1114 в ж. к. „Южен“ кметът на района Борислав Инчев ще даде началото на строителните дейности по изграждането на нова детска площадка. \r\n***   \r\nОт 18.00 часа в зала „Княз Александър I“ на Историческия музей археологът Светлана Великова ще представи археологическото проучване на Църква № 16 на територията на Средновековния Червен. \r\n***   \r\nОт 09.00  часа, в зала “Май“ на Община Сливен   ще се състои редовно заседание на Общинския съвет.  \r\n***     \r\nОт 11.00  часа, в малката заседателна зала на болница \"Д-р Иван Селимински\"-Сливен  ще се състои пресконференция на д-р  Георги Георгиев - управител на Медицински център \"Г.В. Миркович“. \r\n*** \r\nОт 15.00 часа пред сградата на Община Сливен ще се проведе протест на медицинските сестри.   \r\n***    \r\nОт 19.00 часа в зала „Сливен“ Ансамбъл за народни песни и танци „Сливен“ ще изнесе Пролетен концерт със специалното участие на доц. д-р Бинка Добрева.  \r\n***   \r\nОт 10.30 часа в кметството ще се проведе информационна среща със земеделски стопани от областта.  \r\n***   \r\nОт 12.00 часа в кметството ще се проведе информационна среща със земеделски стопани от областта.  \r\n***   \r\nОт 13.00 часа в читалище „Съединение“ ще се проведе информационна среща със земеделски стопани от областта.  \r\n***   \r\nОт 14.00 часа в кметството ще се проведе информационна среща със земеделски стопани от областта.  \r\n*** \r\nОт 14.00 часа в РДТ „Николай Хайтов“ ще се проведе пресконференция по повод предстоящата премиера на спектакъла \"Театър, любов моя\" от Валери Петров.  \r\n***   \r\nОт 15.00 часа в Окръжна прокуратура ще се проведе пресконференция във връзка с отчитане дейността на институцията.  \r\n***   \r\nОт 10.00 часа в кметството на селото ще се проведе съвместна приемна с Председателя на ОбС Стара Загора г-н Таньо Брайков и Секретаря на Община Стара Загора г-н Делян Иванов. \r\n***   \r\nОт 10.30 часа в Оперния театър ще се състои „Космическа приказка“ – мюзикъл за деца.  \r\n***   \r\nОт 11.30 часа в кметството на селото ще се проведе съвместна приемна с Председателя на ОбС Стара Загора г-н Таньо Брайков и Секретаря на Община Стара Загора г-н Делян Иванов. \r\n***   \r\nОт 17.00 часа в репетиционната зала на Драматичния театър „Гео Милев“ ще се състои пресконференция по повод 100 години професионален театър в Стара Загора.  \r\n***   \r\nОт 18.00 часа в РБ „Захарий Княжески“ ще се състои концерт на младежки биг бенд от „Кларк монтесьори хай скул“.  \r\n***   \r\nОт 19.00 часа в Драматичния театър ще се играе постановката „Прелестите на изневярата“.  \r\n*** \r\nОт 11.00 часа в Актовата зала в Корпус 2 - Общежитие на ПГДС „Цар Иван Асен ІІ“ ще се проведе пресконференция по повод приключване на проект „Създаване на условия за качествено професионално образование чрез подобряване на сградния фонд и материалната база на ПГДС „Цар Иван Асен ІІ“, гр. Хасково по Оперативна програма „Региони в растеж” 2014-2020. Преди това от 10.30 часа ще бъде сложен край на строително-ремонтните дейности по проекта.   \r\n*** \r\nОт 16.00 часа пред Бизнес центъра в града ще бъдат представени образци военна техника, въоръжение и оборудване на Сухопътните войски. От 18.30 ч. в зала „Недялка Симеонова“ ще започне концертът на Представителния ансамбъл на Въоръжените сили и Гвардейския представителен духов оркестър.  \r\n***   \r\nОт 9.15 часа в зала 203 на общината ще заседава Постоянната комисия „Просвета, образование и наука” към Общински съвет-Шумен.  \r\n***   \r\nОт 12.00 часа в летния информационен  център на природен парк „Шуменско плато“ ще се състоят занимания за деца по повод Международния ден на гората.  \r\n***     \r\nОт 14.00 часа в зала 203 на общината ще заседава Постоянната комисия „Култура, културно-историческо наследство, туризъм, интеграционна политика и вероизповедания” към Общински съвет- Шумен.  \r\n***     \r\nОт 16.00 ч. в зала 203 на общината ще заседава Постоянната комисия ПК „Бюджет и финанси” към Общински съвет- Шумен.  \r\n***   \r\nВ Информационния център на Регионалната инспекция по околната среда и водите ще гостуват ученици от ОУ „Св. Климент Охридски“ - село Пет Могили. Екоексперти и лаборанти от Регионалната лаборатория в Шумен ще проведат беседа  с учениците на тема „Вода за всички! Всеки е важен!“.  \r\n***   \r\nОт 10.30 часа в сградата на ОДМВР-Ямбол ще се състои брифинг, на който ще бъдат дадени подробности за разкрит грабеж.", "date": "2019.03.21", "title": "Предстоящи събития в страната за 21 март (Агенция „Фокус“)"}
{"url": "http://www.focus-news.net/news/2019/03/21/2636995/pregled-na-osnovnite-temi-v-svetovniya-pechat-agentsiya-fokus.html", "text": "Възможността за отлагане на Брекзит, присъдата срещу бившия босненски сръбски лидер Радован Караджич и американо-израелските отношения и вероятният нов мирен план за Близкия Изток са сред основните теми на световния печат. \r\n*** Обединеното кралство поиска от Европейския съюз да отложи оттеглянето си от блока до 30 юни, но лидерите на ЕС вероятно ще предоставят такова кратко удължаване само ако британският премиер Тереза Мей може да спечели подкрепата си от парламента на Великобритания за споразумението, което вече беше договорено в Брюксел, пише авторитетното американско издание  The Wall Street Journal . \r\nРешението да се поиска кратко удължаване е нов обрат за г-жа Мей, чиято власт се отслабва, тъй като тя е под нарастващ натиск от страна на евроскептиците в нейната консервативна партия, за да извади бързо Британия от блока. По-рано тя каза, че ще търси дълго удължаване, ако сделката за Брекзит не бъде одобрена на този етап. \r\nИскането на Мей запазва възможността Великобритания да може да напусне ЕС без споразумение за оттегляне в края на следващата седмица. \r\nАко Парламентът отново гласува против нея споразумението си следващата седмица, г-жа Мей ще се сблъска с категоричен избор между Брекзит без споразумение на 29 март - перспективата, която парламентът отхвърли миналата седмица, или искане от ЕС за по-дълго забавяне, за да й позволи да промени курса и за изграждане на парламентарно мнозинство за различен резултат от Брекзит. \r\nТова би могло да включва обещанието й за по-мек вариант на Брекзит, който би могъл да спечели междупартийна подкрепа или дори да отвори пътя към втори референдум или общи избори. Може също така да съживи перспективата, че тя ще подаде оставка, за да позволи на консервативната си партия да избере друг лидер. \r\nНаблюдателите от Великобритания сега очакват ново гласуване в началото на следващата седмица в Камарата на общините относно споразумението за оттегляне на премиера, което определя икономическите и правни условия, необходими за осигуряване на плавно разделение между Великобритания и нейния най-голям търговски партньор. Те се надяват, че искането за дата на излизане, различно от 29 март, ще помогне на правителството да заобиколи правилото, посочено от председателя на парламента по-рано тази седмица, срещу гласуване за трети път на вече двукратно отхвърленото предложение. \r\n\"Този парламент отдели  на Европа твърде дълго време\", каза Мей пред депутатите в сряда. \r\nВ сряда следобед председателят на Европейския съвет Доналд Туск заяви, че е възможно кратко удължаване, но „ще бъде обвързано с положително гласуване на споразумението за оттегляне в Камарата на общините“. \r\nЛидерите на останалите 27 държави-членки на ЕС ще обсъдят предложеното отлагане на двудневна среща на върха, която започва в четвъртък. Европейските представители обаче заявиха, че е малко вероятно да вземат окончателно решение, докато британският парламент не гласува. Доналд Туск, който председателства срещите на лидерите на ЕС, каза, че може да свика допълнителна среща през следващата седмица, ако е необходимо. \r\n\"Дори ако надеждата за краен успех може да изглежда крехка, дори илюзорна и въпреки че умората от Брекзит е все по-видима и оправдана, не можем да се откажем от търсенето - до последния момент - на положително решение\", каза той. \r\nЕдно удължаване би премахнало непосредствения риск от смущения за  икономиката и бизнеса, които вероятно биха съпътствали рязкото скъсване с ЕС, без да има споразумение за оттегляне. \r\nМиналата седмица депутатите гласуваха  за втори път срещу споразумението за Брекзит, което правителството договори с ЕС. След това поражение Мей заяви, че ще търси по-дълго забавяне, преди разделянето на Великобритания от ЕС, като някои от нейните служители предвиждат удължаване с повече от година. \r\nНо на заседание на кабинета във вторник изтъкнати членове на собственото й правителство, заплашиха да подадат оставка, ако поиска продължително удължаване, страхувайки се, че може да накара Обединеното кралство да отмени решението си за 2016 г. да напусне ЕС или да запази Великобритания тясно свързана с блока. \r\nТези министри, заедно със значителна част от депутатите от консервативната партия, искат по-скоро да осигурят Брекзит на своите поддръжници. \r\nЛидерите на ЕС останаха разочаровани от драмата, която се играе в Камарата на общините през последните две седмици и нямат желание да бъдат обвинявани за хаоса, който се очаква да произтече от Брекзит без сделка. Въпреки това, след най-новите политически маневри в Лондон, дипломати от ЕС казаха, че ако Мей не успее да получи одобрение на  споразумението за Брекзит от парламента следващата седмица, те ще разгледат последващо искане за по-дълъг срок, само ако Тереза Мей представи нов подход, например предсрочни избори или нов референдум. \r\n\"Дългият срок не е гарантиран\", казва друг висш дипломат. „Тя трябва да излезе с убедителна причина“. \r\nВъв вторник Дейвид Лидингтън, де-факто вицепремиер, беше в Брюксел, като изложи плановете на премиера да запази възможността за по-дълго забавяне на Брекзит  \r\nВ различни моменти от 24-часовия период, който започва в понеделник, дипломатите от ЕС бяха уведомени от Великобритания да очакват писмо с искане за кратко удължаване, никакво писмо и писмо, оставящо възможност за по-дълъг срок. \r\nДори и Мей да убеди парламента да проведе ново гласуване следващата седмица и след това да го спечели, няма гаранция, че ЕС ще предостави тримесечното удължаване, което е поискала. Председателят на Европейската комисия Жан-Клод Юнкер каза на Мей в телефонно обаждане в сряда, че в такъв случай изпълнителната власт на ЕС ще настоява за удължаване само до 23 май. \r\nТова е датата, на която започват избори в целия ЕС за нов Европейски парламент. Британският премиер заяви в сряда, че Великобритания няма да участва в гласуването. Според правото на ЕС Великобритания трябва да има представители в новия Европейски парламент, ако все още е в блока след 1 юли. \r\n***  Съдиите на ООН потвърдиха присъдите на бившия сръбски политик Радован Караджич, известен като „Касапинът от Босна“ за геноцид, военни престъпления и престъпления срещу човечеството и увеличи присъдата му от 40 години на доживотен затвор, пише  Daily Sabah . \r\nКараджич не е показа почти никаква реакция, след като датският съдия Даниел Вагн Йоенсен прочете осъдителната присъда, което означава, че 73-годишният силен човек в Босна ще прекара остатъка от живота си зад решетките. \r\nКараджич обжалва присъдите си от 2016 г. за геноцид, престъпления срещу човечеството и военни престъпления, както и присъдата си за организиране на жестокостите в опустошителната война в страната от 1992 до 1995 г. - най-кървавият конфликт в Европа след Втората световна война. \r\nБившият лидер е един от най-високопоставените фигури, съдени от Хагския съд за военни престъпления. Неговият случай се смята за ключов в предоставянето на правосъдие на жертвите на конфликта, който остави над 100 хиляди души мъртви и милиони без дом. \r\nЙоенсен заяви, че съдебният състав е сгрешил, когато е наложил само 40-годишна присъда. \r\nВ публичната зала избухнаха аплодисменти, когато Йоенсен издаде новата присъда. \r\nРоднините на жертвите на войната, най-кървавият конфликт в Европа след Втората световна война, се събраха пред съдебната зала преди изслушването. В мемориалния център в Сребреница беше поставен екран. Оцелелите и босненските граждани също се събраха в столицата Сараево, за да гледат забавеното предаване от Холандия. Майките на жертвите, някои възрастни хора и ходещи с бастуни, плачеха с видимо облекчение, след като видяха постановлението. \r\nВоенният командир Ратко Младич също очакваше решение за обжалване на присъдата му за геноцид и военни престъпления, което му осигури доживотна присъда. \r\nИ двамата мъже бяха осъдени за геноцид за ролята им в клането на 8000 мъже и момчета мюсюлмани в Сребреница през юли 1995 г. \r\nКараджич винаги е твърдял, че босненските кампании по време на войната, включително кървавата обсада на столицата Сараево, са били насочени към защита на сърбите. \r\nСлед обвинението му в трибунала в Хага Караджич остава на свобода години преди да бъде арестуван в Сърбия през 2008 г., дегизиран като терапевт. \r\n***  Израелският премиер Бенямин Нетаняху ще посети Белия дом следващата седмица за два дни за срещи с президента Тръмп, след като администрацията на Тръмп се готви да представи мирен план за Близкия изток, съобщава американското издание  Washington Examiner . \r\nВизитата беше обявена преди по-малко от седмица и ще включва работна среща в понеделник и президентска вечеря във вторник, заяви говорителят на Белия дом Сара Сандърс. \r\n„Тръмп и Нетаняху „ще обсъдят общите интереси и действия в Близкия изток“, каза Сандърс. \r\nПътуването на Нетаняху във Вашингтон съвпада с плана на администрацията на Тръмп за представяне на амбициозно предложение за мир между Израел и палестинците. Оповестяването му може да се случи още следващия месец. \r\nЗетят и съветник на Тръмп Джаред Къшнър ръководи усилията за посредничене за сключване на сделка. Къшнър заяви миналия месец, че предложението ще бъде разкрито след парламентарните избори в Израел на 9 април. \r\nКъшнър има дългогодишни отношения с Нетаняху, който е изправен пред обвинения в корупция в Израел. Според съобщенията израелският лидер е спал в детското легло на Къшнър по време на посещенията в дома на баща му Чарлс Къшнър, който е предприемач и милиардер. Според съобщенията Къшнър е спал в мазето, когато Нетаняху е взимал стаята му. \r\n***  Министърът на външните работи на Ливан прогнозира провала на така наречената „сделка на века“ - план на САЩ за постигане на мирно споразумение между палестинците и Израел, пише турският вестник  Yeni Safak . \r\n„Сделката на века „ще бъде мъртво родена“, заяви Гебран Басил в интервю за местна ливанска телевизия. \r\nМинистърът подчерта, че мирната инициатива трябва да бъде „в съответствие с правата, които Израел трябва да възстанови за Палестина“. \r\nУсловията на мирния план на Вашингтон остават неясни. Но според последните спекулации, палестинските бежанци ще бъдат помолени да се откажат от правото си да се върнат в историческата Палестина, от която бяха изгонени през 1948 г., за да направят път на новата държава Израел. \r\nГоворейки за репатрирането на сирийски бежанци в Ливан, Басил каза, че това може да бъде постигнато чрез „прилагане на ливанския закон“ и „връзки със Сирия“. \r\nТой обясни продължаващото присъствие на сирийски бежанци в Ливан с „парите, които получават ежемесечно от институции на ООН“. \r\nЛиван има най-малко 1,7 милиона сирийски бежанци, от които около 27 процента нямат документи за самоличност, според годишния доклад на сирийската мрежа за правата на човека, докато ООН оценява този брой на по-малко от един милион.", "date": "2019.03.21", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/03/21/2637125/evrokomisaryat-mariya-gabriel-business-excellence-2022-e-vazhno-sabitie-za-biznesa-zashtoto-tsifrovite-tehnologii-pronikvat-vav-vsichki-sferi-na-ikonomikata.html", "text": "„Business excellence 2022“ е важно събитие за бизнеса, защото цифровите технологии проникват във всички сфери на икономиката. Това каза еврокомисарят Мария Габриел в свое видео обръщение, излъчено по време на откриването на Икономическия форум „Business excellence 2022”, предаде репортер на  Агенция „Фокус“ . \r\n„Радвам се, че имам възможността да приветствам днешния форум, посветен на иновативните модели за управление на бизнеса. Това е тема, която звучи все по-съвременно в днешната реалност“, заяви Мария Габриел и посочи, че тя е свързана с развитието на информационните технологии. „Цифровите технологии проникват във всички сфери на икономиката и тяхното усвояване от страна на персонала е от ключово значение за бизнеса. Големите обеми от данни, съчетани с изкуствения интелект, могат значително да подобрят начина, по който бизнесът произвежда стоки, разпространява ги и ги дава на крайния потребител“, заяви тя. Мария Габриел посочи, че едва 20% от малките и средни предприятия са високо цифровизирани, а при големите се отчитат 52%. „Ето защо искам да оправя послание към нашите европейски предприемачи – бъдете смели, бъдете иновативни и експериментирайте“, заяви еврокомисарят. „Иновациите са изключително важни за конкурентоспособността на европейския избор, затова отделяме специално внимание на супер технологиите“, посочи тя. \r\nМария Габриел заяви, че за периода до 2020 г. ще бъдат инвестирани 500 млн. лв. в дигитални хъбове, като такива ще има и в България. \r\nЦветилена СИМЕОНОВА", "date": "2019.03.21", "title": "Еврокомисарят Мария Габриел: „Business excellence 2022“ е важно събитие за бизнеса, защото цифровите технологии проникват във всички сфери на икономиката"}
{"url": "http://www.focus-news.net/news/2019/03/21/2636996/vzglyad-kakvi-sa-shansovete-sarbiya-da-obarne-grab-na-rusiya.html", "text": "Водачите на протестите в Белград настояват за оставката на президента Вучич и няма да спрат. Представителите на опозицията са в контакт с посолството на САЩ, където специален човек е отговорен за взаимодействието с него. ЕС и САЩ искат Сърбия да преразгледа отношенията си с Русия. Могат ли да разчитат на успех, анализира руският ежедневник  “Взгляд“ . \r\nРедовните протестни акции са насрочени в Сърбия на 23 март. Добра дата. Тази събота, и в навечерието на двадесетата годишнина от бомбардировките на НАТО, освен това обещават хубаво време. Климатичният фактор е един от решаващите фактори за протестното движение. Пъстрите опозиционери започнаха протестните си действия от ноември миналата година, когато един от лидерите на младежката структура на новото ляво Борко Стефанович е бил бит от неизвестни. Тъй като през зимата десетки хиляди излизаха на митингите, то в очарователната Белградска пролет ще се съберат всичките пет милиона. \r\nТези подробности са важни за разбирането на случващото се в Белград на нивото на обикновените хора. Цялото население на Сърбия е около седем милиона души. Президентът Александър Вучич, предразположен към сурови изявления на ръба на фала, заяви, че няма да допусне насилственото сваляне на правителството, \"дори ако се съберат пет милиона\". В отговор се ражда хаштаг # 1od5miliona („един на пет милиона”), при който младите хора се събират за митинги в социалните мрежи. Той се носи на банер пред колоните на протестиращите и е отпечатан на значки и тениски. \r\nДигиталното поколение обича тази простота на нивото на \"цитати от Facebook\". Струва им се, че са изпълнени с дълбоко социално значение. \r\nЕлена Анасонович отговаря за социалните мрежи, хаштаговете и други радости на модерния уличен протест в обединената опозиция - младо момиче с боядисана червена коса и големи очила. Тя смята себе си за харизматична, в резултат на която активно говори на митинги и заедно с лидерите на опозицията  и води тълпата към щурмуването на Белградската телевизия. Нейното нещастие е, че малко преди рязкото засилване на протестните действия Анасонович посети американското посолство заедно с някои други представители на опозицията. \r\nСъветникът Дейвид Линдгрен Геренбек и третия секретар  Катрин Вирджиния Валзак отговарят за протестното движение в посолството на САЩ в Белград, а на изпълнителното ниво Центърът за международни въпроси и въпроси на сигурността, който насърчава интересите на НАТО в Сърбия. Освен Анасонович, Денис Ибишбегович, ръководителят на движението „Ние не даваме Белград” и по съвместителство съветник на американския посланик за опозицията, са отговорни за общуването с тях в протестното движение. \r\nТази среда генерира цялото „цифрово творчество“ („цифрова“ - в смисъл на манипулация с числа, а не сферата на високите технологии). След пребиването на Стефанович се появи хаштагът \"кървави ризи\" (медиите копираха снимки на бития опозиционер със следи от кръв по дрехите си), последван от лозунга \"Спрете насилието!\" ) и по някаква причина \"Вучич - крадец!\". Преди това нямаше обвинения за корупция срещу президента, но корупционният компонент е задължителен атрибут на съвременната протестна акция. \r\nДокато времето се подобряваше и други политически сили се включиха в протеста, а списъкът с искания нарастваше като снежна топка, която до днес придобива размери, несъвместими с реалността. Например, от Вучич се иска едновременно оставката и публикуване на плановете за преговори с албанците. \r\nЛибералната опозиция винаги е много чувствителна към изчисляването на своите поддръжници и противници. Оценките за броя на протестиращите в Белград от самата опозиция и от жандармерията дори се различават десет пъти. Например, ако полицията твърди, че 6,5 хиляди души са участвали в протестния марш, тогава опозицията претендира за 60 хиляди. Правителствените медии са на страната на полицията, но имат и очи, което доведе до нападението на телевизията. \r\nИма мнение, че ситуацията се натяга отвън, защото Европейският съюз иска да получи недвусмислени отговори от официален Белград по ключови въпроси преди изборите за Европейски парламент. А въпросите са изпълнението на условията за присъединяване към ЕС, прекъсването на отношенията с Русия, отказа от Косово. На практика всичко това е невъзможно. А опитът да се \"изтласка Вучич\" е странно решение за разумни хора. Характерът и емоционалният заряд на сръбския президент могат да доведат до резултати, които са противоположни на това, което биха искали да видят в Европа. Просто европейците обичайно вярват, че всяко протестно движение в Сърбия е проевропейско, и няма значение, че Бошко Обрадович предлага да се присъедини към Организацията на Договора за колективна сигурност (ОДКС), доминирана от Русия  и е за разпръсване на гей-парадите. \r\nЕвропейските проблеми са чужди на американците, тяхната задача е да приведат на власт човек с изразени либерални проамерикански възгледи.  \r\nВ сегашната ситуация ЕС и САЩ нямат какво да получат в Белград, защото дори сред протестиращите няма никой, който да споделя изцяло всички изисквания, които чужденците поставят на Сърбия (като се изключат организаторите). \r\nВ обозримо бъдеще Белград няма да се измъкне от капана на вечното маневриране между Изтока и Запада, т.е. прословутата „политика на неутралност”, за която Вучич настоява. От време на време махалото може ситуационно да се наклони в една от крайните позиции, но само за кратко и с тъжни последствия. \r\nНикой протест сега или утре няма да доведе до рязка промяна в хода на Сърбия, дори само защото западните искания са толкова нереалистични, че дори най-изявеният еврофил няма да рискува да ги изпълни. Общественото мнение ще остане в позиция от 50 до 50, което ще създаде в заинтересованите НПО илюзията, че изборните резултати могат да бъдат повлияни от творчески и социални мрежи. А това, от своя страна, ще продължи да подхранва недоволството в страна, която е предразположена към вечни граждански войни. Историческата тенденция не променя модерните хаштагове и други творчески идеи.  Юлиян Марков", "date": "2019.03.21", "title": "„Взгляд“ :Какви са шансовете Сърбия да обърне гръб на Русия"}
{"url": "http://www.focus-news.net/news/2019/03/21/2636997/afp-palestinets-e-bil-ubit-na-zapadniya-bryag-ot-izraelski-voynik.html", "text": "Палестинец е бил застрелян в сряда в окупирания Западен бряг, съобщиха палестинските медицински източници, като израелската армия потвърди, че войник е открил огън след като палестинци са мятали камъни по израелски военни автомобили, предава  AFP . \r\nПалестинското Mинистерство на здравеопазването каза, че 26-годишният Ахмед Манасара е застрелян близо до контролно-пропускателен пункт в района на Витлеем, без да предоставя допълнителни подробности. \r\nИзраелската армия заяви, че един войник \"е открил огън, след като е отговорил на нападение с камъни, хвърлени по автомобили на израелската армия. \r\nСмъртта на Манасара идва ден след като двама палестинци бяха убити в сблъсъци близо до Наблус, когато напрежението в Западния бряг нарасна преди общите избори в Израел на 9 април.  Юлиян Марков", "date": "2019.03.21", "title": "AFP: Палестинец е бил убит на Западния бряг от израелски войник"}
{"url": "http://www.focus-news.net/news/2019/03/21/2637000/nezavisimaya-gazeta-shte-stane-li-braziliya-chlen-na-nato.html", "text": "Ще стане ли Бразилия член на НАТО, коментира в геополитическа статия руският вестник  “Независимая газета“ .  \r\nНа 18 и 19 март бразилският президент Жаир Болсонаро посети САЩ. Тръмп за него е идеален и ролеви модел (не случайно той получи името Бразилски Тръмп). Болсонаро многократно е казвал, че е \"възхитен\" от американския президент и иска да направи Бразилия велика, точно както Тръмп иска да направи Америка велика. И вече във Вашингтон той каза: \"Ще отворя сърцето си за него (Тръмп. -\" НГ \") и се надявам, че най-доброто за нашите страни ще се случи.\" \r\nПрезидентът неочаквано посети ЦРУ (което не беше в програмата за посещение), наричайки го \"една от най-уважаваните разузнавателни служби в света\". Накрая Болсонаро обяви едностранна отмяна на визите за американски (както и канадски, австралийски и японски) туристи за влизане в Бразилия. \r\nЕдна от целите на посещението беше \"укрепване на демокрацията в тази (латиноамериканска -\" НГ \") част от Западното полукълбо, което означава, че е необходимо да се отърват от ехото на\" стария комунизъм \". За Болсонаро това е мания: той вижда “социализма” или “комунизма” навсякъде, особено в дългогодишното управление на левите сили в неговата страна. В този случай той го вижда във Венецуела. Тези изявления са още  от предизборната кампания през октомври 2018 година. Макар и казано в разгара на президентската надпревара, се оказа, че това са дълбоките убеждения на президента, които той не престава да демонстрира. \r\nВ навечерието на срещата с Тръмп обществеността се опасяваше, че евентуалните споразумения между Болсонаро и Тръмп ще изострят напрежението около и без това острата криза във Венецуела. Тръмп се опитва да привлече подкрепата на Бразилия в \"отнемането на властта на Мадуро\", когото той нарича \"диктатор\". \r\nРазговорите бяха кратки и се проведоха при закрити врати, на които присъстваха Едуард Болсонаро - син на президента и ръководител на комисията по международните отношения на Долната камара на парламента, емисарят на баща си на международната сцена. По време на преговорите Тръмп подкрепи присъединяването на Бразилия към Организацията за сътрудничество и икономическо развитие (ОИСР), която се нарича \"клуб на богатите страни\", в замяна на оттеглянето на страната от групата на развиващите се страни, които имат предпочитания и специални квоти в СТО, (на които САЩ се противопоставят). Бразилското външно министерство, без дори да чака Болсонаро да се върне, веднага отправи нота за началото на тази процедура. \r\nНо главната изненада предстоеше: спонтанното предложение на Тръмп за Бразилия да се присъедини към НАТО. Ето как бразилският вестник Globo цитира думите на Тръмп: „Предложих на президента на Бразилия, че бих искал Бразилия да бъде основен съюзник извън НАТО или дори да започнем да мислим за Бразилия като член на НАТО. Ако Бразилия стане член на НАТО, това ще бъде голяма крачка напред в областта на сигурността и сътрудничеството между нашите страни. \" (Интерес буди участието на южноатлантическа държава в Северноатлантическия алианс). \r\nСега проблемът за участието или неучастието на Бразилия в разрешаването на венецуелската криза изглежда нов: в крайна сметка, ако бъде приета покана, съюзните отношения вероятно ще задължат страната да действа „съвместно”. След завръщането си в Бразилия, Болсонаро ще се консултира и ще разработи позиция по този въпрос. \r\nЗа Русия темата за възможното членство на Бразилия в НАТО е особено тревожна , пише изданието. Как хипотетичното членство в НАТО ще бъде комбинирано с членството в БРИКС е голям въпрос, на който все още няма отговор.  Юлиян Марков", "date": "2019.03.21", "title": "„Независимая газета“ : Ще стане ли Бразилия член на НАТО"}
{"url": "http://www.focus-news.net/news/2019/03/21/2636999/reuters-boing-otlaga-s-tri-mesetsa-izstrelvaneto-na-korab-kam-mks.html", "text": "Американската компания „Боинг“ отложи с три месеца безпилотния старт на кораба CST-100 „Старлайнър“ към Международната космическа станция (МКС), предава   Reuters , позовавайки се на източници, че изстрелването на кораб с екипаж е изместено със същия период. \r\nПо-рано, датите за първия безпилотен старт на CST-100 „Старлайнър“ бяха променени от март на  април тази година. В същото време графикът на първия полет на кораба с екипаж остана непроменен  той бе насрочен за август 2019 година. \r\nОт 2011 г. само руските кораби  \"Союз\" пътуват до  Международната космическа станция. Те доставят руски, американски и други членове на екипажа на МКС. Корабът на \"Спейс Екс\" „Дракон“ бе изстрелян към МКС на 2 март и за пръв път се скачи със станцията на 3 март. \r\nПрез юли корабът може да бъде изпратен с астронавтите Боб Бенкен и Дъг Хърли на борда, след което НАСА ще вземе решение за сертифициране на „Дракон“ за редовни полети.  Юлиян Марков", "date": "2019.03.21", "title": "Reuters: „Боинг“ отлага с три месеца изстрелването на кораб към МКС"}
{"url": "http://www.focus-news.net/news/2019/03/21/2637002/sport-povikaha-stanislav-kostov-na-myastoto-na-kiril-despodov.html", "text": "Футбол: Треньорският щаб на националния отбор по футбол е повикал нападателя на Левски Станислав Костов за подготвителния лагер на „лъвовете” преди квалификациите за UEFA EURO 2020 срещу Черна гора и Косово. По този начин Костов ще замени напусналия контузен бивш футболист на ЦСКА и настоящ на Каляри Кирил Десподов, който отпадна в сряда сутринта от групата заради травма. Костов ще се присъедини към съотборниците си в сряда, а финалната група от 23-ма футболисти за домакинството срещу Черна гора на 22-и март ще бъде оповестена непосредствено преди двубоя.", "date": "2019.03.21", "title": "Спорт: Повикаха Станислав Костов на мястото на Кирил Десподов"}
{"url": "http://www.focus-news.net/news/2019/03/21/2637031/ministar-predsedatelyat-boyko-borisov-shte-uchastva-v-redovnoto-zasedanie-na-evropeyskiya-savet.html", "text": "Премиерът Бойко Борисов ще участва в редовното заседание на Европейския съвет, което ще се проведе днес и на 22 март в Брюксел. Това съобщиха от  Правителствена информационна служба . Държавните и правителствени ръководители във формат ЕС-27 ще проведат заседание за обсъждане на последните събития след нотификацията от Обединеното кралство съгласно член 50. \r\nПреди да започне работната сесия на Съвета министър-председателят Бойко Борисов и председателят на Европейския парламент Антонио Таяни ще открият изложбено пространство „Атанас Буров” в сградата на ЕП. За първи път в историята на институциите на ЕС част от Европейския парламент ще носи името на български общественик. Атанас Буров е европейски демократ и държавник, работил усилено за въвеждането на модерни за времето си европейски практики в България. Решението за именуването на част от централната сграда на ЕП в Брюксел на Атанас Буров бе одобрено от ръководството на Европейския парламент в края на миналата година по инициатива на български евродепутати. По време на официалната церемония ще бъде открит също бронзов бюст на Атанас Буров и паметна плоча за делото на българския общественик. \r\nНа 22 март лидерите на страните членки ще се срещнат с министър-председателите на Исландия, Княжество Лихтенщайн и Кралство Норвегия за отбелязване на 25-годишнината от създаването на Европейското икономическо пространство. \r\nПо-късно на втората работна сесия на Европейския съвет държавните и правителствени ръководители на ЕС ще обсъдят укрепването на европейската икономическа база, изменението на климата, предстоящата среща на върха ЕС - Китай, както и начините за борба с дезинформацията. В началото на заседанието се очаква президентът на Румъния, който представлява текущото ротационно председателство на Съвета на ЕС, да запознае лидерите с работата и напредъка по приоритетите на Румънското председателство.", "date": "2019.03.21", "title": "Министър-председателят Бойко Борисов ще участва в редовното заседание на Европейския съвет"}
{"url": "http://www.focus-news.net/news/2019/03/21/2637003/moskovskiy-komsomolets-polsha-obyasni-zashto-ne-e-pokanila-rusiya-na-meropriyatiyata-posveteni-na-nachaloto-na-vtorata-svetovna-voyna.html", "text": "Полските власти обясниха защо беше решено да не се кани руската делегация на събития, посветени на 80-годишнината от началото на Втората световна война. Както е пояснено от офиса на полския президент, решението е взето въз основа на съвременни, а не исторически реалности, пише руският ежедневник  „Московский комсомолец“ \r\n\"Събитията по повод годишнината от избухването на Втората световна война ще се проведат в кръга на страни, с които полското правителство работи за мир, основан на спазването на международното право и на суверенитета на държавите\", се казва в изявление от канцеларията на президента на републиката. \r\nОсвен това полската страна заяви, че счита историческата логика на Министерството на външните работи на Русия за проблематична, особено в контекста на септември 1939 година. \r\nВаршава покани партньорите от НАТО и ЕС, както и страните от Източното партньорство (Армения, Азербайджан, Беларус, Грузия, Молдова и Украйна) към тези събития. От своя страна Министерството на външните работи на Руската федерация посочи, че Полша продължава да пренебрегва историческата логика, действайки въпреки безспорно решаващия принос на Червената армия за разгрома на Вермахта.  Юлиян Марков", "date": "2019.03.21", "title": "„Московский комсомолец“:  Полша обясни, защо не е поканила Русия на мероприятията посветени на началото на Втората световна война"}
{"url": "http://www.focus-news.net/news/2019/03/21/2637006/nad-13-mln-pensioneri-shte-poluchat-po-40-leva-velikdenski-dobavki-obzor.html", "text": "Над 1, 3 млн. български пенсионери ще получат по 40 лв. великденски добавки. На редовното си заседание правителството прие Постановление за одобряване на допълнителен трансфер в размер на 52 894 700 лв. от бюджета на Държавното обществено осигуряване за 2019 г. Тези средства са предвидени за еднократно изплащане на допълнителна сума към пенсиите за месец април. Министърът на труда и социалната политика Бисер Петков обясни, че критерият, който се е приел за определяне на пенсионерите, които ще имат право да получат тези добавки е, линията на бедност. „Всички пенсионери, на които за месец април сборът от пенсиите, заедно с добавките, е до 348 лв. ще получат добавка от 40 лв.“, допълни той, като посочи, че по разчети на НОИ това са 1 322 300 пенсионери, които заедно с пенсиите за месец април ще получат и тази добавка. „Днешното решение дава възможност на НОИ да се подготви технологично и да изплати тези добавки, преди започването на Великденските празници“, коментира социалният министър. „С това свое решение Министерски съвет ще се осигури допълнителна подкрепа на пенсионерите, които получават по-ниски пенсии “, изтъкна Бисер Петков. \r\nМинистърът коментира и въпроса около новата формула за изчисление на пенсиите. Той увери, че ведомството, заедно с НОИ и всички заинтересовани страни в процеса подготвят законодателната инициатива за изчислението на пенсиите, която ще бъде готова съвсем скоро. „Има постигнато съгласие за даване на възможност, при която пенсионерите да изберат дали периодът от 1997 до 1999 година, респективно и доходите от този период, да бъде включен в изчисляването на индивидуалния им коефициент“, посочи Бисер Петков. „Правим още малко разчети с НОИ и в най-кратко време ще бъдем готови със законодателна инициатива, която ще обсъдим с парламентарните групи в Народното събрание с цел нейната подкрепа и бързото и приемане“, обяви министърът.  \r\nС променената в края на миналата година формула от 1 януари 2019 г. при изчисляването на пенсията отпадна възможността хората да избират трите най-силни години преди 1997 г. Не влиза и доходът между 1997 г. и 1999 г. Вземат се предвид само осигуровките от 2000 г. насам. Като мотиви за промяната бяха посочени две причини – да спрат опитите за измама при предоставянето на документи от вече несъществуващи работодатели и да се спре изкривяването на сумите заради липсата на таван на осигурителния доход преди 2000 година. Във връзка с измененията Националният осигурителен институт (НОИ) подготви последваща оценка на ефектите от влезлите в сила разпоредби. От НОИ отчитат, че изключването на доходите за 1997, 1998 и 1999 г. и налагането на ограничение върху крайната стойност на индивидуалния коефициент ще ощети 31.3% от обхванатите лица, без промяна остават размерите на индивидуалния коефициент на 11,9%, а увеличение в размера на индивидуалния коефициент ще имат 56,8%.  \r\nВъв вторник след извънредна среща при премиера Борисов, правителството пое ангажимент, че няма да се стигне до намаляване на пенсията на нито един пенсионер. По време на срещата бяха обсъдени всички възможни варианти за недопускане ощетяване на българските пенсионери.  \r\nДаяна ДЮЛГЕРОВА", "date": "2019.03.21", "title": "Над 1,3 млн. пенсионери ще получат по 40 лева великденски добавки (ОБЗОР)"}
{"url": "http://www.focus-news.net/news/2019/03/21/2637030/prezidentat-rumen-radev-shte-poseti-grad-kyustendil.html", "text": "Президентът Румен Радев ще посети Кюстендил. Това съобщиха от  Прессекретариата на държавния глава . Той ще бъде посрещнат в 10.45 часа пред сградата на Община Кюстендил, след което Румен Радев ще проведе среща с кмета Петър Паунов и с представители на общинското ръководство. \r\nОт 11.00 часа на площад „Велбъжд“ президентът Радев ще участва в тържествената програма, посветена на празника на Кюстендил.", "date": "2019.03.21", "title": "Президентът Румен Радев ще посети град Кюстендил"}
{"url": "http://www.focus-news.net/news/2019/03/21/2637001/afp-reytingat-na-zhair-bolsonaro-se-srina.html", "text": "Рейтингът на одобрението на бразилския президент Жаир Болсонаро се срина през март, сочи проучване, проведено в сряда, след като поредица от политически скандали опетниха неговия образ на борец с корупцията, предава  AFP . \r\nРезултатът на Болсонаро от 51% е най-лошият, записано от президент в трите месеца след поемането на властта, според социологическо проучване, проведено сред две хиляди бразилци. Това се сравнява с 67-процентното одобрение на крайнодесния лидер през януари, веднага след като се закле. \r\nОбщественото доверие в ултраконсервативния Болсонаро също падна до 49% този месец от 62% в началото на годината. \r\n44% от бразилците обявиха, че нямат доверие в бившия парашутист, в сравнение с 30% през януари. \r\n\"Правителството е непопулярно, губи доверие бързо, има вътрешни битки\", заяви политическият анализатор Андре Сесар  \r\nОсвен това, Болсонаро се опитва да прокара \"изключително непопулярна\" реформа на щедрата пенсионна система на страната.  Юлиян Марков", "date": "2019.03.21", "title": "AFP: Рейтингът на Жаир Болсонаро се срина"}
{"url": "http://www.focus-news.net/news/2019/03/21/2637012/the-telegraph-naydzhal-faradzh-zayavi-che-shte-razkasa-torite-ako-otlozhat-brekzit.html", "text": "Найджъл Фарадж каза, че ще разкъса Торите  „крайник от крайник“, ако Тереза Мей отложи Брекзит, цитира думите му британският вестник  The Telegraph . \r\nБившия лидер на ЮКип, който вече е свързан с новата Брекзит партия , пише в The Telegraph, че удължаването на член 50 ще се разглежда като предателство от милиони гласоподаватели. \r\n\"Всяко удължаване на член 50 ще бъде разглеждано като предателство на нацията ни от милиони разгневени консервативни гласоподаватели\", каза той. \r\n„Изборът пред Тереза Май е прост. Ако държи твърдо и спазва закона на страната, Великобритания ще напусне Европейския съюз в 23 часа на 29 март. \r\n„Ако тя се забави и последва продължително удължаване, обещавам, че ще направя всичко възможно, за да разкъсам партията й „крайник по крайник“. Не заслужават нищо по-добро. \r\n\"Време е да напуснем Европейския съюз и да продължим остатъка на  живота си.\" \r\nФарадж написа в сряда: „Тъй като министър-председателят се отправя към утрешната среща на върха на ЕС в Брюксел с малки перспективи да постигне отчаяния си опит да създаде краткосрочно продължение на член 50, искам да й дам нещо друго, за което да помисли: оцеляването на Консервативната партия. \" \r\nСпоред него като кандидатства за удължаване на член 50, Тереза Мей нанася  щети на глобалната позиция на Великобритания като демократична нация. \"  Юлиян Марков", "date": "2019.03.21", "title": "The Telegraph: Найджъл Фарадж заяви, че ще „разкъса“ Торите, ако отложат Брекзит"}
{"url": "http://www.focus-news.net/news/2019/03/21/2637009/prokuraturata-shte-nastoyava-za-dozhivoten-zatvor-za-dvamata-mazhe-zapodozreni-za-zhestokoto-ubiystvo-na-zhena-v-harmanli-obzor.html", "text": "Прокуратурата ще настоява за доживотен затвор за двамата мъже, заподозрени за убийството на 53-годишна жена в Харманли. Това заяви на брифинг говорителят на главния прокурор Румяна Арнаудова. На 16 март в 10.26 часа в полицията в Харманли е получен сигнал за открита мъртва жена. Случаен минувач е намерил жертвата в тревната площ на разграден празен парцел на улица „В. Левски“ в града. Пристигналата на място оперативна група е изяснила, че жената е местен жител, а съдебният лекар е констатирал множество наранявания по главата. На 20 март полицията задържа двама мъже на възраст 18 и 21 години, заподозрени за убийството. Румяна Арнаудова обяви, че когато делото за убийството в Харманли влезе в съда, прокуратурата ще настоява за доживотен затвор за двамата извършители. Тя обясни, че извършителите са задържани от МВР и ще бъдат предадени на Окръжна прокуратура-Хасково. Румяна Арнаудов изтъкна, че извършените оперативно-издирвателни действия са дали своя резултат. „Установено е, че жертвата е била в безпомощно състояние, поради употребата на голямо количество алкохол. Установено е, че двете лица са извършили действия с цел удовлетворяване на полово желание без съвкупление, след което са нанесени множество удари по тялото и главата на пострадалата жена. В резултат на аутопсията е установена и причината за смъртта – тежка черепно-мозъчна травма“, отбеляза Арнаудова. На извършителите ще бъдат повдигнати обвиненията за блудство на лице в безпомощно състояние и убийство по особено жесток и мъчителен начин. В следващите дни Окръжната прокуратура в Хасково ще поиска най-тежката мярка за неотклонение „задържане под стража“ и на двамата извършители. \r\nДаяна ДЮЛГЕРОВА", "date": "2019.03.21", "title": "Прокуратурата ще настоява за доживотен затвор за двамата мъже, заподозрени за жестокото убийство на жена в Харманли (ОБЗОР)"}
{"url": "http://www.focus-news.net/news/2019/03/21/2637004/gerb-i-sds-tragvat-zaedno-na-evroizborite-obzor.html", "text": "ГЕРБ и СДС тръгват заедно на евроизборите, стана ясно след среща на ръководствата на двете партии. След срещата лидерът на ГЕРБ Бойко Борисов заяви, че на СДС ще се даде сигурно избираемо място, с поне две места в листата за европейските избори. „Места за убедени демократи, които като отидат в Брюксел да защитават каузите, които ЕНП проповядва“, коментира той. Борисов изтъкна важността на това България да има здрава парламентарна група в Брюксел. Лидерът на ГЕРБ изрази надежда евродепутатите ни от всички политически семейства да работят заедно по важни за България теми. „Форматът ЕНП е изключително важен за нас, има огромен залог за бъдещето на Европа“, подчерта Борисов. Лидерът на СДС Румен Христов заяви: „С ГЕРБ констатирахме, че ако участваме заедно на евроизборите няма да има загуба на десни гласове“. Той уточни, че ГЕРБ и СДС нямат разминавания по отношение на европейската политика. Според Христов е нормално и логично СДС като най-старата формация член на ЕНП да си сътрудничи с ГЕРБ- най-голямата партия там. Държавният глава Румен Радев насрочи евроизборите за 26 май. Очаква се ГЕРБ да обяви официално листата си с евродепутати на 31 март. На 28 март се очаква нова среща между ГЕРБ и СДС.  „Фокус“ припомня:  На 15 март Националният съвет на СДС реши партията да продължи преговорите си за сключване на коалиционно споразумение с „Демократична България“. От СДС поставиха редица теми, които да присъстват в бъдещата обща позиция. От партията настояха в наименованието на коалицията да се съдържа абревиатурата СДС. Националният съвет обаче даде мандат за преговори за евроизборите и с други партии от ЕНП. След като стана ясно, че СДС ще води разговори и с ГЕРБ, от „Демократична България“ обявиха, че партньорството им се обезсмисля. „Настоящото ръководство на СДС очевидно избра страната на властта и на „модела Борисов“, заявиха от партията.  \r\nПредседателят на ЕНП Жозеф Дол изпрати писмо с призив всички български партии, членове на Европейската народна партия, да се обединят за предстоящия вот. В отговора си към Жозеф Дол Румен Христов обяви готовност СДС да положи всички възможни усилия броят на депутатите от България в ЕНП да бъдат колкото се може повече. Председателят на СДС подчерта, че предизвикателствата пред партиите-членки на ЕНП от цяла Европа са изключително сериозни, но те са гарант, че европейската идея ще бъде жива и няма да бъдат допуснати евроскептици, крайно леви, крайно десни и популисти да я опорочат. В писмото си Христов обяви още, че партията има мисия за предстоящите избори, за която реализация ще е необходим всеки десен вот.", "date": "2019.03.21", "title": "ГЕРБ и СДС тръгват заедно на евроизборите (ОБЗОР)"}
{"url": "http://www.focus-news.net/news/2019/03/21/2637008/daily-express-dnes-e-reshitelen-den-za-brekzit.html", "text": "Лидерите на Европейския съюз ще се срещнат днес, за да обсъдят възможността за кратко удължаване на член 50 след официалното писмо на премиера Тереза Мей до Доналд Туск с искане за тримесечно забавяне на Брекзит, пише британският вестник  Daily Express . \r\nВсички лидери на държавите-членки на ЕС трябва да се споразумеят за отлагането на Брекзит ако те не успеят да постигнат единодушно споразумение, Великобритания ще напусне ЕС, както беше планирано на 29 март. Доналд Туск предупреди, че ЕС може само да отложи закъснението, ако договореното вече споразумение бъде гласувано в Камарата на Общините. Тереза Мей поиска от ЕС датата на оттегляне да бъде отложена до 30 юни и дори заплаши да подаде оставка като министър-председател, ако депутатите поискат по-дълго забавяне. \r\nВ сряда вечерта Мей изнесе реч пред страната, където изрази „личното си съжаление“ към нацията, че Великобритания не напуска ЕС навреме и призова депутатите да подкрепят споразумението. \r\nГоворейки от кабинета си Мей каза: „Минаха почти три години, откакто обществеността гласува за напускане на Европейския съюз. Това беше големият урок по демокрация в историята на нашата страна. Станах премиер с обещание да изпълня тази народна воля. \r\n„През март 2017 г. стартирах процеса по член 50 за Великобритания за излизане от ЕС. А парламентът го подкрепи с огромно мнозинство. \r\nА сега няма да напуснем навреме на 29 март. \r\n„Това закъснение е въпрос на голямо лично съжаление за мен и за това съм абсолютно сигурен, че вие – обществото видяхте достатъчно. \r\nОт своя страна Доналд Туск  каза, че краткото забавяне на Брекзит е „възможно“ с определени условия. \r\nГоворейки от Брюксел, Туск каза: „В светлината на консултациите, които проведох през последните дни, считам, че ще бъде възможно кратко удължаване, но то ще зависи от положителния вот на споразумението за оттегляне от ЕС. \" \r\nВъпреки това председателят на Европейската комисия Жан-Клод Юнкер заяви, че ЕС е направил много, за да улесни Обединеното кралство за процеса на Брекзит  и не може да направи повече. \r\nЮнкер подчерта: \"Няма да има повторни преговори, нови преговори, никакви допълнителни гаранции в допълнение към вече дадените.\" \r\nФранция също не подкрепя удължаването на Брекзит за Великобритания. \r\nФренският министър на външните работи Жан-Ив Льо Дриан заяви вчера: \"Една ситуация, в която Тереза Мей не би могла да представи на Европейския съвет достатъчно гаранции за надеждността на нейната стратегия, ще доведе до отхвърляне на искането за удължаване и избор на сделка излизане. \" \r\nВ петък, една седмица преди Великобритания да напусне блока, британският премиер ще присъства на втория ден на срещата на върха на ЕС, където ще разговаря с висши лидери на ЕС. \r\nВъпросът дали Великобритания ще има евродепутати на европейските избори трябва да бъде решен - Комисията настоява, че при удължаване на срока за Брекзит след изборите на 23 май,трябва  да бъдат избрани британските членове на ЕП.  Юлиян Марков", "date": "2019.03.21", "title": "Daily Express: Днес е решителен ден за Брекзит"}
{"url": "http://www.focus-news.net/news/2019/03/21/2637013/pregled-na-osnovnite-temi-v-ruskiya-pechat-agentsiya-fokus.html", "text": "Протестите е Сърбия, идеята на Доналд Тръмп Бразилия да влезе в НАТО, поканата към британския бизнес да инвестира в Русия и решението на Полша да не покани руска делегация на събитията отбелязващи 80 години от началото на Втората световна война. \r\n***  Водачите на протестите в Белград настояват за оставката на президента Вучич и няма да спрат. Представителите на опозицията са в контакт с посолството на САЩ, където специален човек е отговорен за взаимодействието с него. ЕС и САЩ искат Сърбия да преразгледа отношенията си с Русия. Могат ли да разчитат на успех, анализира руският ежедневник  “Взгляд“ . \r\nРедовните протестни акции са насрочени в Сърбия на 23 март. Добра дата. Тази събота, и в навечерието на двадесетата годишнина от бомбардировките на НАТО, освен това обещават хубаво време. Климатичният фактор е един от решаващите фактори за протестното движение. Пъстрите опозиционери започнаха протестните си действия от ноември миналата година, когато един от лидерите на младежката структура на новото ляво Борко Стефанович е бил бит от неизвестни. Тъй като през зимата десетки хиляди излизаха на митингите, то в очарователната Белградска пролет ще се съберат всичките пет милиона. \r\nТези подробности са важни за разбирането на случващото се в Белград на нивото на обикновените хора. Цялото население на Сърбия е около седем милиона души. Президентът Александър Вучич, предразположен към сурови изявления на ръба на фала, заяви, че няма да допусне насилственото сваляне на правителството, \"дори ако се съберат пет милиона\". В отговор се ражда хаштаг # 1od5miliona („един на пет милиона”), при който младите хора се събират за митинги в социалните мрежи. Той се носи на банер пред колоните на протестиращите и е отпечатан на значки и тениски. \r\nДигиталното поколение обича тази простота на нивото на \"цитати от Facebook\". Струва им се, че са изпълнени с дълбоко социално значение. \r\nЕлена Анасонович отговаря за социалните мрежи, хаштаговете и други радости на модерния уличен протест в обединената опозиция - младо момиче с боядисана червена коса и големи очила. Тя смята себе си за харизматична, в резултат на която активно говори на митинги и заедно с лидерите на опозицията  и води тълпата към щурмуването на Белградската телевизия. Нейното нещастие е, че малко преди рязкото засилване на протестните действия Анасонович посети американското посолство заедно с някои други представители на опозицията. \r\nСъветникът Дейвид Линдгрен Геренбек и третия секретар  Катрин Вирджиния Валзак отговарят за протестното движение в посолството на САЩ в Белград, а на изпълнителното ниво Центърът за международни въпроси и въпроси на сигурността, който насърчава интересите на НАТО в Сърбия. Освен Анасонович, Денис Ибишбегович, ръководителят на движението „Ние не даваме Белград” и по съвместителство съветник на американския посланик за опозицията, са отговорни за общуването с тях в протестното движение. \r\nТази среда генерира цялото „цифрово творчество“ („цифрова“ - в смисъл на манипулация с числа, а не сферата на високите технологии). След пребиването на Стефанович се появи хаштагът \"кървави ризи\" (медиите копираха снимки на бития опозиционер със следи от кръв по дрехите си), последван от лозунга \"Спрете насилието!\" ) и по някаква причина \"Вучич - крадец!\". Преди това нямаше обвинения за корупция срещу президента, но корупционният компонент е задължителен атрибут на съвременната протестна акция. \r\nДокато времето се подобряваше и други политически сили се включиха в протеста, а списъкът с искания нарастваше като снежна топка, която до днес придобива размери, несъвместими с реалността. Например, от Вучич се иска едновременно оставката и публикуване на плановете за преговори с албанците. \r\nЛибералната опозиция винаги е много чувствителна към изчисляването на своите поддръжници и противници. Оценките за броя на протестиращите в Белград от самата опозиция и от жандармерията дори се различават десет пъти. Например, ако полицията твърди, че 6,5 хиляди души са участвали в протестния марш, тогава опозицията претендира за 60 хиляди. Правителствените медии са на страната на полицията, но имат и очи, което доведе до нападението на телевизията. \r\nИма мнение, че ситуацията се натяга отвън, защото Европейският съюз иска да получи недвусмислени отговори от официален Белград по ключови въпроси преди изборите за Европейски парламент. А въпросите са изпълнението на условията за присъединяване към ЕС, прекъсването на отношенията с Русия, отказа от Косово. На практика всичко това е невъзможно. А опитът да се \"изтласка Вучич\" е странно решение за разумни хора. Характерът и емоционалният заряд на сръбския президент могат да доведат до резултати, които са противоположни на това, което биха искали да видят в Европа. Просто европейците обичайно вярват, че всяко протестно движение в Сърбия е проевропейско, и няма значение, че Бошко Обрадович предлага да се присъедини към Организацията на Договора за колективна сигурност (ОДКС), доминирана от Русия  и е за разпръсване на гей-парадите. \r\nЕвропейските проблеми са чужди на американците, тяхната задача е да приведат на власт човек с изразени либерални проамерикански възгледи.  \r\nВ сегашната ситуация ЕС и САЩ нямат какво да получат в Белград, защото дори сред протестиращите няма никой, който да споделя изцяло всички изисквания, които чужденците поставят на Сърбия (като се изключат организаторите). \r\nВ обозримо бъдеще Белград няма да се измъкне от капана на вечното маневриране между Изтока и Запада, т.е. прословутата „политика на неутралност”, за която Вучич настоява. От време на време махалото може ситуационно да се наклони в една от крайните позиции, но само за кратко и с тъжни последствия. \r\nНикой протест сега или утре няма да доведе до рязка промяна в хода на Сърбия, дори само защото западните искания са толкова нереалистични, че дори най-изявеният еврофил няма да рискува да ги изпълни. Общественото мнение ще остане в позиция от 50 до 50, което ще създаде в заинтересованите НПО илюзията, че изборните резултати могат да бъдат повлияни от творчески и социални мрежи. А това, от своя страна, ще продължи да подхранва недоволството в страна, която е предразположена към вечни граждански войни. Историческата тенденция не променя модерните хаштагове и други творчески идеи. \r\n*** Ще стане ли Бразилия член на НАТО, коментира в геополитическа статия руският вестник  “Независимая газета“ .  \r\nНа 18 и 19 март бразилският президент Жаир Болсонаро посети САЩ. Тръмп за него е идеален и ролеви модел (не случайно той получи името Бразилски Тръмп). Болсонаро многократно е казвал, че е \"възхитен\" от американския президент и иска да направи Бразилия велика, точно както Тръмп иска да направи Америка велика. И вече във Вашингтон той каза: \"Ще отворя сърцето си за него (Тръмп. -\" НГ \") и се надявам, че най-доброто за нашите страни ще се случи.\" \r\nПрезидентът неочаквано посети ЦРУ (което не беше в програмата за посещение), наричайки го \"една от най-уважаваните разузнавателни служби в света\". Накрая Болсонаро обяви едностранна отмяна на визите за американски (както и канадски, австралийски и японски) туристи за влизане в Бразилия. \r\nЕдна от целите на посещението беше \"укрепване на демокрацията в тази (латиноамериканска -\" НГ \") част от Западното полукълбо, което означава, че е необходимо да се отърват от ехото на\" стария комунизъм \". За Болсонаро това е мания: той вижда “социализма” или “комунизма” навсякъде, особено в дългогодишното управление на левите сили в неговата страна. В този случай той го вижда във Венецуела. Тези изявления са още  от предизборната кампания през октомври 2018 година. Макар и казано в разгара на президентската надпревара, се оказа, че това са дълбоките убеждения на президента, които той не престава да демонстрира. \r\nВ навечерието на срещата с Тръмп обществеността се опасяваше, че евентуалните споразумения между Болсонаро и Тръмп ще изострят напрежението около и без това острата криза във Венецуела. Тръмп се опитва да привлече подкрепата на Бразилия в \"отнемането на властта на Мадуро\", когото той нарича \"диктатор\". \r\nРазговорите бяха кратки и се проведоха при закрити врати, на които присъстваха Едуард Болсонаро - син на президента и ръководител на комисията по международните отношения на Долната камара на парламента, емисарят на баща си на международната сцена. По време на преговорите Тръмп подкрепи присъединяването на Бразилия към Организацията за сътрудничество и икономическо развитие (ОИСР), която се нарича \"клуб на богатите страни\", в замяна на оттеглянето на страната от групата на развиващите се страни, които имат предпочитания и специални квоти в СТО, (на които САЩ се противопоставят). Бразилското външно министерство, без дори да чака Болсонаро да се върне, веднага отправи нота за началото на тази процедура. \r\nНо главната изненада предстоеше: спонтанното предложение на Тръмп за Бразилия да се присъедини към НАТО. Ето как бразилският вестник Globo цитира думите на Тръмп: „Предложих на президента на Бразилия, че бих искал Бразилия да бъде основен съюзник извън НАТО или дори да започнем да мислим за Бразилия като член на НАТО. Ако Бразилия стане член на НАТО, това ще бъде голяма крачка напред в областта на сигурността и сътрудничеството между нашите страни. \" (Интерес буди участието на южноатлантическа държава в Северноатлантическия алианс). \r\nСега проблемът за участието или неучастието на Бразилия в разрешаването на венецуелската криза изглежда нов: в крайна сметка, ако бъде приета покана, съюзните отношения вероятно ще задължат страната да действа „съвместно”. След завръщането си в Бразилия, Болсонаро ще се консултира и ще разработи позиция по този въпрос. \r\nЗа Русия темата за възможното членство на Бразилия в НАТО е особено тревожна , пише изданието. Как хипотетичното членство в НАТО ще бъде комбинирано с членството в БРИКС е голям въпрос, на който все още няма отговор. \r\n***  Президентът Владимир Путин прие в Кремъл няколко представители на британския бизнес, работещи в Русия.На срещата присъстваха изпълнителният директор на Glencore Айвън Глазенберг, главен изпълнителен директор на British Petroleum Робърт Дъдли, председателят на Съвета на директорите на Vitol Иан Тейлър, пише руският вестник „ Коммерсант “. \r\nДържавният глава покани британски бизнесмени да участват в релаизирането на национални проекти в Русия. В хода на националните проекти се планира „да се инвестират стотици милиарди долари в развитието на най-важните сектори на икономиката и социалната сфера“, заяви президентът. \r\n„Говорим за инвестиране на стотици милиарди долари и тук съм сигурен, че и вашите компании биха могли да участват в тази работа. Пазарът е достатъчно голям“, каза Путин. Според него, изпълнението на тези проекти „ще отвори значителни бизнес възможности, включително и за британските бизнес кръгове“. \r\nНа срещата присъстваха помощниците на президента Андрей Белусов и Юрий Ушаков, директорът на „Роснефт“ Игор Сечин, министърът на икономиката Максим Орешкин и министърът на промишлеността и търговията Денис Мантуров, председателят на Централната банка Елвира Набиулина и ръководителят на руския фонд за преки инвестиции Кирил Дмитриев. \r\nПрипомняме, че през следващите пет години Русия ще похарчи повече от 25 трилиона рубли за национални проекти. Най-скъп ще бъде цялостен план за модернизация и разширяване на магистралната инфраструктура: за тях ще бъдат заделени 6,35 трилиона рубли. \r\n*** Полските власти обясниха защо беше решено да не се кани руската делегация на събития, посветени на 80-годишнината от началото на Втората световна война. Както е пояснено от офиса на полския президент, решението е взето въз основа на съвременни, а не исторически реалности, пише руският ежедневник  „Московский комсомолец“ \r\n\"Събитията по повод годишнината от избухването на Втората световна война ще се проведат в кръга на страни, с които полското правителство работи за мир, основан на спазването на международното право и на суверенитета на държавите\", се казва в изявление от канцеларията на президента на републиката. \r\nОсвен това полската страна заяви, че счита историческата логика на Министерството на външните работи на Русия за проблематична, особено в контекста на септември 1939 година. \r\nВаршава покани партньорите от НАТО и ЕС, както и страните от Източното партньорство (Армения, Азербайджан, Беларус, Грузия, Молдова и Украйна) към тези събития. От своя страна Министерството на външните работи на Руската федерация посочи, че Полша продължава да пренебрегва историческата логика, действайки въпреки безспорно решаващия принос на Червената армия за разгрома на Вермахта.", "date": "2019.03.21", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/03/21/2636998/ministarat-na-zdraveopazvaneto-kiril-ananiev-se-sreshtna-s-protestirashtite-profesionalisti-po-zdravni-grizhi-obzor.html", "text": "Министърът на здравеопазването Кирил Ананиев се срещна с протестиращите професионалисти по здравни грижи. След срещата той обясни, че е изпълнил ангажимента си към тях и им е предоставил резултатите от анализа на възнагражденията, който екипът му е извършил за всяка болница. По думите му два са основните извода, които анализът налага. На първо място е сериозният проблем с недостига на кадри, в частност професионалистите по здравни грижи, в системата. Според него е налице трайна тенденция страната ни да разполага със средно 420 сестри на 100 хил. души население, което ни отрежда на предпоследно място в Европейския съюз, при средноевропейско съотношение 820 медицински сестри на 100 хил. души.  \r\nМинистър Ананиев посочи, че за времето, през което екипът му е в здравно министерство, са предприети няколко стъпки за решаване на кадровия проблем в сектора. Той обясни, че съвместно с министъра на образованието и науката е договорено увеличение на приема за медицински сестри със 150 души, което ще бъде държавна политика, а не еднократен акт. Освен това, с изменение на Наредбата за специализациите държавата се ангажира да изплаща стипендиите за обща медицина и педиатрия – дефицитни специалности, към които през последните години се наблюдава занижен интерес. Като друга стъпка за мотивиране на професионалистите по здравни грижи да останат и да практикуват професията си у нас министър Ананиев припомни приетото от Министерския съвет постановление за отпускане на 30 млн. лв. на общинските и областните лечебни заведения, като преобладаващата част от средствата е предназначена за увеличение възнагражденията на персонала.  \r\nАнаниев бе категоричен, че заплатите на професионалистите по здравни грижи се очаква да бъдат актуализирани с увеличението още от 1 април. Той посочи, че процентното увеличение ще бъде различно, тъй като от една страна на много места е достигнато равнището на основната начална работна заплата по Колективния трудов договор, а освен това ще се взема предвид видът на лечебното заведение, нивото на компетентност, тежестта и обемът на извършения труд и др.  \r\nПо отношение възнагражденията на професионалистите по здравни грижи министър Ананиев заяви, че в лечебните заведения със 100% държавна собственост средната основна работна заплата към 1 януари е 758 лв., а средната брутна работна заплата 1470 лв.; при болниците с 50% и над 50% държавно участие в капитала средната основна работна заплата към е 668 лв., а средната брутна работна заплата 1166 лв.; при общинските болници средната основна работна заплата е 668 лв., а средната брутна работна заплата 1040 лв. По думите му същевременно към 31 декември средната брутна работна заплата в страната е 1123 лв. „Анализът ни показа, че в отделните лечебни заведения няма механизъм за формиране на работната заплата. Ето защо заедно с протестиращите професионалисти по здравни грижи съвместно ще изготвим  методика за формирането и разпределението на разходите за персонал в кратки срокове“, уточни Ананиев. По думите му работната група ще се събере още на 26 март и със задача да изготви методиката в рамките на 2-3 седмици. „До 30 юни, когато е крайният срок за приемането на медицинските стандарти, ще има време да се надгради тази базисна методика. След като бъде постигнат консенсус по нея, същата ще бъде внесена в Министерски съвет“, каза здравният министър.  \r\nВъпреки това, медицинските сестри обявиха, че от утре започват да протестират всеки ден, защото не са сигурни, че обещанията, които им дава министър Ананиев, ще се изпълнят. В София медиците ще се съберат пред сградата на Министерството на здравеопазването в 15.00 часа. Протестни действия ще се проведат и в други градове от страната като: Варна, Добрич, Казанлък, Кюстендил, Пазарджик, Сливен и др.", "date": "2019.03.21", "title": "Министърът на здравеопазването Кирил Ананиев се срещна с протестиращите професионалисти по здравни грижи (ОБЗОР)"}
{"url": "http://www.focus-news.net/news/2019/03/21/2637015/iskaneto-za-otlagane-na-brekzit-komentari-v-britanskiya-pechat-agentsiya-fokus.html", "text": "Отправеното официално искане на Тереза Мей до лидерите на ЕС за отлагане на Брекзит до 30 юни е основна тема на британските вестници . \r\n*** Какво поиска Тереза Мей и как и отговориха от ЕС, обяснява авторитетният британски ежедневник  The Times . \r\nМинистър-председателят отправи официално искане в писмо до Доналд Туск, председателя на Европейския съвет, лидерите на ЕС се съгласяват да удължат процеса по член 50 до 30 юни. С други думи, тя иска денят на Брекзит да бъде отложен с три месеца. \r\nВ писмото тя каза, че е „уверена“, че нейната сделка ще бъде гласувана от парламента, като изясни, че тя все още иска да представи депутати с избор между Брекзит със и без споразумение. Единствената промяна е, че ръбът на пропастта се мести от 29 март на 30 юни. \r\nПремиерът също така се опита да представи дебата като поставя  постигнатото от нея споразумение, което е в интерес на „народа“ срещу парламента, като обвиняваше депутатите като цяло, а не нейните действия за политическия хаос,. \"Тази зала отдели на Европа твърде много време\", каза тя пред парламента \r\nИ в силен намек, че тя по-скоро ще се оттегли, отколкото да даде съгласие за по-дълъг срок, тя се закле: „Като премиер не съм готов да отложи Брекзит повече от 30 юни“. \r\nДоналд Туск даде предварителния си отговор във връзка с официалната позиция на министър-председателя. Той предупреди също, че всяко кратко удължаване не може да продължи до 30 юни, както поиска премиерът. Той каза, че Брекзит ще трябва да бъде приключен и споразумението за оттегляне трябва  бъде ратифицирано до 23 май - датата на изборите за Европейски парламент \r\nТова се дължи на факта, че местата на Великобритания в ЕС трябва да бъдат преразпределени между другите държави-членки на тези избори. \r\nАко Великобритания не участва в тези избори и след това отново поиска да удължи член 50 или се опита да го отмени изцяло преди 30 юни, това ще предизвика конституционна криза в блока, който той иска да избегне. Многозначително в изявлението си Туск не спомена за отпускането на дълъг срок, който бе обсъден от държавите-членки и Европейската комисия. \r\nТази опция обаче не е изключена. Туск каза, че е готов да проведе нова спешна среща на високо равнище по-късно следващата седмица, ако споразумението за Брекзит бъде отхвърлено за трети път. В този момент изборът, пред който са изправени депутатите, може да бъде между напускане без споразумение и удължаване на член 50 с продължителност повече от година и участие в европейски избори. \r\nТова е малко вероятно, но не и невъзможно ЕС да промени своята позиция. Нещата могат и се променят по време на самата среща. Лидерите ще бъдат без своите помощници, което крие неизвестности. По-специално, по въпрос като член 50, лидерите трябва единодушно да се съгласят с всяко искане за удължаване, така че една държава-членка може теоретично да отхвърли предложението. \r\nКакво означава това за депутатите в Уестминстър? \r\nКазано категорично, това означава, че времето за протакане е изтекло.  Следващата седмица те ще трябва да избират между подкрепата на предложението на Мей или две други възможности: напускане без споразумение в петък в 23 ч. Или продължително отлагане, което би означавало участие в изборите за ЕС. Втората от тези две възможности може да не бъде гарантирана - това ще зависи от това какви решения  ще вземат лидерите от ЕС на извънредна среща на високо равнище, която вероятно ще се проведе в четвъртък. \r\nВероятно Мей ще внесе гласуването по споразумението в понеделник. Тези, които ще бъдат подложени на най-голям натиск, са депутатите от лейбъристите, които искат един по-мек Брекзит, но се страхуват да не бъдат наказани от избирателите си, ако има голямо удължаване. \r\nТе могат да решат, че най-малко лошият вариант е да подкрепят споразумението на Тереза  Мей и след това да се опитат да променят политическата декларация в следващите месеци. \r\nТвърдолинейните „брекзитъри“ обаче ще приветства подхода на ЕС и все пак ще гласуват против споразумението с надеждата, че то ще доведе до Брекзит на 29 март. Макар и да не е сигурно, Демократичната юнионистка партия вероятно ще одобри споразумението. Гласуването може да е много оспорвано. \r\nДруг неизвестен фактор е възможността депутатите да поставят условие за одобрение като например  решение за провеждането на втори референдум или да останат в митническия съюз на ЕС. Окончателното предложение може да не е чистото одобрение на сделката, на което се надява Тереза Мей. \r\nПриемането на споразумението не изключва Брекзит без споразумение, защото след това депутатите трябва да приемат нужното законодателство, включително и през Камарата на лордовете. „Брекзитърите“ могат да направят всичко възможно да забавят процеса, така че на 23 май Великобритания да напусне ЕС автоматично отново без споразумение. \r\nАко го направят, лейбъристите, които гласуват в подкрепа на сделката, ще трябва отново и отново да гласуват предложенията на правителството, за да гарантират, че сделката ще бъде ратифицирана. Някои се опасяват, че пречките пред един единствен \"определящ\" вот не биха били нищо в сравнение с парламентарната война, необходима за ратифицирането на споразумението. \r\n*** В събота в Лондон ще се проведе голям протест с искане за втори референдум, пише британският вестник  The Guardian . \r\nЗа протестния митинг са резервирани над 200 автобуса от цялата страна, като организаторите се надяват този път да съберат повече от 700 хиляди участници, колкото са присъствали на протеста през октомври миналата година. \r\nДжеймс Макгрори, ръководител на кампанията за втори референдум, каза, че това е „най-голямото масово движение в страната“ и се очаква стотици хиляди да се присъединят към марша от Парк Лейн до Парламентарния площад. \r\nМалко по-голямата част от обществеността, 52%, искат забавянето на Брекзит, докато 35% казват, че Обединеното кралство трябва да напусне следващата седмица. Но само 10% заявяват, че закъснението трябва да се използва, за да се даде време на сделката на Тереза Мей, другите заявиха, че времето трябва да се използва за преговори за мек Брекзит, провеждане на общи избори или провеждане на втори референдум. \r\n*** Лидерите на Европейския съюз ще се срещнат днес, за да обсъдят възможността за кратко удължаване на член 50 след официалното писмо на премиера Тереза Мей до Доналд Туск с искане за тримесечно забавяне на Брекзит, пише британският вестник  Daily Express . \r\nВсички лидери на държавите-членки на ЕС трябва да се споразумеят за отлагането на Брекзит ако те не успеят да постигнат единодушно споразумение, Великобритания ще напусне ЕС, както беше планирано на 29 март. Доналд Туск предупреди, че ЕС може само да отложи закъснението, ако договореното вече споразумение бъде гласувано в Камарата на Общините. Тереза Мей поиска от ЕС датата на изтегляне да бъде отложена до 30 юни и дори заплаши да подаде оставка като министър-председател, ако депутатите поискат по-дълго забавяне. \r\nВ сряда вечерта Мей изнесе реч пред страната, където изрази „личното си съжаление“ към нацията, че Великобритания не напуска ЕС навреме и призова депутатите да подкрепят споразумението. \r\nГоворейки от кабинета си Мей каза: „Минаха почти три години, откакто обществеността гласува за напускане на Европейския съюз. Това беше големият урок по демокрация в историята на нашата страна. Станах премиер с обещание да изпълня тази народна воля. \r\n„През март 2017 г. стартирах процеса по член 50 за Великобритания за излизане от ЕС. А парламентът го подкрепи с огромно мнозинство. \r\nА сега няма да напуснем навреме на 29 март. \r\n„Това закъснение е въпрос на голямо лично съжаление за мен и за това съм абсолютно сигурен, че вие – обществото видяхте достатъчно. \r\nОт своя страна Доналд Туск  каза, че краткото забавяне на Брекзит е „възможно“ с определени условия. \r\nГоворейки от Брюксел, Туск каза: „В светлината на консултациите, които проведох през последните дни, считам, че ще бъде възможно кратко удължаване, но то ще зависи от положителния вот на споразумението за оттегляне от ЕС. \" \r\nВъпреки това председателят на Европейската комисия Жан-Клод Юнкер заяви, че ЕС е направил много, за да улесни Обединеното кралство за процеса на Брекзит  и не може да направи повече. \r\nЮнкер подчерта: \"Няма да има повторни преговори, нови преговори, никакви допълнителни гаранции в допълнение към вече дадените.\" \r\nФранция също не подкрепя удължаването на Брекзит за Великобритания. \r\nФренският министър на външните работи Жан-Ив Льо Дриан заяви вчера: \"Една ситуация, в която Тереза Мей не би могла да представи на Европейския съвет достатъчно гаранции за надеждността на нейната стратегия, ще доведе до отхвърляне на искането за удължаване и избор на сделка излизане. \" \r\nВ петък, една седмица преди Великобритания да напусне блока, британският премиер ще присъства на втория ден на срещата на върха на ЕС, където ще разговаря с висши лидери на ЕС. \r\nВъпросът дали Великобритания ще има евродепутати на европейските избори трябва да бъде решен - Комисията настоява, че при удължаване на срока за Брекзит след изборите на 23 май,трябва  да бъдат избрани британските членове на ЕП. \r\n*** Найджъл Фарадж каза, че ще разкъса Торите  „крайник от крайник“, ако Тереза Мей отложи Брекзит, цитира думите му британският вестник  The Telegraph . \r\nБившия лидер на ЮКип, който вече е свързан с новата Брекзит партия , пише в The Telegraph, че удължаването на член 50 ще се разглежда като предателство от милиони гласоподаватели. \r\n\"Всяко удължаване на член 50 ще бъде разглеждано като предателство на нацията ни от милиони разгневени консервативни гласоподаватели\", каза той. \r\n„Изборът пред Тереза Май е прост. Ако държи твърдо и спазва закона на страната, Великобритания ще напусне Европейския съюз в 23 часа на 29 март. \r\n„Ако тя се забави и последва продължително удължаване, обещавам, че ще направя всичко възможно, за да разкъсам партията й „крайник по крайник“. Не заслужават нищо по-добро. \r\n\"Време е да напуснем Европейския съюз и да продължим остатъка на  живота си.\" \r\nФарадж написа в сряда: „Тъй като министър-председателят се отправя към утрешната среща на върха на ЕС в Брюксел с малки перспективи да постигне отчаяния си опит да създаде краткосрочно продължение на член 50, искам да й дам нещо друго, за което да помисли: оцеляването на Консервативната партия. \" \r\nСпоред него като кандидатства за удължаване на член 50, Тереза Мей нанася  щети на глобалната позиция на Великобритания като демократична нация. \"", "date": "2019.03.21", "title": "Искането за отлагане на Брекзит - коментари в британския печат (Агенция \"Фокус\")"}
{"url": "http://www.focus-news.net/news/2019/03/21/2637016/zadarzhaha-kmeta-na-cherven-bryag-danail-valov-i-petima-obshtinski-sluzhiteli-razsledvat-se-dlazhnostni-prestapleniya-obzor.html", "text": "При акция на Специализираната прокуратура бяха задържани петима общински служители и кмета на Червен бряг Данаил Вълов. Оперативно-издирвателните действия са възложени на Комисията за противодействие на корупцията и за отнемане на незаконно придобитото имущество (КПКОНПИ). Наказателното производство е започнало по материали, изпратени от Агенцията за държавна и финансова инспекция (АДФИ) и след журналистическо разследване, излъчено на 7 май 2018 г. Установено е, че кметът е нарушил задълженията си като длъжностно лице и възложител на обществени поръчки по програмата „Топъл обяд“, финансирана по Оперативна програма за храни и основно материално подпомагане. Програмата е на стойност над 229 хил. лв. и е съфинансирана от Фонда за европейско подпомагане на нуждаещи се лица. През април 2017 г. Община Червен бряг обявява обществена поръчка с две обособени позиции - „Приготвяне и доставяне на храна „Топъл обяд“ в Червен бряг“ и „Приготвяне и доставяне на храна „Топъл обяд“ в Койнаре“. Документи по образец, отговарящи на условията на обществената поръчка, са подали три фирми. Тогава кметът Данаил Вълов не сключва договор с фирмата предлагаща най-ниска цена и прекратява обществената поръчка. Целта му е била да облагодетелства другите две фирми, които са печелили обществени поръчки със същия предмет през предходната година. Зам. главният прокурор Иван Гешев обясни, че в хода на действията се претърсват обекти и жилища в Червен бряг. Той посочи, че най-вероятно на 21 март ще бъде ясно на кои от задържаните лица ще бъдат повдигнати обвинения. По думите му в десетки съдебни производства се наблюдава ситуацията като с издаването на фалшиви ТЕЛК решения. „Пари изтичат отвсякъде. Пари има, но се краде много. Казвам го откровено и не визирам конкретния човек“, коментира Гешев. „Независимо в какъв цвят, от коя политическа партия са кметовете, в голямата си част ситуацията е една и съща. Става въпрос за масово нарушение на обществените поръчки, по които те са възложители. Далеч от мисълта съм, че това е в интерес на общината и на гражданите“, каза още зам. главният прокурор. \r\nДаяна ДЮЛГЕРОВА", "date": "2019.03.21", "title": "Задържаха кмета на Червен бряг Данаил Вълов и петима общински служители, разследват се длъжностни престъпления (ОБЗОР)"}
{"url": "http://www.focus-news.net/news/2019/03/21/2637017/cnn-sasht-prehvarliha-shest-strategicheski-bombardirovacha-v-evropa.html", "text": "Шест стратегически бомбардировачи на американските военновъздушни сили В-52, разположени в базата в Луизиана, бяха прехвърлени в Европа за \"интеграция в театъра на действие и участие във въздушни учения\" заедно със съюзници и партньори в НАТО. Това съобщи американската телевизия  CNN ., която описа прехвърлянето като сигнал, предназначен за Русия във връзка с петата годишнина от анексирането на  Крим. \r\nСпоред телевизионния оператор групата B-52 пристигна във въздушната база на „Феърфорд“ във Великобритания в края на миналата седмица. В понеделник четири бомбардировачи \"изпълниха полети на няколко места в Европа, включително Норвежко море, Балтийско море (Естония) и Средиземно море (Гърция)\", цитира CNN информация от военновъздушните сили на САЩ. \r\nB-52, разположени в базите  „Андерсън“ в Гуам в Тихия океан и в „Феърфорд“, са провели \"едновременни учения за запознаване с театъра на операциите в Индо-Тихоокеанския регион и Европа\". „Колективните полети в Индо-Тихоокеанския регион и Европа“ демонстрира лоялността на Съединените щати към своите съюзници и партньори чрез глобалната ангажираност на въоръжените сили, добавиха военновъздушните сили на САЩ.  Юлиян Марков", "date": "2019.03.21", "title": "CNN: САЩ прехвърлиха шест стратегически бомбардировача в Европа"}
{"url": "http://www.focus-news.net/news/2019/03/21/2637014/the-wall-street-journal-kongresat-shte-iziska-oshte-dokumenti-ot-obkrazhenieto-na-donald-tramp.html", "text": "Правната комисия на Долната камара на Конгреса на САЩ планира скоро да изпрати втора поредица от искания за изземване на документи от лица от обкръжението на президента Доналд Тръмп като част от разследване на предизборната му кампания през 2016 г. и бизнеса му. Това съобщи  The Wall Street Journal , според който искания ще бъдат отправени към адвоката на Тръмп Рудолф Джулиани, бившия личен адвокат на американския лидер Майкъл Коен, бившия държавен секретар Рекс Тилърсън и бившия икономически съветник Гари Кон. \r\nПравната комисия на Камарата на представителите на 4 март започна разследване на предизборната кампания на Доналд Тръмп, дейността на неговия преходен екип, след като спечели изборите, и дейността на американския лидер. Комисията изпрати 81 писма до лица и организации, включително Белия дом, Министерството на правосъдието, персонала на кампанията на Тръмп и синовете му, като поиска документите, необходими за разследване, да бъдат предоставени в рамките на две седмици. Според CNN, разследването ще разгледа въпроси като възможното възпрепятстване на правосъдието, тайни споразумения с Русия и злоупотреба с власт. Получената информация може да се използва като основа за процедурата по импийчмънт. \r\nПрез февруари възобновяването на подобно разследване на Тръмп и неговото обкръжение бе обявено от ръководителя на специалния комитет за разузнаване на дома Адам Шиф.  Юлиян Марков", "date": "2019.03.21", "title": "The Wall Street Journal: Конгресът ще изиска още документи от обкръжението на Доналд Тръмп"}
{"url": "http://www.focus-news.net/news/2019/03/21/2637005/the-times-kakvo-poiska-tereza-mey-i-kak-i-otgovoriha-ot-es.html", "text": "Какво поиска Тереза Мей и как и отговориха от ЕС, обяснява авторитетният британски ежедневник  The Times . \r\nМинистър-председателят отправи официално искане в писмо до Доналд Туск, председателя на Европейския съвет, лидерите на ЕС се съгласяват да удължат процеса по член 50 до 30 юни. С други думи, тя иска денят на Брекзит да бъде отложен с три месеца. \r\nВ писмото тя каза, че е „уверена“, че нейната сделка ще бъде гласувана от парламента, като изясни, че тя все още иска да представи депутати с избор между Брекзит със и без споразумение. Единствената промяна е, че ръбът на пропастта се мести от 29 март на 30 юни. \r\nПремиерът също така се опита да представи дебата като поставя  постигнатото от нея споразумение, което е в интерес на „народа“ срещу парламента, като обвиняваше депутатите като цяло, а не нейните действия за политическия хаос,. \"Тази зала отдели на Европа твърде много време\", каза тя пред парламента \r\nИ в силен намек, че тя по-скоро ще се оттегли, отколкото да даде съгласие за по-дълъг срок, тя се закле: „Като премиер не съм готов да отложи Брекзит повече от 30 юни“. \r\nДоналд Туск даде предварителния си отговор във връзка с официалната позиция на министър-председателя. Той предупреди също, че всяко кратко удължаване не може да продължи до 30 юни, както поиска премиерът. Той каза, че Брекзит ще трябва да бъде приключен и споразумението за оттегляне трябва  бъде ратифицирано до 23 май - датата на изборите за Европейски парламент \r\nТова се дължи на факта, че местата на Великобритания в ЕС трябва да бъдат преразпределени между другите държави-членки на тези избори. \r\nАко Великобритания не участва в тези избори и след това отново поиска да удължи член 50 или се опита да го отмени изцяло преди 30 юни, това ще предизвика конституционна криза в блока, който той иска да избегне. Многозначително в изявлението си Туск не спомена за отпускането на дълъг срок, който бе обсъден от държавите-членки и Европейската комисия. \r\nТази опция обаче не е изключена. Туск каза, че е готов да проведе нова спешна среща на високо равнище по-късно следващата седмица, ако споразумението за Брекзит бъде отхвърлено за трети път. В този момент изборът, пред който са изправени депутатите, може да бъде между напускане без споразумение и удължаване на член 50 с продължителност повече от година и участие в европейски избори. \r\nТова е малко вероятно, но не и невъзможно ЕС да промени своята позиция. Нещата могат и се променят по време на самата среща. Лидерите ще бъдат без своите помощници, което крие неизвестности. По-специално, по въпрос като член 50, лидерите трябва единодушно да се съгласят с всяко искане за удължаване, така че една държава-членка може теоретично да отхвърли предложението. \r\nКакво означава това за депутатите в Уестминстър? \r\nКазано категорично, това означава, че времето за протакане е изтекло.  Следващата седмица те ще трябва да избират между подкрепата на предложението на Мей или две други възможности: напускане без споразумение в петък в 23 ч. Или продължително отлагане, което би означавало участие в изборите за ЕС. Втората от тези две възможности може да не бъде гарантирана - това ще зависи от това какви решения  ще вземат лидерите от ЕС на извънредна среща на високо равнище, която вероятно ще се проведе в четвъртък. \r\nВероятно Мей ще внесе гласуването по споразумението в понеделник. Тези, които ще бъдат подложени на най-голям натиск, са депутатите от лейбъристите, които искат един по-мек Брекзит, но се страхуват да не бъдат наказани от избирателите си, ако има голямо удължаване. \r\nТе могат да решат, че най-малко лошият вариант е да подкрепят споразумението на Тереза  Мей и след това да се опитат да променят политическата декларация в следващите месеци. \r\nТвърдолинейните „брекзитъри“ обаче ще приветства подхода на ЕС и все пак ще гласуват против споразумението с надеждата, че то ще доведе до Брекзит на 29 март. Макар и да не е сигурно, Демократичната юнионистка партия вероятно ще одобри споразумението. Гласуването може да е много оспорвано. \r\nДруг неизвестен фактор е възможността депутатите да поставят условие за одобрение като например  решение за провеждането на втори референдум или да останат в митническия съюз на ЕС. Окончателното предложение може да не е чистото одобрение на сделката, на което се надява Тереза Мей. \r\nПриемането на споразумението не изключва Брекзит без споразумение, защото след това депутатите трябва да приемат нужното законодателство, включително и през Камарата на лордовете. „Брекзитърите“ могат да направят всичко възможно да забавят процеса, така че на 23 май Великобритания да напусне ЕС автоматично отново без споразумение. \r\nАко го направят, лейбъристите, които гласуват в подкрепа на сделката, ще трябва отново и отново да гласуват предложенията на правителството, за да гарантират, че сделката ще бъде ратифицирана. Някои се опасяват, че пречките пред един единствен \"определящ\" вот не биха били нищо в сравнение с парламентарната война, необходима за ратифицирането на споразумението.  Юлиян Марков", "date": "2019.03.21", "title": "The Times: Какво поиска Тереза Мей и как и отговориха от ЕС"}
{"url": "http://www.focus-news.net/news/2019/03/21/2637020/pregled-na-mezhdunarodnite-novini-do-6-chasa-agentsiya-fokus.html", "text": "Партия „Фидес“ на унгарския премиер Виктор Орбан беше отстранена от Европейската народна партия, най-голямата и влиятелна политическа група на ЕС, заявиха от ЕНП, съобщава  AFP . \r\nГоворител на ЕНП каза, че 190 членове на партията са гласували в подкрепа на отстраняването, като само три са против, след съобщения за дълги и често разгорещени дискусии с Орбан на среща в Брюксел. \r\n„Фидес“ беше изправена пред изхвърляне от ЕНП след провеждане на спорна кампания с билбордове, която обвини главата на Европейската комисия Жан-Клод Юнкер и либералния американски милиардер Джордж Сорос, ненавиждан от Орбан, в заговор за наводняване на Европа с мигранти. \r\n***  Сериозно пострадалото момиче в трагичния инцидент край Ласкарци почина. 19-годишната студентка е 16-та жертва на обърнатия автобус на „Дурмо Турс“. В продължение на 40 дни медицинският персонал води борба за живота й. На момичето бяха направени няколко операции, съобщава македонският телевизионен канал „ Сител “. \r\n„Става дума за 19-годишното момиче, което е с ампутиран крак. Лекарите направиха всичко повече от месец, за да спасят живота й. Изразяваме дълбоко съчувствие към семейството“, заяви д-р Мая Мийовска. \r\nВ критично състояние, в кома в клиниката по неврохирургия е друг сериозно ранен пътник от обърнатия автобус. \r\nМиналата седмица прокуратурата заведе дело срещу седем души за голямата катастрофа. Сред тях са собственикът на „Дурмо Турс“ и шофьорът на автобуса. Те са обвинени в тежки престъпления срещу безопасността на хората и имуществото. Разследването установи, че дефектните спирачки и непозволената скорост от 99 км/ч са основните причини за инцидента край Ласкарци. \r\n*** Украйна наложи санкции на 294 компании и 848 физически лица, участвали в изграждането на Кримския мост, както и в провеждането на избори в самопровъзгласените републики в Донбас. Това се посочва в съобщение, публикувано на интернет страницата на Съвета за национална сигурност и отбрана на Украйна в сряда, цитирано от  TACC . \r\n\"Списъците със санкции включват физически и юридически лица, които са участвали в изграждането на транспортния преход през Керченския проток, (които) са участвали във въоръженото нападение и конфискуване на украински военни кораби, както и незаконно задържане на украински моряци\", се казва в доклада. \r\nОсвен това под санкциите са попаднали и тези,  които са участвали в организирането и провеждането на избори в самопровъзгласените Донецка и Луганска народна република (ДНР и ЛНР) и в Крим. В актуализирания санкционен списък са включени и онези, които, по мнение на Украйна, „категорично са нарушили украинското законодателство, като са влизали или излизали незаконно от временно окупираната територия на Крим”, както и лица, които „незаконно получават и използват музейни колекции, принадлежащи на Украйна”. \r\n*** Ангажират армията за охрана на обществените сгради, позволявайки на полицията да се съсредоточи върху справянето с демонстрантите с \"жълти жилетки\" в случай на подновяване на насилието в Париж и други градове, предава  AFP . \r\nБеше обявено отделно, че премиерът Едуард Филип е решил да отложи планирано пътуване в чужбина до Френска Гвиана през уикенда, за да бъде на разположение у дома. \r\nМиналата събота повече от 5 000 полицаи не успяха да попречат на стотици протестиращи да предизвикат безредици  по Шанз-Елизе, като изгориха и разграбиха над 100 търговски обекти в размирици, продължили повече от седем часа. \r\nГоворителят на правителството Бенджамин Гриву заяви по-рано, че войските ще бъдат преразпределени от антитерористичната операция \"Сентинел\", която патрулира по  улиците и защитава летища, гари, места за поклонение и други места. \r\nТова ще позволи на полицейските сили да \"се концентрират върху контрола на протестиращите, заедно с поддържането на закона и реда\", каза той. \r\nСлед съботните безредици правителството уволни шефа на полицията в Париж Мишел Делпуе. \r\n*** Италианската полиция спаси в сряда около 50 деца, взети като заложници от шофьора на училищния автобус, който заля автобуса с бензин и го запали, съобщиха властите, цитирани от  AFP . \r\n\"Това е чудо, можело е да стане касапница. Полицията е действала изключително, блокирала е автобуса и е извела децата\", заяви прокурорът на Милано Франческо Греко. \r\nГреко добави, че не може да изключи терористична връзка в инцидента. \r\nУченици на около 12-годишна възраст са се връщали от спортно мероприятие, придружени от трима възрастни, когато шофьорът внезапно е сменил маршрута  и е обявил, че ги взема като заложници. \r\n\"Никой няма да излезе оттук жив,\" е викал той, според някои от учениците. \r\nВъоръжен с две туби , пълни с бензин и запалка, той е заплашил децата, взел им е телефоните им и ги е вързал с електрически кабел. Едно от децата обаче е успяло да се обади на родителите си, които впоследствие са сигнализирали полицията. След преследване полицаите са блокирали  автобуса на улицата и са счупили задните прозорци, за да извадят децата, преди автобусът да бъде обхванат в пламъци. \r\n\"Искам да сложа край на това, искам да спра смъртните случаи в Средиземноморието\", е чут да казва шофьора. \r\nТой е изразил протест срещу антиимигрантската политика на италианското правителство. \r\nСпоред информациите той е на 47 години, от сенегалски произход и е шофьор на училищен автобус от 2002 г. насам. \r\nОколо десетина деца и двама от възрастните са били откарани в болница заради вдишване на дим, а водачът също се нуждае от лечение за изгаряния по ръцете си. \r\nВътрешното министерство заяви в изявление, че шофьорът е залавян да кара, докато е насилвал сексуално малолетен. В него не е посочена дата за предполагаемите престъпления. \r\nИзточници на вътрешното министерство заявиха, че министърът се опитва да отнеме италианското гражданство на водача, което е станало възможно благодарение на законодателството, прието в края на миналата година. \r\n***  Палестинец е бил застрелян в сряда в окупирания Западен бряг, съобщиха палестинските медицински източници, като израелската армия потвърди, че войник е открил огън след като палестинци са мятали камъни по израелски военни автомобили, предава  AFP . \r\nПалестинското Mинистерство на здравеопазването каза, че 26-годишният Ахмед Манасара е застрелян близо до контролно-пропускателен пункт в района на Витлеем, без да предоставя допълнителни подробности. \r\nИзраелската армия заяви, че един войник \"е открил огън, след като е отговорил на нападение с камъни, хвърлени по автомобили на израелската армия. \r\nСмъртта на Манасара идва ден след като двама палестинци бяха убити в сблъсъци близо до Наблус, когато напрежението в Западния бряг нарасна преди общите избори в Израел на 9 април. \r\n*** Правната комисия на Долната камара на Конгреса на САЩ планира скоро да изпрати втора поредица от искания за изземване на документи от лица от обкръжението на президента Доналд Тръмп като част от разследване на предизборната му кампания през 2016 г. и бизнеса му. Това съобщи  The Wall Street Journal , според който искания ще бъдат отправени към адвоката на Тръмп Рудолф Джулиани, бившия личен адвокат на американския лидер Майкъл Коен, бившия държавен секретар Рекс Тилърсън и бившия икономически съветник Гари Кон. \r\nПравната комисия на Камарата на представителите на 4 март започна разследване на предизборната кампания на Доналд Тръмп, дейността на неговия преходен екип, след като спечели изборите, и дейността на американския лидер. Комисията изпрати 81 писма до лица и организации, включително Белия дом, Министерството на правосъдието, персонала на кампанията на Тръмп и синовете му, като поиска документите, необходими за разследване, да бъдат предоставени в рамките на две седмици. Според CNN, разследването ще разгледа въпроси като възможното възпрепятстване на правосъдието, тайни споразумения с Русия и злоупотреба с власт. Получената информация може да се използва като основа за процедурата по импийчмънт. \r\nПрез февруари възобновяването на подобно разследване на Тръмп и неговото обкръжение бе обявено от ръководителя на специалния комитет за разузнаване на дома Адам Шиф. \r\n*** Шест стратегически бомбардировачи на американските военновъздушни сили В-52, разположени в базата в Луизиана, бяха прехвърлени в Европа за \"интеграция в театъра на действие и участие във въздушни учения\" заедно със съюзници и партньори в НАТО. Това съобщи американската телевизия  CNN ., която описа прехвърлянето като сигнал, предназначен за Русия във връзка с петата годишнина от анексирането на  Крим. \r\nСпоред телевизионния оператор групата B-52 пристигна във въздушната база на „Феърфорд“ във Великобритания в края на миналата седмица. В понеделник четири бомбардировачи \"изпълниха полети на няколко места в Европа, включително Норвежко море, Балтийско море (Естония) и Средиземно море (Гърция)\", цитира CNN информация от военновъздушните сили на САЩ. \r\nB-52, разположени в базите  „Андерсън“ в Гуам в Тихия океан и в „Феърфорд“, са провели \"едновременни учения за запознаване с театъра на операциите в Индо-Тихоокеанския регион и Европа\". „Колективните полети в Индо-Тихоокеанския регион и Европа“ демонстрира лоялността на Съединените щати към своите съюзници и партньори чрез глобалната ангажираност на въоръжените сили, добавиха военновъздушните сили на САЩ. \r\n*** Нова Зеландия забранява продажбата на щурмовите и полуавтоматичните оръжия с почти незабавен ефект, заяви вчера премиерът Джасинда Ардърн, като бързо изпълни обещанието  да затегне законите за оръжията в страната, предава  AFP . \r\nТози ход идва по-малко от седмица, след като терорист нападна  две джамии, убивайки 50 души, по време на молитва, което предизвика общонационално и международно  възмущение. \r\nАрдърн добави, че пълнителите и устройствата с голям капацитет, които могат да направят стрелбата с пушка по-бърза, също ще бъдат обявени извън закона. \r\nЗаконодателството, въвеждащо ограничението, ще бъде въведено в парламента, когато той заседава в началото на април, но временна мярка означава, че забраната за нови покупки вече е влязла в сила. \r\nРеакцията във все още шокираната страна е положителна, пише агенцията.", "date": "2019.03.21", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/03/21/2637021/revnost-e-prichinata-za-ubiystvoto-v-botevgrad-obzor.html", "text": "На 19 март към 17.30 часа на тел. 112 е получен сигнал за жена с прободна рана на улица в кв. „Васил Левски“ в Ботевград. На място незабавно са изпратени екипи на полицията и „Спешна помощ“. Разследващите органи са констатирали смъртта и самоличността на 32-годишната жена. Заподозрян за извършеното е бил 42-годишният й съпруг. Незабавно полицията предприема действия за неговото издирване. Няколко часа по-късно той е намерен мъртъв в апартамента си. Мъжът се е самоубил с огнестрелно оръжие. Поставил е цевта на оръжието в устата си и е възпроизвел изстрел. Ръководителят на Софийска окръжна прокуратура Наталия Николова обяви, че убийството на 32-годишната жена в Ботевград е извършено от ревност. Съдебно-медицинската експертиза е показала, че жертвата е имала 3 прободни рани с нож. Първата е била в дясната част на гръдния кош, втората в областта на шията. Посоката на ударите е била рязко от горе надолу и леко назад. Третият удар, който е бил смъртоносен, е отстрани на гръдния кош. Пронизал е изцяло левия дроб и лявата камера на сърцето й. Жертвата е починала няколко минути след нанасянето му. Наталия Николова допълни, че едно от децата на двамата родители се е разхождало в квартала и е видяло, че майка му лежи на тротоара. Това е споделено от детето през нощта след работа с психолози. По информацията на прокуратурата съпругата е имала намерението да се разведе с мъжа си. Директорът на ОДМВР-София ст. комисар Николай Спасов допълни, че от 2015 г. досега не е имало никакви сигнали срещу него. Предполага се, че мъжът се е самоубил на 19 март около 17.30-18.00 часа. Тялото му е било открито след полунощ около 02.00 часа.  \r\nДаяна ДЮЛГЕРОВА", "date": "2019.03.21", "title": "Ревност е причината за убийството в Ботевград (ОБЗОР)"}
{"url": "http://www.focus-news.net/news/2019/03/21/2637022/bsp-iska-razsledvane-na-apartamentite-na-tsvetan-tsvetanov-toy-ne-se-pritesnyava-ot-proverka-obzor.html", "text": "БСП настоя за разследване на апартаментите на председателя на ПГ на ГЕРБ Цветан Цветанов. „Ако не беше българската журналистика, нямаше да разберем как един политик- Цветан Цветанов купува луксозен апартамент на скандално ниски цени\", заяви говорителят на ПГ на „БСП за България“ Елена Йончева. Колегата й от БСП Явор Божанков призова НАП, КПКОНПИ и органите да свършат качествено и обективно работата си. Божанков се обърна и към министър-председателя Бойко Борисов. По думите му премиерът категорично е заявил, че няма да търпи дори съмнения за корупция и го призова да погледне около себе си, където се случват заменки за милиони и да вземе решителни мерки срещу това. „Не е справедливо българските граждани да бъдат преследвани за 1 лв. от НАП, българският бизнес да свързва касовите си апарати, българските адвокати да доносничат за своите клиенти, а политиците да остават необезпокоявани“, заяви той.  \r\nПредседателят на ПГ на ГЕРБ Цветан Цветанов заяви, че няма никаква договорка за апартамента му. „Двата апартамента, с които съм направил замяна за този, който съм купил, са в същия район. От гледна точка на местоположение, предишните два са на много по-хубаво място“, посочи Цветанов. По думите му има замяна, като разликата е от около 39 или 40 кв. метра, като е доплатил за жилището си 100 хил. лв. „Направил съм го по банков път съгласно българското законодателство. Попълнил съм съответните декларации“, уточни Цветан Цветанов. На въпрос дали негов бивш служител е купувач на двата заменени апартамента, той обясни, че този човек не е служител в ГЕРБ. Цветанов посочи, че не може да коментира действия на други лица, които са правили сделка „Мога да говоря за моята сделка, която е правена по българското законодателство“, поясни той. „Няма нищо, което да е незаконно. Няма никаква договорка с когото и да било“, подчерта Цветан Цветанов.  \r\nПо-късно стана ясно, че Прокуратурата ще предприеме съответните действия по сигнал, който не е постъпил от БСП, а от гражданско движение „БОЕЦ“. Информацията съобщи говорителят на главния прокурор Румяна Арнаудова. Тя посочи, че обичайно се изискват документи, информация от Агенцията по вписванията, снемат се обяснения от продавачи, купувачи, прави се експертна справка за пазарната стойност на определен имот и се взема решение дали има извършено престъпление. „Ако и КОНПИ са сезирани, вероятно и прокуратурата ще им възложи извършване на проверката, след което и решаващото действие ще бъде на прокуратурата“, допълни Румяна Арнаудова.  \r\nДеница КИТАНОВА", "date": "2019.03.21", "title": "БСП иска разследване на апартаментите на Цветан Цветанов, той не се притеснява от проверка (ОБЗОР)"}
{"url": "http://www.focus-news.net/news/2019/03/21/2637019/cnn-vlastite-v-sasht-izzeha-dokumenti-svarzani-sas-sertifikatsiyata-na-boing-737-mah-8.html", "text": "Министерството на правосъдието на САЩ изпрати поредица от искания за изземване на документи като част от разследване на процеса на сертифициране на „Боинг“ 737 MAX 8, съобщи  CNN , позовавайки се на източници от разследването. \r\nСпоред тези източници Министерството е започнало криминално разследване след катастрофата на „Боинг“ 737 MAX 8 на индонезийската авиокомпания Lion Air миналия октомври. Следователите се интересуват от включване на инструкции за пилотите на тази серия от въздухоплавателни средства, подробности за маркетинга на самолета, както и точно как корпорацията промотира модифицираната версия на „Боинг“ 737 на пазара. \r\nРазследването е поверено на офиса на ФБР в Сиатъл (Вашингтон) и криминалния отдел на Министерството на правосъдието в този щат, уточни CNN. \r\nВъв вторник министърът на транспорта на САЩ Илейн Чао изпрати искане до главния инспектор на нейното ведомство Калвин Сковела да извърши цялостен преглед на процедурата за сертифициране на „Боинг“ 737 MAX 8. Ръководителят на Министерството на транспорта очаква инспекторът да я информира за всички етапи на инспекцията.  Юлиян Марков", "date": "2019.03.21", "title": "CNN: Властите в САЩ иззеха документи, свързани със сертификацията на „Боинг“ 737 МАХ 8"}
{"url": "http://www.focus-news.net/news/2019/03/21/2637024/", "text": "Генералният инспектор на Министерството на отбраната на Съединените щати започна вътрешно разследване в посока на това, че изпълняващият длъжността министър на отбраната на САЩ Патрик Шанахан би могъл да действа в интерес на бившия му работодател, „Боинг“, пише авторитетното издание  Politico . \r\n\"Генералният инспектор на Министерството на отбраната реши да започне разследване по жалби, които получихме наскоро за това, че и.д. министърът на отбраната Патрик Шанахан може да е предприел действия, насочени към защита на интересите на бившия си работодател, „Боинг“ и за пренебрежителни изказвания за конкурентите на авиационния гигант, което може да бъде нарушение на етичните правила, ”- съобщи пресслужбата на офиса на главния инспектор. \"Ние информирахме (Шанахан), че сме започнали разследване\", добавят от ведомството. Самият Шанахан не е имал възражения да започне проверка по този въпрос. \r\nВ по-ранни публикации изданието отбелязва, че Шанахан на вътрешните срещи в Пентагона говори отрицателно и грубо за програмата за производство на пето поколение изтребител F-35, който е продукт на американската корпорация \"Локхийд Мартин\". Той твърди, че \"Локхийд Мартин\" „изобщо не е знаят как да реализират каквато и да е програма“ и изрази увереност, че ако производствената програма на многофункционалните изтребители бъде поверена на „Боинг“, тогава тя би била изпълнена много по-добре. \r\nШанахан е работил 31 години за съперника на \"Локхийд Мартин\" - компанията „Боинг“, която през 2001 г. е загубила търга на Пентагона за производство на многофункционални изтребители. Според изданието, в средата на 2017 г., когато Шанахан започва работа в Пентагона, той подписва споразумение, съгласно което той обещава да не взема решения по въпроси, свързани по някакъв начин с бившия му работодател.  Юлиян Марков", "date": "2019.03.21", "title": "Politico: Генералният инспектор на Пентагона започна разследване срещу Патрик Шанахан за действия в интерес на „Боинг“"}
{"url": "http://www.focus-news.net/news/2019/03/21/2637027/regnum-rusiya-germaniya-obmislya-kontrol-varhu-razhodite-za-bivshite-prezidenti-i-federalni-kantsleri.html", "text": "Бившите  канцлери и федерални президенти на Германия, които са напуснали поста си, все още имат право на лични шофьори, офиси и други привилегии. Скоро това може да бъде подчинено на строги правила, пише вестник Der Bild във връзка с решението на комисията по бюджета на Бундестага,пише руската агенция  REGNUM . \r\nВ продължение на десетилетия никой не се e интересувал от това колко бюджетни средства се изразходват за издръжката на бившите държавни и правителствени ръководители. През септември германската федерална сметна палата провери разходите на бившите канцлери и заключи, че те харчат твърде много пари от джобовете на данъкоплатците за лични нужди. \r\nСпоред вестника, сега допълнителният доход на бившия федерален президент ще бъде включен в почетната пенсия в размер на 236 хиляди евро годишно. Бундестагът ще може да избира офиси за бивши канцлери и президенти, за да избегне прекомерно високите разходи за наемане. Максималният персонал ще бъде определен: офис мениджър, двама служители, секретар и шофьор. Службата трябва да се използва за решаване на служебни задачи, но не и за организиране на частни мероприятия. Кога ще влязат в сила новите правила, не се уточнява.  Юлиян Марков", "date": "2019.03.21", "title": "REGNUM (Русия): Германия обмисля контрол върху разходите за бившите президенти и федерални канцлери"}
{"url": "http://www.focus-news.net/news/2019/03/21/2637023/kathimerini-zoran-zaev-zatvardi-pozitsiyata-si-za-makedonskiya-ezik.html", "text": "На фона на реакциите в Гърция с честите препратки за македонския език в Северна Македония, премиерът на съседната страна Зоран Заев заяви в сряда, че името на езика е прието в Договора от Преспа, което беше ратифицирано от двата парламента, пише електронното издание на гръцкия вестник  Kathimerini . \r\nВ интервю за македонската информационна агенция (МИА) Заев каза, че македонският език също се говори от диаспората и че Гърция трябва да коментира дали това е така на нейната територия. \r\nДоговорът, казва той, пояснява, че македонският език принадлежи към славянската езикова група и няма нищо общо с гръцкото наследство. \r\nПротивниците на сделката в Гърция твърдят, че клаузата за езика в подписаното Споразумение между Атина и Скопие може да насърчи малцинствени претенции в бъдеще. \r\nМиналата събота изтъкнатият гръцки лингвист и бившият министър на образованието Георгиос Бабионитис определи признаването от Гърция на македонски език като \"сериозна грешка\".  Юлиян Марков", "date": "2019.03.21", "title": "Kathimerini: Зоран Заев затвърди позицията си за македонския език"}
{"url": "http://www.focus-news.net/news/2019/03/21/2637026/predstoyashti-sabitiya-v-stranata-za-21-mart-agentsiya-fokus.html", "text": "*** \r\nВ 10.45 часа пред сградата на Община Кюстендил ще бъде посрещнат президентът Румен Радев, който ще проведе среща с кмета Петър Паунов и с представители на общинското ръководство. От 11.00 часа на площад „Велбъжд“ държавният глава ще участва в тържествената програма, посветена на празника на града.  \r\n*** \r\nОт 10.00 часа в Литературен клуб „Перото“ ще се проведе форум под мотото „Жени. Технологии. Време“. Събитието ще бъде открито от вицепрезидента на България Илияна Йотова.  \r\n*** \r\nОт 09.00 часа ще започне заседанието на Народното събрание. \r\n*** \r\nОт 09.00 часа в сградата на Министерството на околната среда и водите в зала „Сутерен“ Българска асоциация по водите (БАВ) организира провеждането на кръгла маса „Управление на дъждовните води“, част от събитие Седмица на водата. Министърът на околната среда и водите Нено Димов е поканен да открие форума. \r\n*** \r\nОт 09.00 часа в „М Кар София“ ще се проведат Дни на новото BMW Серия 3 Седан и неговите предшественици, които ще продължат до 23 март (включително).  \r\n***   \r\nОт 09.30 часа в 7-и състав на Специализирания наказателен съд ще се гледа делото срещу Димо К. и Стефан С., обвинени в участие в организирана престъпна група.  \r\n*** \r\nОт 09.30 часа в зала „Ефе“ на хотел „Маринела“ ще бъде открит икономическият форум „Business excellence 2022”. \r\n***   \r\nОт 09.30 часа в 19 състав на Софийския градски съд ще се гледа делото срещу Веселин П. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад за утвърждаване цената на „Булгаргаз“ ЕАД, по която общественият доставчик ще продава природен газ на крайните снабдители и на клиенти, присъединени към газопреносната мрежа за II тримесечие на 2019 г.  \r\n***   \r\nОт 10.00 часа в 15-и състав на Специализирания наказателен съд ще се гледа делото срещу Димитрина Р., Мария Ж., Нели К. и Надежда Т., обвинени в образуване и ръководене на организирана престъпна група.  \r\n***   \r\nОт 10.00 часа в 3-ти състав на Специализирания наказателен съд ще се гледа делото срещу Мелиад Ф. и Хасан Х., обвинени в тероризъм.  \r\n***   \r\nОт 10.00 часа в 7-и състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група.  \r\n***   \r\nОт 10.00 часа в 5-и състав на Специализирания наказателен съд ще се гледа делото срещу Петър Москов, Адам Персенски и др., обвинени в безстопанственост в особено големи размери.  \r\n*** \r\nОт 10.30 в „Нестле България“ (бул. „Европа“ 128) ще се проведе официално събитие по повод на Световния ден на водата под надслов „Стъпка напред към устойчивото развитие чрез успешни партньорства“. Сред гостите на събитието ще бъде и ръководителят на Представителството на Европейската комисия в България Огнян Златев.  \r\n*** \r\nОт 11.00 часа в зала „Тракия“ на хотел „Земята и хората“ ще се проведе пресконференция за откриването на тазгодишната кампания на Milan Academy Junior Camp-Bulgaria.  \r\n*** \r\nВ 11.00 часа кметът на София Йорданка Фандъкова ще връчи договорите на неправителствените организации, чиито проекти са спечелили финансиране в конкурса за „Социални иновации“.  \r\n*** \r\nОт 11.00 часа в Информационен център „София – европейска столица на спорта“ ще се проведе пресконференция по повод първия по рода си международен турнир за юноши U16 Sofia Vivacom Cup 2019. \r\n*** \r\nОт 11.00 часа в Националната библиотека „Св. св. Кирил и Методий“ ще бъде проведена дискусия в подкрепа на образованието по театър за деца в училище. От 19.00 часа в Столичния куклен театър, Салон Гурко, под режисурата на Стефан Димитров, церемонията по връчването на куклените отличия ще почете и Международния ден на кукления театър – 21 март. \r\n*** \r\nОт 11.20 часа в зала „Киев“ на Парк-хотел „Москва“ министърът на труда и социалната политика Бисер Петков ще открие Конференция за представяне на резултатите от средносрочни и дългосрочни прогнози за развитието на пазара на труда в България до 2032 г. \r\n*** \r\nОт 13.00 часа Институтът за етнология и фоклористика с Етнографски музей ще отвори за първи път вратите на новоизградения си образователен център. \r\n***   \r\nОт 13.00 часа в 9-и състав на Специализирания наказателен съд ще се гледа делото срещу Андриан С., обвинен в участие в организирана престъпна група.  \r\n***   \r\nОт 13.30 часа в 9-и състав на Специализирания наказателен съд ще се гледа делото срещу Станислав С., Станислав Т., Калин С. и др., обвинени в организиране и ръководене на организирана престъпна група.  \r\n*** \r\nОт 13.30 часа на Централните софийски гробища ще се състои поклонението на главния секретар на СЕМ Борислав Шабански.  \r\n***   \r\nОт 14.00 часа от 7-и километър на бул. „Цариградско шосе“ ще започне протестно шествие на таксиметровите шофьори, което ще приключи към 16.00 часа пред храм-паметник „Св. Александър Невски“.  \r\n***   \r\nОт 14.00 часа в Министерството на труда и социалната политика ще се проведе заседание на Националния съвет за хората с увреждания.  \r\n*** \r\nОт 14.00 ч. в Зала 6 на НДК ще се проведе събитие под надслов „The Liberty Summit”.  \r\n***   \r\nОт 14.30 часа в пресклуба на БТА ще се състои пресконференция на ПП „Презареди БГ“.  \r\n*** \r\nОт 15.00 часа пред сградата на Министерството на здравеопазването ще се проведе протест на медицински сестри.  \r\n*** \r\nОт 15.00 часа до 17.00 часа в постоянната приемна на БСП - София ще се проведат безплатни юридически консултации.  \r\n***   \r\nОт 17.00 часа в Националния природонаучен музей при БАН ще бъде официално открита изложба, която ще покаже реалността във фермите за ценни кожи и ще представи влиянието на тази индустрия върху околната среда, хората и животните. \r\n*** \r\nОт 17.30 часа в Мраморното фоайе на Столична библиотека ще се състои литературно четене, посветено на Световния ден на поезията. \r\n***   \r\nОт 17.30 часа в Регионален исторически музей - София ще бъде открита изложбата „Да бъде благословен хляба и живота“. \r\n***   \r\nОт 17.30 часа в двора на къща-музей „Пейо К. Яворов“ ще се състои литературна вечер „И своя кроен ще докосна сам…“.  \r\n*** \r\nОт 18.00 часа в салона на БАН ще се състои премиерата на книгата „Душесловие на Историята“. \r\n*** \r\nОт 18.00 часа във фоайето на зала „България“ ще бъде открита изложбата „Владигеров в музикалния калейдоскоп на ХХ век. Посоки, връзки, отражения”. \r\n***   \r\nОт 18.00 часа в зала „България“ ще бъде открита изложба „Владигеров в Европейския музикален калейдоскоп на 20 век – посоки, връзки, отражения“. \r\n*** \r\nОт 18.30 часа при метростанция „Младост 1“ в зелената площ пред бл. 73 ще се проведе протест на жителите срещу застрояването на 12-етажен хотел и жилищна сграда.  \r\n*** \r\nОт 18.30 часа в Галерия „Сердика“ ще бъде открита изложбата „Духовна София“ на Десислава Кулелиева.  \r\n*** \r\nОт 18.30 часа в зала 1 на НДК ще се състои честване на СУ „Петко Каравелов“ по повод 140-ата годишнина. \r\n*** \r\nОт 19.00 часа в развойния център на Devexperts в бизнес център „Вертиго” ще се проведе първото събитие от поредицата Dx TechTalk.  \r\n***   \r\nОт 19.00 часа в зала „България“ ще се състои концерт „120 години от рождението на Панчо Владигеров“.  \r\n*** \r\nОт 19.00 часа в Клуб 1 ще се състои премиерата на романа „Сливовиц“.  \r\n*** \r\nОт 19.30 часа в ДНК - Пространство на съвременен танц и пърформанс ще се играе спектакълът „Съвършено розово“.  \r\n*** \r\nОт 19.30 часа в зала „Ефе“ на хотел „Маринела“ ще бъдат връчени годишните награди „Компания на годината”. \r\n*** \r\nОт 19.30 часа в Първо студио на Българското национално радио Биг бендът на радиото ще представи Weather Report Tribut. \r\n*** \r\nОт 20.30 часа в театър „Азарян“ ще се играе спектакълът „Животът е сън“.  \r\n*** \r\nВ кино „Люмиер Лидл“ ще има прожекции на три филма от „София Филм Фест“ - „Кристо: Чадърите“ от 16.30 часа, „Щастливият Лазаро“ от 18.30 часа и „Рома“ от 21.00 часа.  \r\n***   \r\nОт 10.30 часа в Община Благоевград ще се проведе среща, на която ще бъдат оповестени резултатите по проект „Живей здравословно“.  \r\n***   \r\nВ 10.00 часа в Отделението по трансфузионна хематология на УМБАЛ - Бургас ще се състои първото колективно кръводаряване на ученици по проекта „Това не си го правил“.  \r\n***   \r\nОт 10.30 часа в ДГ „Слънце“ ще се играе пиесата „За драконите и хората“, посветена на деца със Синдром на Даун. \r\n*** \r\nОт 17.00 часа в зала „Апостол Карамитев“ на СУ „Епископ Константин Преславски“ ще бъде открита на ХХIІІ Национална ученическа философска конференция „Човек – Свят“. \r\n*** \r\nОт 11.00 часа в РБ „Пенчо Славейков“ - Варна ще бъде открита гостуващата изложба „Книжни бижута”, подредена с помощта на Гьоте институт. \r\n*** \r\nОт 14.00 до 16.00 часа в офиса на ПП ГЕРБ – Варна Юлияна Боева, председател на ПК „Собственост и стопанство”, ще приема граждани. \r\n*** \r\nОт 15.00 часа пред сградата на Общината ще се проведе протест на специалистите по здравни грижи.  \r\n*** \r\nОт 17.00 часа в Дом на културата и слепите ще се проведе концерт „Гласовете ви чувам“. \r\n*** \r\nОт 18.00 часа в Арт Галерия Le Papillon ще бъде открита първата самостоятелна изложба авторката Петя Танева. \r\n*** \r\nОт 18.00 часа в зала „Пресцентър“ на ФКЦ народните представители от БСП проф. Анелия Клисарова и Иван Иванов ще направят отчет за работата си в 44-тото НС пред актива на партията във Варна. \r\n***  \r\nОт 9.30 часа в пресклуба на БТА ще се състои пресконференция на Симон Милков във връзка с нанесен побой върху него на 20 март тази година.  \r\n*** \r\nОт 11.00 часа в зала 302 на Община Велико Търново ще се състои пресконференция за представяне на спечелилия проекта за подобряването на качеството на атмосферния въздух по Програма „Life+\" на Европейската комисия.  \r\n***  \r\nОт 11.20 часа  в Областната дирекция на МВР ще се проведе годишния отчет- анализ за дейността на ОДМВР - Велико Търново за 2018 година.  \r\n***  \r\nОт 14.00 часа в  сградата в РЗИ ще се проведе пресконференция по повод 24 март – Световния ден за борба с туберкулозата.   \r\n***    \r\nОт 18.30 часа в Клуб 7 ще се проведе Литературна вечер с Марин Цанков. \r\n***  \r\nОт 19.00 часа в МДТ „Константин Кисимов Празничен концерт на Биг бенд Велико Търново и Джуниър бенд при СУ „Емилиян Станев“. Диригенти Владимир Бошнаков и Йордан Цветанов. Гост солисти-кларинет Илия Илиев - Професора, Илия Илиев, музикантите Пламен Павлов, Иван Памуков. Със специалното участие на Нора Караиванова и Маги Джанаварова.  \r\n***   \r\nОт 10.30 часа в заседателната зала на Общината ще се проведе среща на тема „Мерки по ПРСР за земеделските стопани в област Видин“. \r\n***   \r\nОт 11.00 часа в Общинския парк на кръстовището на ул. „Широка\" и ул. „Христо Ботев\" кметът Огнян Ценков и ученици от ОУ „Любен Каравелов\" ще се включат в пролетната кампания на Община Видин за засаждане на дръвчета в жилищните комплекси. \r\n*** \r\nОт 11.00 часа в Младежкия център заместник-министърът на младежта и спорта – Ваня Колева организира дискусия с представители на младежкия сектор в града във връзка с изготвянето на Национална стратегия за младежта /2020-2030/#ЗаЕдно. \r\n*** \r\nОт 11.00 часа в куклената зала на ДКТ ще се играе постановката „Дядо вади ряпа“.  \r\n***   \r\n От 13.30 часа в актовата зала на СУ „Васил Кънчов“ ще се състои урок с 10 „А\" клас за живота на френските тийнейджъри „C‘еst la vie!“. \r\n*** \r\nОт 14.00 часа на покритата писта по лека атлетика ще се състои общинско атлетическо състезание „Врачански лъвчета”. \r\n***   \r\nОт 16.00 часа в Конферентната зала на Общинския съвет ще се проведе обществена консултация във връзка с приемане на Правилник за организацията и дейността на Клубовете на пенсионерите и лицата с увреждания в Община Враца, с който се въвеждат нови положения в регламентацията на обществените отношения, регламентиращи статута на клубовете на пенсионерите и лицата с увреждания. \r\n*** \r\nВ 17.30 часа в регионалната библиотека ‚Христо Ботев“ ще бъде представена книгата „Челопек – Природният олтар“.  \r\n*** \r\nОт 19.00 часа в Камерната зала на ДКТ ще се играе постановката „Предградие“.  \r\n***   \r\nОт 18.30 часа в НЧ „Напредък – 1869“ ще се състои „Горещо“ – любовна комедия по Жозиан Баласко.  \r\n*** \r\nОт 10.00 часа в конферентната зала на фабриката за парфюми „Martinez” в община Две могили ще се проведе редовно заседание на Съвместната българо-румънска земеделска работна група. \r\n***   \r\nОт 10.00 часа в Общинската служба по земеделие ще се проведе информационна среща със земеделски стопани от областта.  \r\n***    \r\nВ 12.30 часа в Окръжен съд – Добрич ще бъде представен анализ на резултатите от работата на институцията през 2018 г., както и данни за дейността на районните съдилища в региона.  \r\n***   \r\nОт 14.00 часа в Младежкия център ще се състои прожекцията на филма „Гласовете на свободата“.  \r\n***    \r\nВ 15.00 часа пред сградата на Община град Добрич ще се състои протест на медицински сестри. Те ще заявят за втори път своите искания за промяна на размера на трудовото възнаграждание и за промяна на условията им на труд. \r\n***   \r\nОт 18.00 часа в Огледална зала „Нели Божкова“ ще се състои пролетен концерт на Музикална школа „Доминанта“.  \r\n*** \r\nВ 15.00 часа в пред сградата на Община Казанлък ще се проведе протест на медицинските специалисти от МБАЛ „ Д-р Христо Стамболски”. \r\n*** \r\nОт 16.00 часа в кино „Роял“ ще се проведе семинар на Българската хотелиерска и ресторантьорска асоциация. \r\n*** \r\nОт 12.00 часа в двора на болницата медицинските специалисти организират протест, на който се очаква да присъства и омбудсманът Мая Манолова.  \r\n***   \r\nОт 10.30 часа в отдел „Изкуство“ на Регионалната библиотека „Гео Милев“ ще се състои поетично матине с участието на местни поети по повод Международния ден на поезията.  \r\n***   \r\nОт 16.00 часа в ХГ „Кирил Петров“ ще бъде представена книгата „Бос по стърнищата на белия лист\" на Юлий Йорданов. \r\n***   \r\nОт 17.00 часа в Регионална библиотека „Гео Милев“ ще бъде открита изложбата „Стари къщи.  \r\n***   \r\nВ 15.00 часа пред сградата на Община Пазарджик ще се проведе протест на специалистите по здравни грижи. \r\n*** \r\nОт 11.00 часа в заседателната зала на Община Перник ще се проведе пресконференция по повод 100 години от ОДТ „Боян Дановски“.  \r\n*** \r\nВ 14.30 часа областният управител Ирена Соколова ще събере работна експертна група във връзка със сигнали от кмета и жителите на село Дивотино за извършване на въгледобив извън концесионната територия на фирма „Мин индъстри” ЕООД, находище „Пернишки въглищен басейн”. \r\n***   \r\nОт 19.00 часа на голямата сцена Драматично-куклен театър „Иван Радоев“ ще се играе постановката „Рейс\" от Станислав Стратиев. \r\n*** \r\nОт 09.00 часа в Зала 1 на Апелативен съд ще се гледа делото на подсъдимия с инициали  А. Б. на 26 г., който обжалва наказанието си от 7 години лишаване от свобода и 9 години лишаване от право да управлява автомобил, тъй като е причинил смърт на двама души и  телесни повреди на двама мъже при управление на мотора си. \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Ивелин А. Срещу него е повдигнато обвинение за това, че в с. Козаново умишлено е умъртвил другиго, като убийството е извършено по особено мъчителен начин за убития и с особена жестокост. \r\n*** \r\nОт 10.00 часа в Зала 5 на Окръжен съд ще се гледа делото на подсъдимия Станимир Х. Срещу него е повдигнато обвинение за нанасяне на средна телесна повреда на полицейски орган-инспектор, разузнавач в група „Противодействие на криминалната престъпност“ в сектор „Криминална полиция“ при 4 РУ при ОД на МВР – Пловдив. \r\n*** \r\nОт 10.00 часа на ул. „Поручик В. Стефов“ до бл. №1114 в жк. „Южен“ кметът на района Борислав Инчев ще даде началото на строителните дейности по изграждането на нова детска площадка. \r\n***   \r\nОт 18.00 часа в зала „Княз Александър I“ на Историческия музей археологът Светлана Великова ще представи археологическото проучване на Църква №16 на територията на Средновековния Червен. \r\n***   \r\nОт 09.00  часа, в зала „Май“ на Община Сливен ще се състои редовно заседание на Общинския съвет.  \r\n***     \r\nОт 11.00  часа в малката заседателна зала на болница „Д-р Иван Селимински\" - Сливен  ще се състои пресконференция на д-р  Георги Георгиев - управител на Медицински център „Г. В. Миркович“. \r\n*** \r\nОт 15.00 часа пред сградата на Община Сливен ще се проведе протест на медицинските сестри.   \r\n***    \r\nОт 19.00 часа в зала „Сливен“ Ансамбъл за народни песни и танци „Сливен“ ще изнесе Пролетен концерт със специалното участие на доц. д-р Бинка Добрева.  \r\n***   \r\nОт 10.30 часа в кметството ще се проведе информационна среща със земеделски стопани от областта.  \r\n***   \r\nОт 12.00 часа в кметството ще се проведе информационна среща със земеделски стопани от областта.  \r\n***   \r\nОт 13.00 часа в читалище „Съединение“ ще се проведе информационна среща със земеделски стопани от областта.  \r\n***   \r\nОт 14.00 часа в кметството ще се проведе информационна среща със земеделски стопани от областта.  \r\n*** \r\nОт 14.00 часа в РДТ „Николай Хайтов“ ще се проведе пресконференция по повод предстоящата премиера на спектакъла „Театър, любов моя\" от Валери Петров.  \r\n***   \r\nОт 15.00 часа в Окръжна прокуратура ще се проведе пресконференция във връзка с отчитане дейността на институцията.  \r\n***   \r\nОт 10.00 часа в кметството на селото ще се проведе съвместна приемна с Председателя на Общински съвет - Стара Загора г-н Таньо Брайков и Секретаря на Община Стара Загора г-н Делян Иванов. \r\n***   \r\nОт 10.30 часа в Оперния театър ще се състои „Космическа приказка“ – мюзикъл за деца.  \r\n***   \r\nОт 11.30 часа в кметството на селото ще се проведе съвместна приемна с Председателя на Общински съвет - Стара Загора Таньо Брайков и Секретаря на Община Стара Загора Делян Иванов. \r\n***   \r\nОт 17.00 часа в репетиционната зала на Драматичния театър „Гео Милев“ ще се състои пресконференция по повод 100 години професионален театър в Стара Загора.  \r\n***   \r\nОт 18.00 часа в РБ „Захарий Княжески“ ще се състои концерт на младежки биг бенд от „Кларк монтесьори хай скул“.  \r\n***   \r\nОт 19.00 часа в Драматичния театър ще се играе постановката „Прелестите на изневярата“.  \r\n*** \r\nОт 11.00 часа в Актовата зала в Корпус 2 - Общежитие на ПГДС „Цар Иван Асен ІІ“ ще се проведе пресконференция по повод приключване на проект „Създаване на условия за качествено професионално образование чрез подобряване на сградния фонд и материалната база на ПГДС „Цар Иван Асен ІІ“, гр. Хасково по Оперативна програма „Региони в растеж” 2014-2020. Преди това от 10.30 часа ще бъде сложен край на строително-ремонтните дейности по проекта.   \r\n*** \r\nОт 16.00 часа пред Бизнес центъра в града ще бъдат представени образци военна техника, въоръжение и оборудване на Сухопътните войски. От 18.30 часа в зала „Недялка Симеонова“ ще започне концертът на Представителния ансамбъл на Въоръжените сили и Гвардейския представителен духов оркестър.  \r\n***   \r\nОт 9.15 часа в зала 203 на Общината ще заседава Постоянната комисия „Просвета, образование и наука” към Общински съвет - Шумен.  \r\n***   \r\nОт 12.00 часа в летния информационен център на природен парк „Шуменско плато“ ще се състоят занимания за деца по повод Международния ден на гората.  \r\n***     \r\nОт 14.00 часа в зала 203 на Общината ще заседава Постоянната комисия „Култура, културно-историческо наследство, туризъм, интеграционна политика и вероизповедания” към Общински съвет - Шумен.  \r\n***     \r\nОт 16.00 часа в зала 203 на Общината ще заседава Постоянната комисия ПК „Бюджет и финанси” към Общински съвет - Шумен.  \r\n***   \r\nВ Информационния център на Регионалната инспекция по околната среда и водите ще гостуват ученици от ОУ „Св. Климент Охридски“ - село Пет Могили. Екоексперти и лаборанти от Регионалната лаборатория в Шумен ще проведат беседа с учениците на тема „Вода за всички! Всеки е важен!“.  \r\n***   \r\nОт 10.30 часа в сградата на ОДМВР - Ямбол ще се състои брифинг, на който ще бъдат дадени подробности за разкрит грабеж.", "date": "2019.03.21", "title": "Предстоящи събития в страната за 21 март (Агенция „Фокус“)"}
{"url": "http://www.focus-news.net/news/2019/03/21/2637025/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 2° до +24° \r\nВремето над страната е предимно ясно. \r\nСлаб вятър духа в областите: Видин, Добрич, Кърджали, Перник, Силистра Смолян и Шумен. \r\nПътните настилки са сухи, по усойните и планински райони частично заледени и заснежени, обработени и проходими при зимни условия. \r\nОграничена видимост поради мъгла:  \r\n- до 100 м в района на проход „Троянски“. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.; \r\nДвижението от км 15+030 до км 18+330 в посока Бургас се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река Тополница при км 77+950. Движението се осъществява в изпреварващата лента. Организацията на движение е сигнализирана с пътни знаци. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2019 г. \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. ;  \r\nДвижението по АМ „Хемус“ при Ябланица от км 74+040 до км 79+300 е ограничено поради възстановяване на постоянна вертикална сигнализация. Движението се отклонява по път I-3 /Ботевград - Ябланица/. Срок: от 09:00 до 17:00 часа на 21.03.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. Срок до 31.03.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.; \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. \r\nОПУ Кюстендил: \r\nДвижението при км 45+700 в посока София се осъществява в една лента поради извършване на краткотрайни ремонтни работи. Скоростта е ограничена до 70 км/ч. Срок до 21.03.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г.; \r\nОПУ Благоевград: \r\nДвижението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут в близост, който заобикаля съоръжението и се регулира от светофарна уредба. Срок до 30.03.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.; \r\nОбласт Велико Търново: \r\nДвижение по път Полски Тръмбеш – Дебелец в участъка на територията на област В.Търново се осъществява с повишено внимание поради полагане на хоризонтална маркировка. Срок до 29.03.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nОбласт Кюстендил: \r\nДвижение с повишено внимание на път I-6/E871 в района на Коняво-Драгомирово при км 33+000 до км 42+440 поради почистване на окопи и срутища. Сигнализирано с пътни знаци. Срок до 21.03.2019 г. \r\nОбласт Ямбол: \r\nДвижението по път I-6 Петолъчката-Лозенец от км 421+100 до км 428+200 се осъществява в една лента, поради почистване на окопи. Движението се регулира чрез пътни знаци . Срок до 26.03.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 в участъка Константиново – Бургас от км 77+000 до км 84+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъкът е сигнализиран с пътни знаци. Срок 25.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n Път III-7907: Движение с повишено внимание по път III-7907 Тръстиково-Полски извор от км 4+000 до км 10+000 поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок  до 25.03.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-602: Движението по път III-602 с. Коняво – с. Горна Гращица от км 0+000 до км 5+000 се осъществява с повишено внимание поради профилиране на банкети и оформяне на наземни окопи. Сигнализирано с пътни знаци. Срок до 22.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъка не се поддържа през целия зимен период. Обходен маршрут: \r\n път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Срок до 31.03.2019 г. \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъка не се поддържа през целия зимен период. Обходен маршрут  \r\nгр.Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-21: Движението по път ІІ-21 Русе – Силистра в участъка Тутракан – Търновци, местност ”Ханчето Дълбока” от км 60+200 до км 61+200, се осъществява в дясната лента с повишено внимание. Затворена е лявата лента в посока Силистра, поради частичен ремонт на асфалтовата настилка. Създадена е ВОБД с предупредителни знаци и конуси. Срок до 21.03.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nПът III-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.21", "title": "Актуална пътна обстановка"}
{"url": "http://www.focus-news.net/news/2019/03/21/2637007/the-guardian-v-sabota-v-london-shte-se-provede-golyam-protest-s-iskane-za-vtori-referendum.html", "text": "В събота в Лондон ще се проведе голям протест с искане за втори референдум, пише британският вестник  The Guardian . \r\nЗа протестния митинг са резервирани над 200 автобуса от цялата страна, като организаторите се надяват този път да съберат повече от 700 хиляди участници, колкото са присъствали на протеста през октомври миналата година. \r\nДжеймс Макгрори, ръководител на кампанията за втори референдум, каза, че това е „най-голямото масово движение в страната“ и се очаква стотици хиляди да се присъединят към марша от Парк Лейн до Парламентарния площад. \r\nМалко по-голямата част от обществеността, 52%, искат забавянето на Брекзит, докато 35% казват, че Обединеното кралство трябва да напусне следващата седмица. Но само 10% заявяват, че закъснението трябва да се използва, за да се даде време на сделката на Тереза Мей, другите заявиха, че времето трябва да се използва за преговори за мек Брекзит, провеждане на общи избори или провеждане на втори референдум.  Юлиян Марков", "date": "2019.03.21", "title": "The Guardian: В събота в Лондон ще се проведе голям протест с искане за втори референдум"}
{"url": "http://www.focus-news.net/news/2019/03/21/2637028/predstoyashti-mezhdunarodni-sabitiya-za-21-mart-agentsiya-fokus.html", "text": "***  Последна среща на върха на ЕС преди датата на Брекзит \r\n*** Китайският президент пристига на посещение в Италия, Монако и Франция \r\n***  Процес срещу лица, обвинени в „терористична дейност“ \r\n***  ООН организира втора кръгла маса за Западна Сахара \r\n***  Ангела Меркел ще говори пред германския парламент за Брекзит \r\n*** Посещение на бразилския президент Жаир Болсонаро и колумбийския президент Иван Дуке", "date": "2019.03.21", "title": "Предстоящи международни събития за  21 март  (Агенция \"Фокус\")"}
{"url": "http://www.focus-news.net/news/2019/03/21/2637018/afp-nova-zelandiya-zabrani-shturmovite-i-poluavtomatichnite-orazhiya.html", "text": "Нова Зеландия забранява продажбата на щурмовите и полуавтоматичните оръжия с почти незабавен ефект, заяви вчера премиерът Джасинда Ардърн, като бързо изпълни обещанието  да затегне законите за оръжията в страната, предава  AFP . \r\nТози ход идва по-малко от седмица, след като терорист нападна  две джамии, убивайки 50 души, по време на молитва, което предизвика общонационално и международно  възмущение. \r\nАрдърн добави, че пълнителите и устройствата с голям капацитет, които могат да направят стрелбата с пушка по-бърза, също ще бъдат обявени извън закона. \r\nЗаконодателството, въвеждащо ограничението, ще бъде въведено в парламента, когато той заседава в началото на април, но временна мярка означава, че забраната за нови покупки вече е влязла в сила. \r\nРеакцията във все още шокираната страна е положителна, пише агенцията.  Юлиян Марков", "date": "2019.03.21", "title": "AFP: Нова Зеландия забрани щурмовите и полуавтоматичните оръжия"}
{"url": "http://www.focus-news.net/news/2019/03/21/2637032/parlamentat-shte-izslusha-ministar-petya-avramova-za-napredaka-po-izgrazhdaneto-na-avtomagistrali-i-skorostni-patishta.html", "text": "Парламентът ще изслуша министъра на регионалното развитие и благоустройство Петя Аврамова за напредъка по изграждането на автомагистрали и скоростни пътища в България. Това предвижда  програмата за работа на Народното събрание . Депутатите ще гласуват изцяло нов Закон за търговската тайна на второ четене. Текстовете уреждат защитата от неправомерно придобиване, използване и разкриване на неразкрити ноу-хау и търговска информация, представляваща търговска тайна, осъществявана по съдебен път в производство по граждански дела. В пленарна зала ще бъдат подложени на първо гласуван промени в Закона за кадастъра и имотния регистър. Измененията са внесени от Министерски съвет и целят да се подобри административното обслужване на потребителите на кадастрални услуги, като се създаде правна възможност за лицата, придобили правоспособност по реда на Закона за кадастъра и имотния регистър, да подпомагат службите по геодезия, картография и кадастър (СГКК). \r\nПодкомисията за наблюдение на КЕВР ще разгледа проект на  решение за очакваната цена на природния газ за второто тримесечие на 2019 г. Заседанието на комисията ще се проведе от 14.30 часа. Дневният ѝ ред включва още представяне на проект за правила за измерване на количествата електрическа енергия.", "date": "2019.03.21", "title": "Парламентът ще изслуша министър Петя Аврамова за напредъка по изграждането на автомагистрали и скоростни пътища"}
{"url": "http://www.focus-news.net/news/2019/03/21/2637029/nimh-oblachnostta-shte-e-znachitelna-sled-obyad-shte-prevali-v-planinskite-rayoni.html", "text": "Днес над по-голямата част от страната облачността ще е предимно значителна. На места главно в планинските райони след обяд ще превали. Над Източна България облачността ще е разкъсана често намаляваща до предимно слънчево. Ще продължи да духа слаб до умерен север-североизточен вятър. Максималните температури ще са предимно между 12° и 17°. Това съобщи за  Агенция \"Фокус\"  дежурният синоптик Боряна Маркова от  Националния институт по метеорология и хидрология (НИМХ).  \r\nАтмосферното налягане ще се задържи значително по-високо от средното за месеца. \r\nПо Черноморието облачността ще е разкъсана намаляваща до предимно слънчево. Ще духа слаб до умерен вятър от север-североизток, който след обяд ще се ориентира от изток и ще утихне. Максималните температури ще са между 9° и 12°. Температурата на морската вода е 8-10°. Вълнението на морето ще е 2-3 бала. \r\nНад планините ще е предимно облачно, на много места и мъгливо. Главно в следобедните часове, над масивите от Западна България ще превали дъжд, над 1700-1800 метра – сняг.  Ще духа слаб до умерен вятър от север-североизток. Максималната температура на височина 1200 метра ще е около 6°, на 2000 метра - около минус 1°.", "date": "2019.03.21", "title": "НИМХ: Облачността ще е значителна, след обяд ще превали в планинските райони"}
{"url": "http://www.focus-news.net/news/2019/03/21/2637033/meditsinskite-sestri-izlizat-na-ezhednevni-protesti-ot-dnes.html", "text": "Медицинските сестри обявиха, че от днес започват да протестират всеки ден, защото не са сигурни, че обещанията, които им дава министър Ананиев, ще се изпълнят. В София медиците ще се съберат пред сградата на Министерството на здравеопазването в 15.00 часа. Протестни действия ще се проведат и в други градове от страната като: Варна, Добрич, Казанлък, Кюстендил, Пазарджик, Сливен и др.  \r\nЗаявката им дойде след среща с министъра на здравеопазването Кирил Ананиев, която се проведе вчера. Тогава той обясни, че е изпълнил ангажимента си към тях и им е предоставил резултатите от анализа на възнагражденията, който екипът му е извършил за всяка болница. По думите му два са основните извода, които анализът налага. На първо място е сериозният проблем с недостига на кадри, в частност професионалистите по здравни грижи, в системата. Според него е налице трайна тенденция страната ни да разполага със средно 420 сестри на 100 хил. души население, което ни отрежда на предпоследно място в Европейския съюз, при средноевропейско съотношение 820 медицински сестри на 100 хил. души. Той обясни, че съвместно с министъра на образованието и науката е договорено увеличение на приема за медицински сестри със 150 души, което ще бъде държавна политика, а не еднократен акт. Освен това, с изменение на Наредбата за специализациите държавата се ангажира да изплаща стипендиите за обща медицина и педиатрия – дефицитни специалности, към които през последните години се наблюдава занижен интерес. Като друга стъпка за мотивиране на професионалистите по здравни грижи да останат и да практикуват професията си у нас министър Ананиев припомни приетото от Министерския съвет постановление за отпускане на 30 млн. лв. на общинските и областните лечебни заведения, като преобладаващата част от средствата е предназначена за увеличение възнагражденията на персонала.  \r\nАнаниев бе категоричен, че заплатите на професионалистите по здравни грижи се очаква да бъдат актуализирани с увеличението още от 1 април. Той посочи, че процентното увеличение ще бъде различно, тъй като от една страна на много места е достигнато равнището на основната начална работна заплата по Колективния трудов договор, а освен това ще се взема предвид видът на лечебното заведение, нивото на компетентност, тежестта и обемът на извършения труд и др. Очаква се с протестиращите професионалисти по здравни грижи съвместно да изготвят методика за формирането и разпределението на разходите за персонал в кратки срокове. По думите на Ананиев работната група ще се събере още на 26 март и със задача да изготви методиката в рамките на 2-3 седмици. „До 30 юни, когато е крайният срок за приемането на медицинските стандарти, ще има време да се надгради тази базисна методика. След като бъде постигнат консенсус по нея, същата ще бъде внесена в Министерски съвет“, каза вчера здравният министър.  Агенция „Фокус“ припомня:  На 1 март медицински сестри от редица градове в страната започнаха протест срещу лошите условия на труд и ниското заплащане в сектора. Тогава ръководството на здравното министерство покани на среща представители на недоволните медици, в която да бъдат изяснени техните искания. Двете страни се споразумяха да си дадат срок от 20 дни. За това време се очакваше отпуснатите за общинските и областни болници 30 млн. лв. да достигнат до тях. В този период да се види до каква степен средствата биха могли да решат проблемите със заплатите на медицинските специалисти, след което отново да се проведат преговори. Според здравния министър Ананиев исканията на медицинските служите са напълно справедливи. По думите му обаче техните възнаграждения зависят от положения труд, обема на реализираната дейност, степента на натоварване на отделните структури и постигнатите резултати. Той отбеляза, че е подписан колективен трудов договор, в който са залегнали параметрите на възнагражденията. Кирил Ананиев подчерта, че отделно от това Министерството на здравеопазването работи за подпомагане на държавните и общински болници, така че да бъде възможно увеличаването на възнагражденията на работещите в тях.", "date": "2019.03.21", "title": "Медицинските сестри излизат на ежедневни протести от днес"}
{"url": "http://www.focus-news.net/news/2019/03/21/2637034/ombudsmanat-maya-manolova-podkrepya-natsionalniya-protest-na-meditsinskite-spetsialisti.html", "text": "Омбудсманът Мая Манолова подкрепя националния протест на медицинските специалисти, който ще се проведе пред сградата на Министерството на здравеопазването. Това съобщиха от пресофиса на  Омбудсмана на Република България . \r\nДнес омбудсманът Мая Манолова ще посети град Кюстендил, където ще участва в традиционния празник „Кюстендилска пролет“. \r\nВ 12.00 часа омбудсманът ще подкрепи медицинските специалисти от града, които се включват в националния протест с искане за по-достойни условия на труд и заплащане. \r\nОт 14.00 часа Мая Манолова ще участва в заседанието на Националния съвет за хората с увреждания към Министерски съвет, което ще се проведе в Министерството на труда и социалната политика, зала Пресцентър. Дневният ред на заседанието включва обсъждане на Правилника за прилагане на новия Закон за хората с увреждания и на Проекта на Методика за извършване на индивидуална оценка на потребностите. \r\nПо-късно омбудсманът ще подкрепи и националния протест на медицинските специалисти, който се организира пред сградата на Министерството на здравеопазването.", "date": "2019.03.21", "title": "Омбудсманът Мая Манолова подкрепя националния протест на медицинските специалисти"}
{"url": "http://www.focus-news.net/news/2019/03/21/2637038/sport-biletite-za-macha-na-balgariya-v-prishtina-sa-razprodadeni.html", "text": "Пълен стадион очаква българския национален отбор в Косово. Футболистите на селекционера Петър Хубчев гостуват в Прищина в понеделник за втората си евроквалификация, а интересът към мача е голям. Билетите бяха разпродадени за около два часа. Капацитетът на съоръжението е 13 500 места. Днес ще играят контрола с Дания отново у дома.", "date": "2019.03.21", "title": "Спорт: Билетите за мача на България в Прищина са разпродадени"}
{"url": "http://www.focus-news.net/news/2019/03/21/2637039/lovech-dvizhenieto-po-avtomagistrala-hemus-v-rayona-na-yablanitsa-shte-bade-ogranicheno-za-vazstanovitelni-deynosti-na-vertikalnata-signalizatsiya.html", "text": "Движението по автомагистрала „Хемус“ в района на Ябланица, в участъка от 74-ти до 79-ти километър, ще бъде ограничено за възстановителни дейности на вертикалната сигнализация от 09.00 ч. до 17.00 ч. Това съобщиха от пресцентъра на  Агенция „Пътна инфраструктура“  (АПИ). Трафикът ще се отклонява по път I-3 Ботевград - Ябланица. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.03.21", "title": "Ловеч: Движението по автомагистрала „Хемус“ в района на Ябланица ще бъде ограничено за възстановителни дейности на вертикалната сигнализация"}
{"url": "http://www.focus-news.net/news/2019/03/21/2637036/komisiyata-po-veroizpovedaniya-shte-reshi-okonchatelno-za-dalgovete-na-religioznite-obshtnosti.html", "text": "Комисията по вероизповедания ще разгледа промените в Закона за вероизповеданията на второ четене. Това предвижда  дневният ред на комисията . Заседанието ще се проведе от 15.00 часа. Законопроектът бе внесен с подписите на председателя на ПГ на ГЕРБ Цветан Цветанов и председателя на ПГ на ДПС Мустафа Карадайъ. Първоначално се предвиждаше да бъдат опростени дълговете на вероизповеданията към 31 декември 2018 г. Впоследствие ПГ на ГЕРБ направи предложение между двете четения за отсрочването им до 10 години. Друга част от измененията предвижда субсидията, отпускана по държания бюджет да се разпределя от Българската православна църква за източноправославното вероизповедание и от Главното мюфтийство за мюсюлманското. Според измененията държавната субсидия ще се предоставя и за българските православни църковни общини в чужбина. Досега субсидия се предоставяше само на задгранични епархии или митрополии в диоцеза и юрисдикцията на Българската православна църква. Заложени са разпоредби, според които максималният размер на заплатата на свещенослужителите не бива да надвишава средната месечна заплата на наетите в икономическа дейност „Образование“. Досега заплатата не биваше да надвишава тази на педагогически специалист. За служителите на религиозни институции не е предвидена промяна и заплатата не бива да надвишава тази на наетите в обществения сектор. Изключение от тези изисквания правят ръководните органи на вероизповеданията. Промените предвиждат още държавната субсидия да остане в размер на 10 лв. за самоопределило се лице към вероизповеданията с над 1% от преброените лица в страната. За останалите вероизповедания се запазва правилото субсидията да не бъде по-малка от 15 млн. лева.", "date": "2019.03.21", "title": "Комисията по вероизповедания ще реши окончателно за дълговете на религиозните общности"}
{"url": "http://www.focus-news.net/news/2019/03/21/2637040/kevr-shte-obsadi-doklada-za-utvarzhdavane-na-tsena-na-bulgargaz-ead-za-vtoroto-trimesechie-na-2019-g.html", "text": "Комисията за енергийно и водно регулиране (КЕВР) ще обсъди доклада за утвърждаване на цена на „Булгаргаз“ ЕАД, по която общественият доставчик продава природен газ на крайните снабдители и на клиенти, присъединени към газопреносната мрежа за второто тримесечие на 2019 г. Това съобщиха от  Комисията.  Докладът ще бъде разгледан на открито заседание от 10.00 ч. в сградата на КЕВР на бул. „Княз Ал. Дондуков“ № 8-10, ет. 4.", "date": "2019.03.21", "title": "КЕВР ще обсъди доклада за утвърждаване на цена на \"Булгаргаз\" ЕАД за второто тримесечие на 2019 г."}
{"url": "http://www.focus-news.net/news/2019/03/21/2637041/kmetat-na-sofiya-yordanka-fandakova-shte-vrachi-dogovorite-na-nepravitelstvenite-organizatsii-chiito-proekti-sa-spechelili-finansirane-v-konkursa-za-sotsialni-inovatsii.html", "text": "Кметът на София Йорданка Фандъкова ще връчи договорите на неправителствените организации, чиито проекти са спечелили финансиране в конкурса за „Социални иновации“. Това съобщиха от пресцентъра на  Столична община . Събитието ще се състои от 11.00 часа.  \r\nПървият конкурс за финансиране на социални и иновативни проекти беше обявен в началото на 2019 г. Отделените от бюджета на Столична община средства за финансиране на програмата за 2019 г. възлизат  на 100 000 лева. В Столична община са постъпили 17 проекта, от които 15 са одобрени от оценителите и Програмния съвет. С финансирането и реализирането на проектите ще се предостави възможност за социално включване на още по-голям кръг от деца и възрастни, необхванати от системата на социална закрила или предоставяне на социални услуги, които към настоящия момент не са разкрити или финансирани, но същевременно са социално значими.", "date": "2019.03.21", "title": "Кметът на София Йорданка Фандъкова ще връчи договорите на неправителствените организации, чиито проекти са спечелили финансиране в конкурса за „Социални иновации“"}
{"url": "http://www.focus-news.net/news/2019/03/21/2637042/denyat-21-mart-v-balgarskata-istoriya.html", "text": "През 1871 г. в имението си край Крайова е убит Петър Берон. Той е виден възрожденец- учен, енциклопедист, просветен деец, педагог, естественик, лекар и философ. Роден е в Котел, където учи първоначално при поп Ст. Владиславов (по-късно Софроний Врачански). След това учи и в гръцкото училище в Букурещ. От 1821 г. до 1825 г. учителства в Брашов, а от 1825 г. до 1831 г. следва медицина в Мюнхен (Германия). След това до 1841 г. Берон работи като лекар в Крайова. От 1843 г. до края на живота си се занимава предимно с научна дейност. Най-големи са неговите заслуги в областта на българското просветно дело. Като учител в Брашов през 1824 г. съставя първия български учебник - \"Буквар с различни поучения\" (\"Рибен буквар\"). В него са засегнати въпроси от различни области на знанието и това му придава характер на малка енциклопедия. Освен това \"Рибен буквар\" е написан на жив, говорим български език и това го прави леснодостъпен за децата. С него Берон се изявява като първия български педагог, обявяващ се решително за светско образование. С \"Рибен буквар\" той поставя началото на нов етап в българското просветно дело. Берон подпомага образователното дело в българските земи, като дава средства за откриване на светски училища в различните краища на страната. Той написва около 20 научни труда. Живее в Париж, Берлин, Лондон, Виена, Прага, Атина. Владее 9 езика. Голяма част от наследството си завещава на български училища. През 1964 г. сърцето му (балсамирано още при смъртта му) е пренесено в Котел. През 1909 г. чрез закон се задължават изселващите се от Северна Добруджа българи да продават земите си по занижени цени на румънската държава. Дадени са политически права на населението в Северна Добруджа. На тази дата е родена Искра Димитрова Радева - българска драматична актриса. На 21 март умира генерал Никола Бакърджиев.  \r\n  \r\n2013 г. \r\nПрезидентът на Република България присъжда Орден „Стара планина“ първа степен  на Жак Баро, член на Конституционния съвет на Френската република. \r\n2011 г. \r\nПрезидентът на Република България присъжда Орден „Св. св. Кирил и Методий“ огърлие на Искра Радева. \r\n2007 г. \r\nПрезидентът на Република България присъжда Орден „Стара планина“ първа степен на: \r\n1. Франк-Валтер Щайнмайер \r\n2. Гернот Ерлер \r\n2006 г. \r\nИталия ратифицира договора за присъединяване на Българя и  Румъния към ЕС по време на председателството на своето правителство. \r\n2003 г. \r\nПресдиректорът на Атлантическия клуб Максим Минчев официално е номиниран за генерален директор на Българската телеграфна агенция (БТА). Той е предложен от Кирил Милчев, депутат от Национално движение Симеон ІІ (НДСВ). \r\n2002 г. \r\nПарламентът гласува за сваляне на имунитета на бившия земеделски министър от правителството на ОДС Венцислав Върбанов. Свалянето на имунитета е поискано от главния прокурор Никола Филчев. Той отправя обвинения за престъпления по служба срещу Върбанов в качеството му на аграрен министър в правителството на Иван Костов и като председател на управителния съвет на Държавен фонд \"Земеделие\". След сваляне на имунитета може да бъде заведено дело за извършено престъпление. Със 156 гласа народните представители от НДСВ, ДПС и \"Коалиция за България\" свалят имунитета на Върбанов. Против гласуват 44 депутати от парламентарната група на ОДС. В искането на главния прокурор се съдържат девет пункта, свързани с фонд \"Земеделие\", предприятието за трактори \"Агротехника\" – Карлово, компенсационен фонд \"Зърно\", приватизацията на \"Добруджанска гора\", \"Геоводинженеринг\", \"Мелница - Плевен\", отдаване под наем на държавна земя, както и неправомерно отпускане на средства на приближени на Върбанов лица. \r\n2001 г. \r\nВоенният министър Бойко Ноев подписва споразумение с генералния секретар на НАТО лорд Джордж Робъртсън. Рамковото споразумението е за срок от 5 години. Чрез него НАТО получава право за преминаване или разполагане на военни сили на българска територия. Всяко конкретно искане от страна на пакта трябва да бъде гласувано от парламента. В член 5 е записано, че периодите за транзитно преминаване и престой, броят на личния състав, местата на разполагане и др. се договарят допълнително \"между правителството и НАТО\". Член 12 предвижда, силите на НАТО заедно с оборудването да имат право да преминават безвъзмездно и без ограничения през България. Българската страна се задължава да осигурява безвъзмездна охрана, \"допълнителните мерки\", поискани от НАТО, се заплащат. Според споразумението личният състав на НАТО не е обект на местните закони – т.е. ползва се с екстериториалност. \r\n1981 г. \r\nВ Букурещ се открива първата съвместна изложба на български и румънски художници. \r\n1946 г. \r\nПървото правителство на Отечествения фронт (ОФ) подава оставка след неуспеха на преговорите с опозиционните лидери за включване на двама техни представители в бъдещия кабинет. След 9 септември 1944 г. се съставя първото правителство на Отечествения фронт, в което влизат представители на БРП (к), пладненци, звенари, социалдемократи и независими общественици. Министър-председател става Кимон Георгиев. На Първия конгрес на Отечествения фронт през март 1945 г. се очертават най-важните задачи на външната и вътрешната политика. Те включват приключване на участието на България в окончателния разгром на хитлеристка Германия (1944–1945 г.), провеждане на парламентарни избори, укрепване на народнодемократичната власт и др. \r\n1945 г. \r\nКомандващият Трети украински фронт маршал Ф. И. Толбухин поздравява Първа българска армия по случай победата в Дравската отбранителна операция и ликвидиране на немското предмостие на левия бряг на р. Драва срещу Дони Михоляц. Участие на България в окончателния разгром на хитлеристка Германия. \r\n1937 г. \r\nНа 7, 14, 21 и 28 март се провеждат общински избори за допълване на общинските съвети в условия на безпартийност. Забранените партии ги бойкотират и властта ги спечелва. \r\n1932 г. \r\nСъстои се учредителна конференция на БЗНС “Александър Стамболийски” (Пладне). Главен секретар е д-р Асен Павлов, а органи на съюза са в. \"Земеделско знаме\" и сп. \"Земя\". Конференцията е подкрепена от емигрантите Александър Оббов и Коста Тодоров. През 1926 г. в БЗНС се обособяват две самостоятелни съюзни организации: БЗНС \"Врабча 1\" и БЗНС \"Оранжев\". БЗНС \"Ал. Стамболийски\" е трета, през 1933 г. тя се обединява с част от привържениците на БЗНС \"Врабча 1\" и се образува т. нар. БЗНС \"Обединен\". Съюзните организации се включват в народнофронтовското движение (1936–1939 г.). Отделни дейци на съюзните организации вземат участие в съпротивителното движение в България 1941–1944 г. В първото правителство на ОФ се включват четирима представители на БЗНС \"Ал. Стамболийски\". \r\n1924 г. \r\nБългарското правителство учредява Висша кооперативна школа. \r\n1924 г. \r\nОтменен е Законът за допитване до народа за виновността на 22-ма министри от кабинетите на Гешов-Данев и Малинов-Костурков. Те са обвинени като отговорни за обявяването на Балканските войни и на Първата световна война, съответно и за последвалите ги две национални катастрофи. \r\n1923 г. \r\nКоста Томов, Марко Турлаков  и Христо Манолов образуват народовластнически БЗНС с печатен орган вестник \"Обнова\". Българският земеделски народен съюз (БЗНС) е политическа организация на селячеството, образувана през декември 1899 г. До 1902 г. има професионално – просветителски характер, след което се превръща в политическа партия. Обявява се за защитник на дребните селски стопани и отстоява тезата за самостоятелна водеща роля на селячеството. Възприема съсловния принцип, според който българското общество се дели на съсловия, основното от които е селското. Поради това България трябва да се управлява именно от това население. В редовете на партията могат да членуват всички селяни, независимо от имущественото състояние. Съюзът се стреми към ограничаване на едрото земевладение и към създаване на кооперативни сдружения. Обявява се категорично срещу личния режим на княз Фердинанд I и води борба за укрепване на конституционно-парламентарното управление на страната. Разнородният социален състав на съюза обуславя съществуването на различни политически течения. През 1918 г. е образувана съюзна организация – Български земеделски народовластнически съюз, а през 1919 г. – политическа формация БЗНС \"Стара Загора\". След изборите през август 1919 г. БЗНС управлява страната в коалиция с Народната и Прогресивнолибералната партия. В резултат на изборната победа през май 1920 г. е образувано самостоятелно правителство на БЗНС с министър-председател Александър Стамболийски. По време на неговото управление се приемат законите за увеличаване размера на държавните земи и за трудовата поземлена собственост. С тях се определя размерът на притежаваната земя до 300 дка. От образувания държавен поземлен фонд се раздават земи на безимотните и малоимотните селяни и на бежанците, прогонени от родните им места след отнемането на български територии според Ньойския мирен договор (1919 г.). Приема се закон за трудовата повинност. Въвежда се подоходен данък. С държавния преврат на 9 юни 1923 г. правителството на БЗНС е свалено от власт, а Александър Стамболийски – убит. По време на управлението на сговористкото правителство загиват видните земеделски дейци: П. Д. Петков, Д. Грънчаров, П. Янев, К. Павлов, М. Петков, Хр. Косовски. През 1926 г. в БЗНС се обособяват две самостоятелни съюзни организации: БЗНС \"Врабча 1\" и БЗНС \"Оранжев\", а през 1932 г. и трета – под името БЗНС \"Ал. Стамболийски\", която през 1933 г. се обединява с част от привържениците на БЗНС \"Врабча 1\" и се образува т. нар. БЗНС \"Обединен\". Съюзните организации се включват в Народнофронтовското движение (1936–1939 г.). Отделни дейци на съюзните организации вземат участие в съпротивителното движение в България – 1941-1944 г. БЗНС \"Врабча 1\" заедно с другите партии на легалната опозиция формира коалиционно правителство начело с Константин Муравиев (2–8 септември 1944 г.). В първото правителство на Отечествения фронт се включват четирима представители на БЗНС \"Александър Стамболийски\". През 1945 г. е образувана съюзна организация БЗНС \"Никола Петков\", която е забранена със закон през февруари 1947 г., а нейният лидер е осъден на смърт и екзекутиран. Печатни органи на БЗНС са в. \"Земеделско знаме\", списание \"Земледелска мисъл\", вестник \"Победа\", вестник \"Защита\", вестник \"Земледелска защита\", вестник \"Земледелска отбрана\", вестник \"Обнова\", вестник \"Народна защита\", вестник \"Народно знаме\", вестник \"Земеделско възраждане\", вестник \"Земледелска правда\", вестник \"Нива\", вестник \"Селски глас\", вестник \"Младо село\", вестник \"Народно земеделско знаме\". \r\n1922 г. \r\nПриема се Закон за общ български правопис, узаконяващ въведените от кабинета изменения. На 1 юли 1921 г. се въвежда опростен правопис по предложение на комисия начело с проф. Александър Теодоров-Балан ( на снимката). Премахват се крайните ерове, двойното \"е\" и кръстатото \"ъ\". С постановление № 6068 на правителството от 7 ноември 1922 г. се забранява издаване на вестници по стария правопис. \r\n1910 г. \r\nИздава се царски указ, с който се учредява Главна дирекция на статистиката. Тя поема функциите на Статистическото отделение, формирано още през 1880 г., наречено от 1897 г. Дирекция на статистиката. Дирекцията се занимава със събиране, обработване и публикуване на статистически сведения за състоянието на страната. Има четири отделения: административно-редакторско, за индустрията и земеделието, за търговията, съобщенията и финансите и за правосъдието, просвещението и войната. Данните за населението са предмет на обхват от първото отделение. Със закон от 29 март 1921 г. на мястото на четирите отделения се създават три отдела: демографски, стопански и културно-политически, всеки от които разполага със свои отделения и бюра. В това състояние Главната дирекция съществува до 1947 г. От 1948 г. преминава на подчинение към Държавна планова комисия. \r\n1909 г. \r\nЧрез закон се задължават изселващите се от Северна Добруджа българи да продават земите си по занижени цени на румънската държава. Дадени са политически права на населението в Северна Добруджа. \r\n1899 г. \r\nВ с. Баладжа (днес Стожер), Варненско, се провежда окръжно събрание на земеделските дружини. То избира Окръжен комитет с председател Юрдан Пекарев и на 28 март изработва програма и устав на земеделска партия. На следващите избори за Народно събрание е спечелен първият депутатски мандат в Провадия. Юрдан Николов Пекарев е политически деец, журналист. Роден е на 6 август 1866 г. в Хаджиооглу Пазарджик (днес Добрич). Завършва гимназия във Варна и Земеделско училище \"Образцов чифлик\" край Русе, след което работи като учител из Добричко. През 1897 г. става председател на създадената от него първа земеделска дружинка в България. На Учредителния конгрес на Българския земеделски народен съюз (БЗНС) през 1899 г. е избран за член на Централния управителен комитет. През 1900 г. е един от ръководителите на селските бунтове против връщането на десятъка във Варненско. След потушаването им емигрира в Румъния. Осъден задочно на смърт, Пекарев се завръща в България след амнистията през 1901 г. През 1918 г. напуска БЗНС и образува Български земеделски народовластен съюз. От 1921 г. до 1923 г. е кмет на Варна. През 1931–1932 г. е избран за председател на Управителния съвет на БЗНС \"Оранжев\". Пекарев развива и активна журналистическа дейност. Главен редактор е на вестниците \"Акциз\" и \"Нова борба\" (1898–1923 г. с прекъсване), редактор е на вестник \"Странджа\" (1896–1899 г.) и \"Отглас\" (1900-1901 г.). Публикува материали във вестниците \"Защита\", \"Народна дума\", \"Земледелско знаме\" и др. Издава книги: \"История на земеделското движение\", \"Моите политико-обществени спомени\" и др. Юрдан Пекарев умира на 20 май 1953 г. \r\n1895 г. \r\nМитрополит Климент Търновски е посрещнат тържествено в Търново, след като е амнистиран. На рождения ден на княз Фердинанд, на 14 февруари 1893 г., той държи проповед за \"неделя на православието\", на която изразява неодобрение от предстоящите промени в конституцията за вярата на престолонаследника. Той е арестуван и е осъден на вечно заточение в Гложенския манастир. След падането на Стамболов е амнистиран. \r\n1883 г. \r\nПо предложение на Кръстьо Мирски във Варна се учредява дружество \"Книжовна дружина\", което по-късно основава Варненската библиотека. Кръстьо Мирски е общественик, книжовен деец, роден в Котел. След Освобождението е съдия в Тулча, Балчик, Варна и Русе. През 1888–1890 г. и 1905–1906 г. е кмет на Варна. Той многократно е народен представител. Публикува материали за обучението и възпитанието на децата: \"Буквар по звучната метода\", \"Читанка\", \"Кратки наставления за възпитанието на децата\" и др. \r\n1879 г. \r\nГотов е рапортът за основните положения, върху които да се изгради Българската конституция. Във връзка с обсъждането на проекта за Органически устав, изработен от руския юрист С. И. Лукиянов, е избрана 15-членна комисия, която да изработи рапорт за основните положения, върху които да се структурира конституцията. В хода на обсъжданията сред депутатите се формират две политически течения: консервативно и либерално. Консерваторите изразяват интересите на търговско-лихварската и земевладелската буржоазия. Те се обявяват за по-силна княжеска власт и за ограничаване участието на народа в управлението. Либералите представляват селската и градската средна и дребна буржоазия. Те се стремят да разширят правата на народа. Рапортът отразява възгледите на консерваторите за държавно устройство. В него се предлага въвеждането на имуществен и образователен ценз, създаване на Сенат (горна камара), който да тълкува конституцията, да потвърждава приетите от Народното събрание закони и др. Либералите отхвърлят рапорта и по тяхно настояване се преминава към обсъждането на проекта член по член. В резултат на това е отхвърлено предложението за създаване на Сенат. Законодателната власт се поема от Народно събрание, което бива два вида – Обикновено и Велико. Не се приема предложението за въвеждане на ценз за избирателите. Министерствата се намаляват от седем на шест. Отхвърлен е проектът Народното събрание да дава като дарения на княза държавни имоти. Забраняват се всякакви отличия освен военните. Приема се забрана за прилагане на непредвидени в закона наказания, а също конфискуване на имоти. Разширени са политическите и гражданските свободи на народа. Българската църква остава неделима от Българската екзархия, независимо къде се намира нейното седалище. Премахва се изразът, подчертаващ васалната зависимост на България спрямо Високата порта. Отхвърлят се постановлението, запазващо привилегиите за чужденците по силата на сключените от Османската империя капитулации. Определя се също видът и цветът на националното знаме. Търновската конституция се приема на 16 април 1879 г. Новоприетите разпоредби я превръщат в една от най-демократичните за онова време конституции в Европа. \r\n1871 г. \r\nВ имението си край Крайова е убит Петър Берон. Той е виден възрожденец- учен, енциклопедист, просветен деец, педагог, естественик, лекар и философ. Роден е в Котел, където учи първоначално при поп Ст. Владиславов (по-късно Софроний Врачански). След това учи и в гръцкото училище в Букурещ. От 1821 г. до 1825 г. учителства в Брашов, а от 1825 г. до 1831 г. следва медицина в Мюнхен (Германия). След това до 1841 г. Берон работи като лекар в Крайова. От 1843 г. до края на живота си се занимава предимно с научна дейност. Най-големи са неговите заслуги в областта на българското просветно дело. Като учител в Брашов през 1824 г. съставя първия български учебник - \"Буквар с различни поучения\" (\"Рибен буквар\"). В него са засегнати въпроси от различни области на знанието и това му придава характер на малка енциклопедия. Освен това \"Рибен буквар\" е написан на жив, говорим български език и това го прави леснодостъпен за децата. С него Берон се изявява като първия български педагог, обявяващ се решително за светско образование. С \"Рибен буквар\" той поставя началото на нов етап в българското просветно дело. Берон подпомага образователното дело в българските земи, като дава средства за откриване на светски училища в различните краища на страната. Той написва около 20 научни труда. Живее в Париж, Берлин, Лондон, Виена, Прага, Атина. Владее 9 езика. Голяма част от наследството си завещава на български училища. През 1964 г. сърцето му (балсамирано още при смъртта му) е пренесено в Котел. \r\n1871 г.  \r\nДимитър Ценович пристига в Белград, където се среща с министър-председателя Радивой Милойкович и със Светозар Милетич. На 14 декември 1870 г. сръбският политически деец Алимпие Василевич е отправил писмо до Димитър Ценович, в което от името на правителството го кани да пристигне в Белград, за да започнат преговори за общи действия срещу Високата порта. В началото на март 1871 г. емигрантските дейци в Букурещ решават да изпратят Димитър Ценович в Белград за започване на преговори със сръбското правителство. На тази дата са родени: \r\n1952 г. \r\nРодена е Нери Юлиева Терзиева - българска журналистка. След като завършва Софийския университет “Св. Климент Охридски” става редактор в Телевизионен център “Пловдив”. Нери Терзиева е автор и репортер на предаването “Пазар за милиони”. Водеща е на “По света и у нас”. Тя е основател и директор на “Ефир 2” в Българската национална телевизия. Автор е на проекта “Темпо” на Национална независима телевизия, спечелил конкурс в XXXVI Народното събрание. Била е говорител на Президента Петър Стоянов. \r\n1951 г. \r\nРодена е Искра Димитрова Радева - българска драматична актриса. През 1973 г. тя завършва ВИТИЗ (днес НАТФИЗ). От 1973 г. е в трупата на Младежкия театър. Искра Радева участва в редица постановки: “Хубавата Мария\", \"Любов необяснима\", \"Една чанта мечти\" и др. Има значителни постижения в тв театър: \"Мотопедът\" (1975 г.), \"Съдии на самите себе си\" (1977 г.), \"Стъклената менажерия\" (1977 г.), \"Варшавска мелодия\" (1978 г.), \"Иванко\" (1978 г.), \"Емилия Галоти\" (1979) г., \"Владетелят на света\" (1979 г.), \"Рози за д-р Шомов\" (1984 г.), \"Пази се от ягуар\" (1989 г.), \"Бродът\" (1989 г.), \"Аз съм твоят брат\" (1991 г.), \"Луд съм по теб\" (2001 г.). Тя се снима също във филмите:\"Оцеола\" (1972 г.), \"Хирурзи\" (1977 г.), \"Отрова в извора\" (тв, 1978 г.), \"Насрещно движение\" (тв, 1978 г.), \"Почти ревизия\" (тв, 1983 г.), \"Маневри на петия етаж\" (1985 г.), \"Дълъг ден\" (тв, 1988 г.), \"Битката за река Бяла Сазлийка\" (тв, 1986 г.), \"Тони\" (1991 х.), \"Професията на мисис Уорън\" (1996 г.). През 1997 г. напуска Младежкия театър, а през 1999 г. създава свой театър \"Искри и сезони\". През 2000 г. Искра Радева поставя шоуспектакъла \"Сбогом, 20-ти век\" . \r\n1921 г. \r\nРоден е Борис Априлов (псевдоним на Атанас Василев Джавков) - български писател и сценарист, работещ в областта на детската литература: \"Приключенията на Лиско\" (1957 г.). Сценарист на популярния юношески трилър \"Петимата от Моби Дик\" (1970 г.). Негови съчинения са \"Папагалчето и пеперудката\", приказка (1968 г.), \"Приключенията на Лиско по море\", роман за деца и възрастни (1968 г.; 1982 г.), \"Избрани разкази и повести\" (1971 г.), \"Новите приключения на Лиско\" (1973 г.), \"Най-новите приключения на Лиско. “Привидението и Голяма награда\", “Повести за деца” (1975 г.), \"Отбраната на Спарта\", “Разкази и новели” (1982 г.); \"Далечно плаване\", “Повести” (1988 г.) и др. \r\n1898 г. \r\nРоден е Йордан Стефанов Стратиев – български поет и преводач. Завършва право в Софийския университет през 1921 г. Дипломатически чиновник е в Румъния, Югославия, Белгия, Чехословакия и Австрия. Член е на СБП. За пръв път издава свои материали през 1917 г. в списание “Общ подем” Единствената му стихосбирка “Велики петък” излиза след погрома на септемврийския селски бунт от 1923 г. и издава настроения на тъга и несигурност. Превежда от руски и румънски език. На тази дата умират: \r\n1954 г. \r\nУмира Никола Петров Бакърджиев – български генерал. Завършва военна академия в Италия. През Първата световна война е в Главния щаб на армията. Преди Втората световна война е началник щаб, а през 1930 г. става министър на войната. \r\n1907 г. \r\nУмира Михаил (Мише) Спиров Развигоров – македонски революционер. Той учи в педагогическо училище в Кюстендил и Казанлък. През 1895 г. става учител в Щип и влиза в революционната организация. По време на Винишката афера (1897 г.) е арестуван и заточен в Мала Азия. Сред освобождението си през 1902 г. се завръща в Македония и участва в подготовката на Илинденско-Преображенското въстание. След поражението на въстанието е щипски районен войвода. Развигоров участва в работата на Рилския конгрес на Вътрешната македоно-одринска организация (ВМОРО) през 1905 г. Четата му води тежко сражение с турските войски, в което Развигоров се самоубива, за да не попадне в ръцете на врага. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.21", "title": "Денят 21 март в българската история"}
{"url": "http://www.focus-news.net/news/2019/03/21/2637035/hungary-today-orban-i-fides-sa-sas-spreni-prava-v-enp.html", "text": "След съвместно предложение от председателството на ЕНП и „Фидес“, Европейската народна партия (ЕНП) гласува за прекратяване на членството на унгарската управляваща партия в партийния блок. Председателят на най-голямата фракция в Европейския парламент и унгарският премиер Виктор Орбан заявиха, че „Фидес“ е решила едностранно да прекрати упражняването на правата си като член на ЕНП, пише  електронното издание Hungary Today . \r\n„Членството на „Фидес“ е спряно с незабавно действие и до следващо известие след днешното гласуване на членовете на ЕНП“, написа в „Туитър“ Джозеф Дол. Той добави, че 190 делегати са били „за“ изключване, а само 3 са гласували „против“. \r\nСпирането на членството означава, че унгарската управляваща партия няма право да присъства на партийните събрания, лишена е от право на глас и не може да предлага кандидати за постове. \r\nДжоузеф Доул също така заяви, че „това решение не е взето лесно“, но ЕНП „е и трябва да остане фар за ценности и всички наши партии трябва да водят чрез личния си пример“. Той също така подчерта това, че: \r\n„Не можем да правим компромис с демокрацията, върховенството на закона, свободата на пресата, академичната свобода и правата на малцинствата. И анти-ЕС риториката е неприемлива. Различията между „Фидес“ и ЕНП трябва да бъдат прекратени“. \r\nМанфред Вебер също писа в „Туитър“ за изключването на партията на Орбан. Шпитценкандидатът на ЕНП отбеляза, че е гласувал „за“ предложението и вярва, че това е било „необходимо решение“, защото „ценностите не подлежат на преговори“ и „Фидес“ трябва да „възстанови доверието“. Орбан:  „Фидес“ едностранно прекратява упражняването на правата си в ЕНП \r\nУнгарската управляваща „Фидес“ едностранно прекрати упражняването на правата си като член на Европейската народна партия, заяви премиерът Виктор Орбан на международна пресконференция след срещата на ЕНП в Брюксел в сряда. \r\nЕНП поиска „трима мъдреци“ (т.е. „оценителната комисия“, която спомена Манфред Вебер) да подготви доклад, въз основа на който „дългосрочното бъдеще на ЕНП и на връзката между ЕНП и „Фидес“ може да се реши“, каза премиерът. \r\nВъпреки че началникът на канцеларията на Орбан Гергели Гуляш заяви преди гласуването, че „Фидес“ ще прекрати незабавно членството си в ЕНП, вместо да види как членството й е спряно от партийната група, според Виктор Орбан, самата „Фидес“ е решила да спре правата си. Той настоя, че „ние не можем да бъдем изхвърлени; спечелили сме четири вота с волята на унгарските граждани“. \r\nОрбан отбеляза, че е събрал 47,56 и 52% от гласовете по време на последните три вота за Европейски парламент, съответно. \r\n„Такава партия очевидно не може да си позволи да бъде изхвърлена или да спират правата й и вместо това ще стане и ще напусне“, подчерта унгарският премиер. \r\n„Фидес“ е решил да спре правата си „докато тримата мъдреци завършат своя доклад, а след това ще имаме нови разговори с ЕНП“, обясни Орбан. \r\nПремиерът подчерта, че политиката на Унгария няма да се промени и че на срещата в сряда е казал ясно това. По неговите думи, Унгария е за силен Европейски съюз, спиране на миграцията и защита на европейската християнска култура. \r\nПревод и редакция:", "date": "2019.03.21", "title": "Hungary Today: Орбан и „Фидес“ са със спрени права в ЕНП"}
{"url": "http://www.focus-news.net/news/2019/03/21/2637043/pregled-na-osnovnite-temi-v-starozagorskiya-pechat.html", "text": "„Държавата да създаде кризисни центрове за жертвите от домашно насилие, настояват от „Зонта“, е водещото заглавие във вестник  „Старозагорски новини“ . Да бъдат създадени специализирани кризисни центрове във всички по-големи градове на България, където да бъде оказвана помощ на жертвите на домашно насилие, настояват от навършващата век международна женска организация „Зонта“. \r\nПрепоръките към институциите ще бъдат отправени от Стара Загора, където на 23 март ще се проведе международна конференция под надслов „Жените на Балканите в следващите 100“. Сред поканените и потвърдили участие са вицепрезидентът Илияна Йотова и министърът на правосъдието Цецка Цачева, които ще представят свои доклади за жените-лидери във века на дефицит на лидери и домашното насилие - предизвикателства и добри практики. Около 30 000 жени от 63 страни по цял свят са обединени в създадената преди век в САЩ „Зонта Интернешънъл“, която до сега е подпомогнала с 40 млн. долара различни проекти и програми. В България „Зонта“ пуска корени преди 25 години, тя има 8 клуба и отговаря за дейността на организацията в Северна Македония и Румъния. През тази година основният проект, финансиран от зонтианките, е свързан с ранните бракове и опасностите за децата-булки. В програмата на форума в Стара Загора е включен и началникът на отдел „Киберпрестъпност“ при ГД БОП комисар Явор Колев, който ще представи последните данни за киберпрестъпленията срещу жени и момичета като най-новата форма на насилие. Сред докладчиците е и депутатът от ПГ на ГЕРБ Маноил Манев, в качеството си на експерт по темата за трафика на жени на територията на Балканите и ЕС.  \r\n„Кой лъже за казанлъшката болница?“, е друга тема в броя. „Никога болницата в Казанлък не е била в по-добро състояние от сега“, твърди управителят й. Болницата е във финансов колапс, тръбят БСП-старейшините. „Никога болницата в Казанлък не е била в по-добро състояние от сега. За първи път ще получим толкова много средства - близо 1.5 млн. лв. - от правителството чрез Министерство на здравеопазването, Община Казанлък и Националната здравно-осигурителна каса“. Тази категорична позиция е изразила д-р Кети Маналова - управител на общинската МБАЛ „Д-р Христо Стамболски“, по време на срещата си във вторник с кмета Галина Стоянова, председателя на Общински съвет Казанлък Николай Златанов, общински съветници от Постоянната комисия по икономика, бюджет и финанси и Постоянната комисия по европейски въпроси и бизнес среда, членове на Председателския съвет и председателя на Комисията по здравеопазване д-р Стефка Димитрова. Според Годишния финансов отчет на казанлъшката болница за 2018 г. показателите в баланса по обем и видове медицински дейности почти по нищо не се различавали от последните 2 години. Наблюдавало се увеличение на разходите заради увеличението на минималната работна заплата за страната и незначителни отклонения при останалите разходи. Присъствалите на срещата са били единодушни, че здравните работници заслужават достойно заплащане. „Болницата е стабилна, а протестите в нейния двор създават впечатление, че не е така. Не искам да има протести, още повече на терена на болницата, още повече те да се политизират! Повярвайте ми, това за всички страни ще е губещо!“, заявила още д-р Кети Маналова и е определила исканията на медицинските специалисти като искания на национално ниво, за които се търси решение, но това не е възможно да се случи веднага. „Старозагорски новини“ припомня, че точно преди един месец общинските съветници на БСП - Казанлък, представиха ситуацията в общинската болница по коренно противоположен начин. В прессъобщения до медиите те твърдяха, че МБАЛ „Д-р Христо Стамболски“ е във „финансов колапс, който се дължи на правителството и НЗОК“, и настояха за спешно заседание на Общински съвет Казанлък като собственик на търговското дружество, на което да се реши да бъдат опуснати 200 000 лв. от общинския бюджет (платими на 10 вноски по 20 000 лв. от март) за съживяване на лечебното заведение. Съветниците от БСП дори предупредиха, че всяка проява на бездействие ще бъде пагубна и призоваха: „В името на Казанлък, на нашите съграждани - нека да решим днес проблема, утре ще бъде късно“.  \r\nОчаквано на провелата се на 28 февруари редовна общинска сесия представителите на всички останали формации в местния парламент отхвърлиха това предложение, но след завчерашната среща на д-р Кети Маналова с кмета и представителите на ОбС възниква въпросът кой лъже - БСП - Казанлък, или управителят на казанлъшката болница?  \r\nВсеизвестен е фактът, че всички лечебни заведения в страната имат финансови проблеми, но употребата на едно здравно заведение за постигане на политически цели едва ли е начинът да му се помогне.  \r\n„Проблемите в Чирпан се задълбочават: Наложен запор поставя общината във фактически фалит“, четем още в изданието. Близо месец банковите сметки на Община Чирпан са запорирани, което поставя местната власт във фактически фалит. За това сигнализираха на време на брифинг представители на различни политически сили в Общинския съвет на града, между които ГЕРБ и Местна коалиция „Коалиция Чирпан“. Запорът е наложен от страна на частен съдебен изпълнител в резултат на вземане от консорциум от фирми, изпълнили строително-монтажни работи по изграждане на водопроводна мрежа. По думите на бившия кмет на Чирпан и настоящ общински съветник от „Коалиция Чирпан“ Васил Донев става въпрос за вземания в размер на 7 млн. лв. Сумата е колосална за общината, чийто бюджет е около 12 млн. лв. Проектът за водопроводната мрежа бе изпълняван по Оперативна програма „Развитие на селските райони“ за предходния отчетен период. Поради неизпълнение на заложените в програмата критерии и показатели, определени от финансиращия орган и неприемане от комисия на ДФ „Земеделие“, на Общината е наложена финансова корекция. В резултат на това не са разплатени сметките с фирмите, а те от своя страна са потърсили вземанията си по съдебен ред. Представителите на политическите сили в града бяха категорични, че местната управа в лицето на БСП и кмета Кичка Петкова правят всичко възможно, за да укрият този факт, отказвайки да предоставят каквато и да било информация. Областният координатор на ГЕРБ Пламен Йорданов подчерта, че дефектите при реализацията на проекта са били във всеки един етап от неговото създаване. „Пикът е, когато идва държавно-приемателна комисия на ДФ „Земеделие“, която посочва, че нищо не е направено. Проектът и неговото верифициране става по време на Орешарски, т.е. аргументът с политическия натиск е несъстоятелен“ подчерта Йорданов. От своя страна Васил Донев изрази притеснение, че с блокирани сметки Община Чирпан няма да има възможността да се разплаща със своите доставчици на услуги. „Аз лично се притеснявам, че този запор отразява едно моментно състояние, но може да се превърне в хронично заболяване на финансовите потоци на общината. Имам предвид, че на принципа на доминото могат да тръгнат и други фирми, доставчици на външни услуги, да си търсят парите по съдебен ред“, заяви той.  \r\nОбластният координатор на ГЕРБ подчерта, че липсата на стабилност в местната власт на практика отрязват всякакви пътища за навлизането на инвеститори в града. Община Чирпан се оказва и единствената в Старозагорска област с неприет бюджет за 2019 г. Въпреки че е бил дебатиран на изминалите две поредни сесии, финансовият документ не е гласуван заради факта, че в капиталовата програма на общината няма нито един обект със заложен строителен надзор. Наред с това не са заделени и средства за проектна подготовка, без която кандидатстването по различните програми и фондове се обезсмисля. Пламен Йорданов и Васил Донев припомниха, че на последното заседание на местния парламент в Чирпан нито един представител на общинското ръководство не е присъствал на сесията. Според Йорданов и Донев тази неизвестност дава поводи за притеснение, че целите, които по традиция всеки един бюджет има, трудно могат да бъдат изпълнение под угрозата от запора от 7 млн. лв. Представителите на политически партии отхвърлиха категорично ширещото се твърдение, че заради неприемането на бюджета Община Чирпан не може да се разплати с фирмите, които по договори извършват различни услуги. „Подвеждат нашите съграждани, че разплащането на контрагентите на Общината не се извършва заради неприемането на бюджета. Знаем обаче, че при такава ситуация по закон се работи с предходния бюджет с 1/12 част от разходната му част. Т.е. проблем в тази посока няма“, уточни Донев. По повод обявеното от местната власт начало на проекта за изграждане на нова пречиствателна станция участниците в брифинга посочиха, че Чирпан е една от трите общини в страната, които все още не разполагат с подобно съоръжение. Те предупредиха, че ако това не се случи, ЕК ще наложи санкция на страната ни, а държавата от своя страна ще бъде принудена да глоби и без това финансово закъсалата община. Около 1.5 млн. лв. от проекта трябва да бъдат осигурени от бюджета на Чирпан. От ГЕРБ посочиха, че на предстоящата сесия на ОбС съветниците им ще подкрепят приемането на запис на заповед за авансово плащане по проекта в размер на 9% от неговата стойност, за да могат да стартират дейностите по него. На въпрос има ли кметът Кичка Петкова реализиран проект в рамките на двата си мандата Васил Донев отговори, че в първия е изпълнявала унаследени проекти, а последните 4 години Община Чирпан няма спечелен нито един европроект. Запитан за възможните изходи от създалата се ситуация, Донев категорично заяви, че на база опита му като кмет на Чирпан не вижда полезен ход за местната администрация без подкрепата на държавата. „Натрупаните във времето проблеми са резултат от нисък административен капацитет, а кметският кабинет не е училище“, подчерта той. От ГЕРБ и „Коалиция Чирпан“ ще разпространят до местната общественост открито писмо, за да информират съгражданите си за моментното състояние на Общината.", "date": "2019.03.21", "title": "Преглед на основните теми в старозагорския печат"}
{"url": "http://www.focus-news.net/news/2019/03/21/2637048/blagoevgrad-normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния.", "date": "2019.03.21", "title": "Благоевград: Нормално се осъществява преминаването през ГКПП „Кулата“"}
{"url": "http://www.focus-news.net/news/2019/03/21/2637037/sofiya-taksimetrovite-shofyori-organizirat-protestno-shestvie-sreshtu-nereglamentiraniya-prevoz-na-patnitsi.html", "text": "Таксиметровите шофьори организират протестно шествие в столицата срещу нерегламентирания превоз на пътници. В 13.00 часа таксиметровите автомобили ще започнат да се събират след детелината на 7-и км на бул. „Цариградско шосе“ назад към Пловдив в посока центъра на София. Шествието ще тръгне от там в 14.00 часа, като ще премине по булевардите „Цариградско шосе“ и „Цар Освободител“, улиците „Георги С. Раковски“ и „Оборище“ и ще завърши на пл. „Александър Невски“. Очаква се шествието да приключи в 16.00 часа.  \r\nОт Националния таксиметров синдикат настояват всички участници в сегмента „превоз на пътници“ да спазват Конституцията и законите на България. Според тях нерегламентираният превоз на пътници е кражба от всички спазващи закона.", "date": "2019.03.21", "title": "София: Таксиметровите шофьори организират протестно шествие срещу нерегламентирания превоз на пътници"}
{"url": "http://www.focus-news.net/news/2019/03/21/2637044/blagoevgrad-v-obshtinata-shte-se-provede-sreshta-na-koyato-shte-badat-opovesteni-rezultatite-po-proekt-zhivey-zdravoslovno.html", "text": "От 10.30 часа в Община Благоевград ще се проведе среща, на която ще бъдат оповестени резултатите по проект „Живей здравословно“, в който участват представители на всички учебни заведения в Благоевград. Това съобщиха от пресцентъра на  Общината .", "date": "2019.03.21", "title": "Благоевград : В Общината ще се проведе среща, на която ще бъдат оповестени резултатите по проект „Живей здравословно“"}
{"url": "http://www.focus-news.net/news/2019/03/21/2637049/denyat-21-mart-v-svetovnata-istoriya.html", "text": "В далечната 630 г. византийският император Ираклий отнема от персите кръста на Исус Христос и го връща в Йерусалим. Френският астроном Джованни Доменико Касини открива два нови спътника на Сатурн - Диона и Тетида (1684). Арестуван е последният руски император Николай II (1868–1918 г.), заедно със семейството му. Отведени са в Царское село, а след Октомврийския преврат – в Екатеринбург, където са разстреляни в нощта на 16 срещу 17 юли 1918 г. През 1960 г. в южноафриканския град Шарпевил полицията разстрелва чернокожи демонстранти, протестиращи срещу Апартейда. 56 души са убити и 162 са ранени. По тази причина от 1967 г. 21 март се отбелязва и като Ден на борбата за ликвидиране на расовата дискриминация (Обявен с резолюция на Общото събрание на ООН на 26 октомври 1966 г.). През 1963 г. е закрит федералният затвор “Алкатрас”. Разположен на остров в залива на Сан Франциско, дълги години там са държани едни от най-жестоките престъпници в САЩ. Днес е туристическа забележителност.  \r\n2018 г.  \r\nПостигнато е споразумение между режима в Дамаск и „Ахрар аш Шам“. Съгласно сделката се очаква около 1500 бойци от ислямистката група „Ахрар аш Шам“ и около 6000 цивилни да бъдат транспортирани от Хараста в контролираната от бунтовници провинция Идлиб в Северозападна Сирия. \r\n2018 г.  \r\nБоко Харам освобождава повечето от 110-те нигерийски ученички, които отвлича през февруари 2018 г. в селището Дапчи в щата Йобе, в Северна Нигерия. \r\n2018 г.  \r\n44 африкански държави подписват споразумение за създаване на зона за свободна търговия. Споразумението, създаващо CFTA (Африканска континентална зона за свободна търговия) идва след двегодишни преговори и е един от водещите проекти на АС за по-голяма африканска интеграция. \r\n2018 г.  \r\nСингапурският парламент одобрява Закона за обществения ред и безопасността, който инкриминира снимането и предаването на информация по време на терористични атаки. \r\n2018 г.  \r\nПрезидентът на Мианмар 71-годишният Ву Тин Чуо подава оставка след двегодишно управление. \r\nТин Чуо става първият политически лидер на страната след военния преврат през 1962 г., който не е представител на въоръжените сили.  \r\n2018 г.  \r\nПрезидентът Перу Педро Пабло Кучински подава оставка. Причината за оттеглянето на държавния глава е разразилият се скандал за корупция. \r\n2018 г.  \r\nКосовски депутати от крайно дясното движение \"Самоопределение” пускат сълзотворен газ в парламента на Косово, за да спрат гласуването на споразумението за определяне на границата с Черна гора. \r\n2018 г.  \r\nКосмическият кораб Союз МС-08 излита с тричленен руско-американски екипаж за Международната космическа станция (МКС). Това е 135-ият старт на космически кораб от семейството Союз. \r\n2015 г. \r\nВ Грузия привържениците на бившият президент Михаил Саакашвили излизат на митинг за сваляне на правителството. \r\n2015 г. \r\nИрина Влах спечелва изборите за ръководител на автономния молдовски район Гагаузия още на първия тур с 51.01% от гласовете. \r\n2014 г. \r\nСъветът на федерацията на Русия ратифицира Договора за приемане на Крим в РФ. \r\n2013 г. \r\nМинистър-председателят на Вануату Сато Килман подава оставка. \r\n2012 г. \r\nАбеловата награда за 2012 г. е присъдена на унгарския математик Ендре Семереди „за неговия фундаментален принос в областта на дискретната математика и теория на информатиката, както и в признаването на неговия дълбок и траен принос в адитивната теория на числата и ергодическата теория“. \r\n2012 г. \r\nВ Мали е извършен държавен преврат и е отменена конституцията на страната. Парламентът е разпуснат. Съдбата на президента Амаду Тумани Туре е неизвестна. Арестуван е министъра на външните работи. Междувременно президентът публикува в Twitter съобщение, че случващото се в Мали не е държавен преврат, а метеж. \r\n2012 г. \r\nВ Тулуза се провежда спецоперация по задържане на седмократния убиец. \r\n2011 г. \r\nПривърженици на Кадафи се опитват да нападнат генералния секретар на ООН Бан Ки Мун на площад Тахрир в Кайро. \r\n1980 г. \r\nАмериканският президент Джими Картър обявява пред олимпийския отбор на САЩ, че страната бойкотира олимпиадата в Москва в знак на протест срещу нахлуването на СССР в Афганистан. \r\n1963 г. \r\nЗакрит е федералният затвор “Алкатрас”. Той е разположен на остров в залива на Сан Франциско. Дълги години там са държани едни от най-жестоките престъпници в САЩ. \r\n1925 г. \r\nВ американския щат Тенеси е приет закон, забраняващ във всички учебни заведения преподаването на еволюционната теория на Дарвин като противоречаща на библейското тълкуване на човешкия произход. \r\n1917 г. \r\nИмператор Николай II (1868–1918 г.) и семейството му са арестувани и отведени в Царское село, а след Октомврийския преврат – в Екатеринбург, където са разстреляни в нощта на 16 срещу 17 юли 1918 г. Николай II е последния руски император (от 1894 до 1918 г.). След избухването на Февруарската революция – 1917 г. е принуден да се отрече от престола. Поради слабохарактерността на Николай II решаването на важните политически въпроси постепенно преминава в ръцете на императрицата Александра Фьодоровна, която поради силната си склонност към мистичните учения попада под влиянието на различни авантюристи (като Распутин). В опитите си да закрепи позициите на самодържавието Николай II въвлича Русия в катастрофалните за нея Руско-японска война (1904-1905 г.) и Първа световна война (1914-1918 г.). На 17 октомври 1907 г. е принуден да подпише манифест, обещаващ законодателна Дума и граждански свободи. След Февруарската революция (1917 г.) е принуден да се откаже от свое име и от името на сина си Алексей от императорския престол в полза на брат си Михаил (15 март 1917 г.). \r\n1910 г. \r\nИздава се царски указ, с който се учредява Главна дирекция на статистиката. Тя поема функциите на Статистическото отделение, формирано още през 1880 г., наречено от 1897 г. Дирекция на статистиката. Дирекцията се занимава със събиране, обработване и публикуване на статистически сведения за състоянието на страната. Има четири отделения: административно-редакторско, за индустрията и земеделието, за търговията, съобщенията и финансите и за правосъдието, просвещението и войната. Данните за населението са предмет на обхват от първото отделение. Със закон от 29 март 1921 г. на мястото на четирите отделения се създават три отдела: демографски, стопански и културно-политически, всеки от които разполага със свои отделения и бюра. В това състояние Главната дирекция съществува до 1947 г. От 1948 г. преминава на подчинение към Държавна планова комисия. \r\n1871 г. \r\nОто Фон Бисмарк открива първия немски Райхстаг. Ото фон Бисмарк e пруски и германски държавен деец, създател на германската държава. Обединява Германия \"отгоре\" по пътя на три последователни войни (Пруско-датска 1864 г., Австро-пруска 1866 г. и Френско-пруска 1870–1871 г.). Райхсканцлер е на Германия от 1871 г. до 1890 г. Във вътрешната и външната си политика защитава интересите на юнкерите и едрата германска буржоазия. Стреми се да наложи хегемонията на Германия в Европа. \r\n1778 г. \r\nРусия и Турция подписват Айналъкавказската конвенция, с която Високата порта е принудена отново да признае валидността на Кючук кайнарджийския мирен договор от 1774 г. Конвенцията има важно значение за разрастване на сухопътния търговски обмен между Русия и Турция, в който успешно се вписват десетки българи. Съгласно Кючук Кайнарджикският мир Русия получава право да защитава интересите на християните в Османската империя, което се смята за голяма крачка в решаването на Източния въпрос. \r\n1684 г. \r\nФренският астроном Джованни Доменико Касини открива два нови спътника на Сатурн - Диона и Тетида. През 1671 г. той открива и Япет, а през 1672 г.- Рея. Сатурн е известен още от праисторията. Галилео е първия човек, който наблюдава планетата през телескоп. Тогава той забелязва странния външен вид на Сатурн. Ранните наблюдения били усложнени, защото на всеки няколко години, поради орбиталното движение на Сатурн, Земята минава през равнината на пръстените. При това положение изображенията с ниска разделителна способност (каквито са били на Галилео) се менят драстично. Диона е дванадесетия и най-плътния спътник на Сатурн (с изключение на Титан, чиято плътност се увеличава поради гравитационното му свиване). Тя е съставена основно от воден лед, но има и известна част по-плътен материал, като силикатни скали например. Тетида е деветия спътник. Ниската му плътност показва, че е съставен почти изцяло от воден лед, подобно на Диона и Рея. Западното й полукълбо притежава една доста забележима черта - голям кратер, наречен Одисей, чийто диаметър, възлизащ на 400 км, е 2/5 от този на самата Тетида. Кратерът е получен при удар, който не е разбил спътника, защото вероятно по времето на удара тя е била в течно или поне в не много твърдо състояние. Сега кратерът е плосък (той следва сферичната форма на Тетида) и прилича на кратерите на Калисто. Втората забележителност на Тетида е огромната долина Итака, която е широка около 100 км, на дълбочина варира между 3 и 5 км, а дължината й е 2000 km (3/4 от обиколката на Тетида). Предполага се, че Тетида не винаги е била в твърдо състояние. В определен период от миналото вероятно е била в течно състояние. Кратерите от това време са били изгладени. Когато Тетида се втвърдила и разширила, повърхността се разцепила, за да се приспособи към увеличения обем и така се образувала долината Итака. \"Малките\" кратери, които се наблюдават днес датират отскоро. Сатурн има 18 именувани спътника и 12 новооткрити, но все още неименувани. От всички луни, за които са известни параметрите на орбитата, само Феба и Хиперион не са в синхронна орбита.Двойките Мимас-Тетида, Енцелад-Диона, и Титан-Хиперион си въздействат гравитационно и поддържат стабилни съотношения на орбитите си: Мимас обикаля двойно по-бързо от Тетида и затова се казва, че те са в резонанс 1:2; Енцелад и Диона също са в 1:2; Титан и Хиперион са в 3:4. \r\n630 г. \r\nВизантийският император Ираклий отнема от персите кръста на Исус Христос и го връща в Йерусалим. \r\nФлавий Ираклий Августин ( 575г. - 11 февруари 641г.) е византийски император царувал в периода 5 октомври 610 г. - 11 февруари 641 г. Поставя началото на първата византийска династия. Способен реформатор, въвел дълбоки промени във византийския управленски и военен ред. Въвежда темната организация на провинциите, която е гръбнакът на Византийската империя през следващите векове. Стабилизира империята, неутрализира персите и аварите като врагове. По време на неговото управление стават първите сблъсъци между християни и мюсюлмани. На тази дата са родени: \r\n1941 г. \r\nРоден е Пласидо Доминго - испански оперен певец, тенор. През 1950 г. заедно със семейството си се преселва в Мексико, където учи вокална техника, пиано и дирижиране. Първият му певчески опит е като баритон, а през 1960 г. дебютира като тенор в ролята на Алфредо от операта \"Травиата\" на Джузепе Верди. През следващите три години (1961- 1963 г. ) Доминго работи в Националната опера на Израел (Israel National Opera), където има повече от 280 представления. През 1966 г. дебютира в Градската опера на Ню Йорк (New York City Opera), а през 1968 г. - в \"Метрополитън Опера\" (\"Metropolitan Opera\"). Следват участия в \"Ла Скала\" (\"La Scalla\") Милано, \"Щатс Опер\" (\"Stadts Oper\") Виена, \"Ковънт Гардън\" (\"Covent Garden\") Лондон и др. Доминго записва и издава повече от 100 албума с класическа оперна музика, както и няколко албума с популярни испански любовни песни. Несъмнено най-голяма е известността му като един от \"Тримата тенори\" заедно с неговите колеги Хосе Карерас и Лучано Павароти, с които популяризират сред широката слушателска аудитория класическото оперно и песенно изкуство. Дискографията на Доминго включва: \"Siempre En Mi Corazon: Y Las Canciones De …\" (1972 г.), \"Perhaps Love\" (1981 г.), \"Domingo: Con Amore\" (1982 г.), \"Adoro\" (1982 г.), \"Always in My Heart (Songs of Ernesto Lecuona)\" (1983 г .), \"My Life for a Song\" (1983 г.), \"Be My Love\" (1984 г.), \"Christmas with Placido Domingo\" (1984 г.), \"Save Your Nights for Me\" (1985 г.), \"At the Philharmonic\" (1989 г.), \"Unknown Puccini\" (1989 г.), \"Goya …A Life in Song\" (1989 г.), \"Sonadores De Espaсa\" (1990 г.), \"Opera Arias\" (1990 г.), \"Sings Great Love Scenes\" (1990 г.), \"Zarzuela Arias & Duets\" (1990 г.), \"Louise\" (1991 г.), \"Canta Para Todos\" (1991 г.), \"Noche de Zarzuela\" (1991 г.), \"Por Fin Juntos\" (1991 г.), \"The Domingo Songbook\" (1992 г.), \"Entre Dos Mundos\" (1992 г.), \"Canta Para Mexico\" (1993 г.), \"De Mi Alma Latina\" (1994 г.), \"Nativo\" (1995 г.), \"Vienna Noel\" (1995 г.), \"Man of La Mancha\" (1996 г.), \"Popular Favorites\" (1996 г.), \"Bajo El Cielo Espaсol\" (1996 г.), \"De Mi Alma Latina, Vol. 2\" (1997 г.), \"Merry Christmas from Vienna\" (1997 г.), \"Por Amor\" (1998 г.), \"Sempre Bel Canto: Legendary First Recital\" (1998 г.), \"A Gala Christmas in Vienna\" (1998 г.), \"Live in America\" (1999 г.), \"The Young Domingo\" (1999 г.), \"Christmastime in Vienna\" (1999 г.), \"Mariachi\" (1999 г.), \"In Concert: Live in Seoul\" (1999 г.), \"The Other Conquest\" (2000 г.), \"Canciones de Amor: Songs of Love\" (2001 г.). \r\n1892 г. \r\nРоден е Александър Георгиевич Малишкин – руски писател. Автор е на романа “Хора от затънтения край” (1937-1938 г.); повестите “Гарги” (1923 г.), “Падението на Даир” (1923 г.) и “Севастопол” (1929-1930 г.); Издава книги с разкази “Февруарски сняг” (1928 г.), “Разкази” (1931 г.),  статии, киносценарии и стихове. \r\n1809 г. \r\nРоден е Жул Фавр – френски политик, адвокат и участник в Юлската революция от 1830 г. От 1848 г. до 1855 г. е депутат в Учредителното, а после в Законодателното събрание. От 1858 г. до 1870 г. е депутат в Законодателния корпус, един от лидерите на буржоазно-републиканската опозиция срещу режима на Втората империя. Министър е  на външните работи от септември 1870 г. до февруари 1871 г. На 28 януари 1871 г. сключва примирие с Германия при крайно тежки за Франция условия. Един от организаторите на потушаването на Парижката комуна през 1871 г. Подготвя и сключва Франкфуртския мир през 1871 г. \r\n1806 г. \r\nРоден е Бенито Пабло Хуарес - мексикански държавник и политик, национален герой на Мексико. Завършва духовна семинария през 1827 г. и юридически науки през 1833 г. в град Оахака, където по-късно работи като адвокат. Като губернатор (1847-1852 г.) на щата Оахака изиграва важна роля в организацията на съпротивата срещу интервенцията на американските войски по време на Американско-мексиканската война (1846-1848 г.). Бори се срещу диктатурата на А. Сантана, заради което е изгонен от страната. През 1854 г. се завръща в Мексико. Заема поста министър на правосъдието. Той е един от авторите на конституцията (1857 г.) и на редица антиклерикални закони. През 1858-1861 г. е начело на правителството, ръководи разгрома на реакционерите в периода на Гражданската война (1858-1860 г.). Участва активно в разработването на законите за реформата от 1859 г. През 1861-1872 г. е президент на страната. Ръководи борбата срещу англо-френско-испанската интервенция и вътрешната реакция, завършила с пълна победа на мексиканския народ. \r\n1685 г. \r\nРоден е Йохан Себастиан Бах - немски композитор и органист. От 1703 г. до 1723 г. работи като придворен и църковен музикант в Арнщат, Ваймар, Мюлхаузен, Кьотен. От 1723 г. до края на живота си е органист в църквата \"Св. Тома\" в Лайпциг. Творчеството на Бах е връх в изкуството на предкласиците. Автор на около 300 религиозни и 20 светски кантати, пасиони, прелюдии, токати и фуги за орган и за пиано, сюити, концерти за цигулка и др. Негови произведения са: \"Коледна оратория\", \"Меса в си-минор\", \"6 Бранденбургски концерта\" и др. Около 30 творби са написани по поръчка на светски лица. Бах пише и теоретичния труд \"Изкуството на фугата\" (1748-1750 г.). Синовете му също са композитори. От 1950 г. в Лайпциг на всеки 4 години се провежда международен конкурс на името на Бах. На тази дата умират: \r\n1998 г. \r\nУмира Галина Сергеевна Уланова – руска балетна артистка. Учи в балетното училище в Ленинград (днешен Санкт Петербург) в класа на майка си. От 1944 г. до 1960 г. е солистка на балетната трупа на Болшой театър в Москва. Нейното изпълнение на Жулиета в балета “Ромео и Жулиета” от С. С. Прокофиев е сред върховете на балетното изкуство. Ролите, които й носят световна известност, са Одета-Одилия от “Лебедово езеро”, Маша от “Лешникотрошачката” и Аврора от “Спящата красавица” от Чайковски, Жизел от едноименния балет на А. Адам, Мария от “Бахчисарайски фонтан” от Б. Асафиев и много други. Танцовото и изкуство развива традициите на руската хореографска школа. \r\n1947 г. \r\nУмира Джозеф Баркрофт - английски физиолог. Полага основите на учението за дихателната функция на кръвта. Освен това предлага методика за определяне на количеството газове в кръвта с помощта на конструиран от него апарат. Баркрофт изучава влиянието на солите и киселините върху способността на хемоглобина да се свързва с кислорода, изследва и ролята на дифузията при прехода на кислорода от алвеолите в кръвта, влиянието на пониженото атмосферно налягане върху дихателните функции на кръвта. През последните години от живота си работи в областта на ембриологията. От 1926 г. е професор в Кеймбриджкия университет, член е и на Лондонското кралско дружество. \r\n1938 г. \r\nУмира Джон Бейтс Кларк - американки икономист, известен с теорията си за пределната производителност. Получава образование в университета Браун, колежа Амхърст и университета в Хайделберг. През по-голямата част от академичната си кариера, от 1895 г. до 1925 г. е професор в Колумбийския университет. Основното му постижение в Distribution of Wealth (1899 г.) е свързано с разпростирането на маргинализма върху проблемите на производството и разпределението чрез използване принципа на пределната производителност. \r\n1936 г. \r\nУмира Александър Константинович Глазунов – руски композитор, диригент, общественик и музикален деятел.  Учи композиция в Петербургската консерватория, на която става ректор от 1905 г. до 1928 г. Изявява се като един от най-големите руски композитори, продължаващи традициите на “Могъщата група” и Чайковски. Творчеството му засяга всички области на музиката. Автор е на симфонии, кантати, сюити, увертюри и др. Довършва заедно с Римски Корсаков операта “Княз Игор” от Бородин. \r\n1933 г. \r\nУмира Иржи Поливка - чешки лингвист, фолклорист и литературен историк. Той подкрепя теорията за миграциите (заимстванията) на Т. Банфи. Автор е на фундаментални трудове, посветени на славянските народни приказки. Поливка отделя голямо внимание на художествената форма на приказките (\"Славянски приказки\", 1932 г. и др.). Той изучава историята на старата и новата литература на славянските народи и творчеството на руските писатели от ХIХ в. Особено ценни са трудовете му по славянска диалектология. Поливка е професор в Карловия университет в Прага (1895 г.) и член-кореспондент на Чешката академия на науката и изкуствата (1901 г.). \r\n1907 г. \r\nУмира Михаил (Мише) Спиров Развигоров – македонски революционер. Той учи в педагогическо училище в Кюстендил и Казанлък. През 1895 г. става учител в Щип и влиза в революционната организация. По време на Винишката афера (1897 г.) е арестуван и заточен в Мала Азия. Сред освобождението си през 1902 г. се завръща в Македония и участва в подготовката на Илинденско-Преображенското въстание. След поражението на въстанието е щипски районен войвода. Развигоров участва в работата на Рилския конгрес на Вътрешната македоно-одринска организация (ВМОРО) през 1905 г. Четата му води тежко сражение с турските войски, в което Развигоров се самоубива, за да не попадне в ръцете на врага. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.21", "title": "Денят 21 март в световната история"}
{"url": "http://www.focus-news.net/news/2019/03/21/2637047/kyustendil-s-moleben-za-zdrave-shte-zapochnat-proyavite-za-otbelyazvane-na-ofitsialniya-praznik-na-grada-kyustendilska-prolet.html", "text": "Градът отбелязва официалния си празник – „Кюстендилска пролет”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развити” към Община Кюстендил. По думите ѝ тържествата ще започнат от 11.00 часа на площад „Велбъжд”, където ще бъде отслужен молебен за здравето на кюстендилци, след което ще се състои и ритуал по предаването на символите на града. В празничната програма ще участват народният певец Иван Дяков, емблематичният глас на българската музика Тони Димитрова и танцови състави от Кюстендил. В местността Хисарлъка от 13.00 часа ще започне традиционното посрещане на Девойка „Кюстендилска пролет“ и концерт със специалното участие на Цвети Веселинова и местни танцови състави, а от 15.00 часа на новоизградената сцена „Базиликата“, ще се представят Професионален духов оркестър, Кюстендил и Джаз бенд към Национално музикално училище „Любомир Пипков” - София. „Този празник е знаков за нашия град. Патентован в патентното ведомство на Република България. Обявен е за официален за Кюстендил и типично на 21-ви март хората тук се поздравяват с „Честита пролет”, каза Дима Укалска. \r\nВенцеслав ИЛЧЕВ", "date": "2019.03.21", "title": "Кюстендил: С молебен за здраве ще започнат проявите за отбелязване на официалния празник на града – „Кюстендилска пролет”"}
{"url": "http://www.focus-news.net/news/2019/03/21/2637052/pregled-na-osnovnite-temi-v-dobrudzhanskiya-pechat.html", "text": "„В нарушение на закона скандално Нина Ставрева получи с 20% увеличение на заплатата“, с това заглавие на първа страница излиза днес вестник  „Добруджанска трибуна“ . Месечното възнаграждение на кмета на морския град е в пъти по-високо от това на далеч по-големи общини. То става факт с мълчаливото съгласие на областния управител на Добрич Красимир Кирилов и въпреки милионите задължения и несъбрани вземания на Община Каварна. 2900 лв. е брутното месечно възнаграждение на кмета на морския град. Според вестникът решението за увеличението на заплатата е незаконно. „Обновиха отделението по хемодиализа в болницата“, съобщава всекидневникът. На 25 март на обяд то ще бъде официално открито. Закупени са седем нови апарата на стойност 130 000 лв. Средствата са отпуснати от Министерство на здравеопазването. „Панаир на професиите предлага кариерно ориентиране за младите“, съобщава изданието. Той ще се проведе на 23 март от 11,00 часа във фоайето на Общинския младежки център „Захари Стоянов“ в Добрич. Организатор на форума е създадения наскоро Интеракт Клуб Добрич. „Министър Нено Димов: Няма нарушение в Шабленското езеро“, с това заглавие на първа страница излиза днес другият регионален вестник  „Нова добруджанска трибуна“ . По разпореждане на премиера Бойко Борисов министърът на околната среда и водите е посетил района на езерото, за да провери на място сигнал на Българското дружество за защита на птиците. Няма унищожени дюни, а нивото на езерото вече се възстановява. Община Добрич и тази година ще се включи в глобалната инициатива „Часът на земята“, съобщава изданието. Ще бъде загасена част от фасадното осветление на Дом-паметник „Йордан Йовков“, храмовете „Света Троица“ и „Свети Георги“ и малка част от уличното осветление в тези райони. Това ще се случи на 30 март от 20.30 до 21.30 часа. Добрич се включва към поредното издание на инициативата за седми път. Всекидневникът съобщава за състезание в Балчик по стрелба с гладкоцевно оръжие. В надпреварата участват служители от всички стопанства на Североизточното държавно предприятие (СИДП). Целта на състезанието е да бъде сформиран отбор по стрелба, който да представи предприятието на традиционния турнир в Пловдив. Вътрешното съревнование ще трябва да определи шестте най-добри стрелци от СИДП.", "date": "2019.03.21", "title": "Преглед на основните теми в добруджанския печат"}
{"url": "http://www.focus-news.net/news/2019/03/21/2637051/pernik-preskonferentsiya-po-povod-100-godini-ot-sazdavaneto-na-obshtinski-dramatichen-teatar-boyan-danovski-shte-se-provede-v-zasedatelnata-zala-na-obshtinata.html", "text": "Пресконференцията по повод 100 години от създаването на Общински драматичен театър \"Боян Дановски\", която беше отменена преди два дни, ще се проведе от 11.00 часа  в Заседателната зала на Община Перник. Това съобщиха от пресцентъра на  Общината . В срещата ще вземат участие кметът на Перник Вяра Церовска и директорът на театъра Иво Горчев.", "date": "2019.03.21", "title": "Перник: Пресконференция по повод 100 години от създаването на Общински драматичен театър \"Боян Дановски\" ще се проведе в Заседателната зала на Общината"}
{"url": "http://www.focus-news.net/news/2019/03/21/2637053/bsp-sofiya-organizira-bezplatna-yuridicheska-priemna-za-grazhdani.html", "text": "В постоянната приемна на БСП – София (ул. „Леге“ 10, ет. 1) гражданите ще получат безплатни юридически консултации. Това съобщиха от пресцентъра на  БСП – София . Юристите ще бъдат на разположение на софиянци от 15.00 до 17.00 часа.", "date": "2019.03.21", "title": "БСП - София организира безплатна юридическа приемна за граждани"}
{"url": "http://www.focus-news.net/news/2019/03/21/2637046/ikonomicheskiyat-forum-business-excellence-2022-shte-predstavi-vdahnovyavashti-istorii-ot-vodeshti-svetovni-biznes-eksperti.html", "text": "В хотел „Маринела” зала EFE ще се проведат Икономическият форум „Business excellence 2022” и Годишните награди „Компания на годината”. Това съобщиха от пресцентъра на  сп. „Business Lady\" . Организатор на събитието е групата на списанията Bulgaria Business Review и Business Lady. Събитието предлага нетрадиционен подход към бизнеса, провокиращи и вдъхновяващи истории от световни и български лидери в различни области на бизнеса. Инициативата е ориентирана към това как да постигнем бизнес превъзходство и отлични икономически постижения, преминавайки през залагане на правилната стратегия, към новите модели на управление, професиите на бъдещето, спецификите на различните поколения потребители и новият свят на комуникациите и маркетинга. Във фокуса е и дигитализацията на бизнеса, която ще разкрие нов свят на роботика, изкуствен интелект, Internet of things, Blockchain и Кибер сигурност.  \r\nИзключителната Спиридула Дракопулу от Google дойде в България специално, за да разкаже повече за новите подходи в маркетинга \r\nПрограмата на „Business excellence 2022” включва: Панел 1:  \r\nКак да постигнем бизнес превъзходство и да отчетем отлични бизнес постижения? \r\n- Том Куигли - собственик и Главен маркетинг директор, QuigleyMedia. \r\n- Милена Хаджииванова - основател и управител на консултантска компания „Ейч Вижън”. \r\n- Стив Кели - управител на MariaDB Corporation, международен лектор. \r\n- Пламен Петров - управляващ партньор в Екуинокс Партнърс ООД. Панел 2: \r\nЗалагане на правилната стратегия и оптимизация на процесите (Strategy and Operations) \r\n- Дарина Стоянова - изпълнителен директор на „Престиж - 96“ АД. \r\n- Пламен Петров - управляващ партньор в Екуинокс Партнърс ООД. \r\n- Ивайло Нецов – управляващ директор, Foodpanda България. Панел 3: \r\nНови управленски подходи (Management) \r\n- Стийв Кеил - управител на MariaDB Corporation. \r\n- Даниела Бадалута - президент и основател на RECREX. \r\n- Детелина Смилкова - вицепрезидент на ВУЗФ. \r\n- Ивайло Славов - изпълнителен директор, Bulpros. Панел 4: \r\nКои човешки качества ще са най-ценни в бъдеще (HR) \r\n- Лилия Стоянова - Главен изпълнителен директор и бизнес ангел в Transformify. \r\n- Боян Боянов - Регионален Директор на Raisin за Централна и Източна Европа. \r\n- Ивайло Славов - СЕО Bulpros. \r\n- Илияна Търнина - HR & Management professional. Панел 5: \r\nРазвитието на технологиите и мястото им в бизнеса (IT) \r\n- Георги Александров - Country Managing Director at Oracle Bulgaria. \r\n- Христо Христов - Президент на IAB България, главен изпълнителен директор на Netinfo. \r\n- Анастас Шопов - Управляващ директор, ERP.BG, Дигитална трансформация мисионер. \r\n- Наталия Футекова - Управляващ партньор на ERP.BG. Панел 6: \r\nМаркетинг, служещ на клиента (Marketing) \r\n- Спиридула Дракопулу - Google, Head of Finance & Performance Agencies. \r\n- Том Куигли - Собственик и Главен маркетинг директор, QuigleyMedia. \r\n- Йордан Славов - Директор Маркетинг, Кока-Кола ХБК България. \r\n- Анета Савова - собственик на консултантска компания „Успешни жени”. \r\nТоп бизнес събитието за настоящи и бъдещи мениджъри е прекрасна възможност да организирате фирменото си обучение и тийм билдинг в едно, като дойдете и станете част от Business Excellence. Във време, когато светът и всичко в него се развиват изключително бързо, бизнесът трябва да прилага практики, които са с поглед поне 3 години напред. Да инвестираме в хората и в лидерския потенциал или в Изкуствен интелект и в IoT? Кое ще се окаже конкурентното предимство (competitive advantage) за организацията и то ли е пътят към успеха във време на подем?  \r\nЗа повече информация и регистрация посетете: awards.companyoftheyear.eu/bg/ \r\nВече пета поредна година годишните награди „Компания на годината” отличават най-добрите компании в различните индустрии, като дават гласност на постиженията им и фокусират общественото внимание върху иновативните и успешни модели на управление. Наградите се връчват за заслуги, свързани с развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; индивидуален клиентски подход; успешен бизнес модел; ноу-хау; добро пазарно позициониране; устойчиво развитие; корпоративна социална отговорност; позитивен обществен имидж и други. Сред категориите тази година са успешен мениджмънт, строителство и архитектура, медии, индустрия, банков сектор, здравеопазване, инвестиции, телекомуникации, бързооборотни стоки, фармация, реклама и други. \r\nПартньори на тазгодишното издание са: радио Витоша, Радио „Фокус\", Информационна агенция „Фокус\", информационна агенция Кросс, QuigleyMedia, интернет порталите Vesti.bg, Sinoptijk.bg, Mail.BG, Radar.BG, b2bmedia, Manifesto.BG, Flashnews.bg, J Point, както и Българска асоциация за управление на хора (БАУХ) и „Стопански факултет” към СУ „Св. Климент Охридски”.", "date": "2019.03.21", "title": "Икономическият форум „Business excellence 2022” ще представи вдъхновяващи истории от водещи световни бизнес експерти"}
{"url": "http://www.focus-news.net/news/2019/03/21/2637045/sofiya-vremenna-organizatsiya-na-dvizhenieto-shte-bade-vavedena-vav-vrazka-s-protest-organiziran-ot-natsionalen-taksimetrov-sindikat.html", "text": "Временна организация на движението ще бъде въведена във връзка с протест, организиран от Национален таксиметров синдикат. Това съобщиха от пресцентъра на  Столична община .  \r\n От 07.00 часа до приключване на мероприятието  се забраняват престоят и паркирането на пътни превозни средства, както следва: \r\n- на северозападната дъга на пл. „Св. Ал. Невски“ между ул. „Оборище“ и ул. „11-ти август“, зад църквата „Св. София“; \r\n- на ул. „Оборище“ между ул. „Г.С.Раковски“ и пл. „Св. Ал. Невски“; \r\n- на ул. „Оборище“ между бул. „Васил Левски“ и пл. „Св. Александър Невски“; \r\n- на югоизточната дъга на пл. „Св. Ал. Невски“. \r\nЗа времето от 13.00 часа  до 14.30 часа на 21 март 2019 г. се разрешава паркирането на автомобилите, участващи в шествието, на крайна дясна пътна лента на бул. „Цариградско шосе” между 7-ми километър и Враня в посока център, извън обхвата на спирките на масов градски транспорт и зоните за престрояване.", "date": "2019.03.21", "title": "София: Временна организация на движението ще бъде въведена във връзка с протест, организиран от Национален таксиметров синдикат"}
{"url": "http://www.focus-news.net/news/2019/03/21/2637056/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на спирателни кранове на бул. „Евлоги и Христо Георгиеви“ в кв. „Подуене“ се налага спиране на водоподаването от 09.00 до 17.30 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Мърфи“ до ул. „Алеко Константинов“, ул. „Алеко Константинов“ от бул. „Евлоги и Христо Георгиеви“ до бул. „Мадрид“ и ул. „Васил Друмев“ от бул. „Ген. Данаил Николаев“ до ул. „Марица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ №118. \r\nВъв връзка с подмяна на спирателни кранове на ул. „Цар Самуил“ в Центъра се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Уилям Гладстон“ от бул. „Христо Ботев“ до бул. „Витоша“, ул. „Цар Самуил“ от ул. „Солунска“ до ул. „Неофит Рилски“ и ул. „Ивайло“ от бул. „Христо Ботев“ до ул. „Цар Самуил“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивайло“ ъгъла с ул. „Цар Самуил“. \r\nВъв връзка с подмяна на спирателен кран на ул. „Виктор Павлов“ в жк. „Илинден“ се налага спиране на водоподаването от 10.00 до 20.00 часа на клиентите на „Софийска вода”, живеещи в: бл. 129, бл. 130, бл. 132, бл. 134, бл. 131А, бл. 131Б, бл. 131В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Виктор Павлов“ ъгъла с ул. „Иван Хаджиенев“. \r\nВъв връзка с извършване на строително-монтажни работи на ул. „Проф. Станчо Ваклинов“ в кв. „Витоша“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Нилс Бор“ , ул. „Петър Карапетров“ , ул. „Милко Борисов“ , ул. „Проф.Станчо Ваклинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Арсов“ ъгъла с ул. „Йордан Радичков“. \r\nВъв връзка с диагностика на уличен водопровод на ул. „Проф. Петър Шапкарев“ в кв. „Кръстова вада“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Проф. Петър Шапкарев“, ул. „Флора Кънева“ от  бул. „Черни  връх“ до ул. „Нелсън Мандела“  и ул.„Нелсън Мандела“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Флора Кънева “ ъгъла с ул. „Нелсън Мандела“. \r\nВъв връзка с подмяна на сградно водопроводно отклонение на ул. „Зайчар“ в жк. „Света троица“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Зайчар“ от ул. „Цар Симеон“ до ул. „Пиротска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зайчар“ ъгъла с ул. „Цар Симеон“. \r\nВъв връзка с монтаж на спирателни кранове на ул. „Незабравка“ в с. Чепинци се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Георги Никифоров\", ул. „Свежест\", ул. „Кокиче\", ул. „Училищна\", ул. „Искър\", ул. „Офрей\", ул. „Реката\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Никифоров“ ъгъла с ул. „Свежест“. \r\nВъв връзка с прекъсване на сградно водопроводно отклонение на бул. „Патриарх Евтимий“ в Центъра се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Проф. Фритьоф Нансен“ от № 3 до № 1, бул. „Патриарх Евтимий“ №35 и Първа Многопрофилна Болница за активно лечение. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Патриарх Евтимий“ ъгъла с ул. „Проф. Фритьоф Нансен“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/21/2637055/dobrich-ogranicheno-e-dvizhenieto-na-prevozni-sredstva-nad-10-tona-po-pat-i-9-v-uchastaka-selo-kranevo-varna.html", "text": "Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище, предаде кореспондент на  Радио „Фокус” – Варна . Движението по част от път II-71 в посока Силистра се регулира с пътни знаци заради полагане на асфалт и трябва да се осъществява с повишено внимание. Срокът за приключване е до 22 март.  \r\nВ Добрич времето е слънчево, духа слаб вятър, температурата на въздуха е около 4 градусa. Пътните настилки са сухи, а условията за пътуване са добри. До 22 март в рамките на „Интегриран проект за подобряване на водния сектор в град Добрич“ - лот 2 се работи по ул. „Ген Гурко“, ул. „Независимост“, ул. „Райко Даскалов“ и ул. „Руен“. \r\nЖулиета НИКОЛОВА", "date": "2019.03.21", "title": "Добрич: Ограничено е движението на превозни средства над 10 тона по път I-9 в участъка село Кранево -  Варна"}
{"url": "http://www.focus-news.net/news/2019/03/21/2637050/kyustendil-meditsinskite-spetsialisti-ot-grada-shte-provedat-protest-v-dvora-na-mnogoprofilnata-bolnitsa.html", "text": "В двора на многопрофилната болница ще се проведе протест на медицинските специалисти, предаде репортер на  Радио „Фокус” – Кюстендил . Протестът се организира в една от социалните мрежи. Той е насрочен за 12.00 часа в двора на болницата, очаква се на него да присъства и омбудсманът на Република България Мая Манолова. Сред исканията на медицинските специалисти са без търговски дружества в здравеопазването, както и еднаква основна заплата за всички специалисти по здравни грижи независимо от местоработата или собствеността на болницата – две минимални работни заплати за страната. Допълнителните възнаграждения и техните размери да са с регламентирани правила. Връщане на медицинските стандарти и други. \r\nВенцеслав ИЛЧЕВ", "date": "2019.03.21", "title": "Кюстендил: Медицинските специалисти от града ще проведат протест в двора на многопрофилната болница"}
{"url": "http://www.focus-news.net/news/2019/03/21/2637057/sliven-v-grada-shte-se-sastoi-proleten-kontsert-na-ansambal-sliven-sas-spetsialnoto-uchastie-na-binka-dobreva.html", "text": "Ансамбъл за народни песни и танци „Сливен“ ще изнесе пролетен концерт със специалното участие на доц. д-р Бинка Добрева. Заедно с нея на сцената ще застане Александър Райчев. Това съобщиха от пресцентъра на  Община Сливен . \r\nДоц. д-р Бинка Добрева е изпълнител на тракийски народни песни и солист на световноизвестния хор „Мистерията на българските гласове“. Известна с изпълнението си на песента „Даньова мама думаше“ на варненската народна певица Мария Балтаджиева. Добрева е потомствена народна певица, нейна първа учителка по народно пеене е майка ѝ. Родена е на 11 март в село Роза, Ямболско. От малка започва да пее и печели първи награди от регионалните надпявания. Приета е в Средното музикално училище за фолклор в Котел, където нейни учители са Вълкана Стоянова, Кремена Станчева, Василка Андонова и Йовчо Караиванов. През 1988 г. Бинка Добрева завършва Академията за музикално и танцово изкуство в Пловдив в класа на проф. Анка Кушлева и постъпва в Ансамбъла за народни песни и танци „Филип Кутев“, където две години пее заедно с Надка Караджова и Бойка Присадова. През 1990 година печели конкурс на „Мистерията на българските гласове“. От 2010 година е поканена за преподавател по Народно пеене и фолклорни дисциплини в Югозападен Университет „Неофит Рилски“ в Благоевград, където работи и до днес. \r\nДобрева е пяла на 5 континента в едни от най-големите концертни зали: Карнеги Хол, Ню Йорк; Кенеди Сентър, Вашингтон; Роял фестивал хол, Лондон; Линкълн сентър; Концерт Гебао, Амстердам и други. \r\nПевицата има и успешни солови изяви. Работи и със съпруга си Александър Райчев, който е гайдар, акордеонист и новатор в областта на народната музика. Композира и аранжира шестте албума с песни на Бинка Добрева. \r\nДесетки нейни записи, са включени в „златния фонд“ на Българското национално радио и Българската национална телевизия.", "date": "2019.03.21", "title": "Сливен: В града ще се състои пролетен концерт на ансамбъл „Сливен“ със специалното участие на Бинка Добрева"}
{"url": "http://www.focus-news.net/news/2019/03/21/2637058/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\".  Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.03.21", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/03/21/2637059/smolyan-zaradi-provezhdane-na-natsionalen-turnir-po-pluvane-za-veterani-pluvniyat-baseyn-v-grada-nyama-da-raboti-za-trenirovki-i-svobodno-pluvane-do-24-mart.html", "text": "По повод организирането и провеждането на Националния турнир по плуване за ветерани, Плувен басейн – Смолян няма да работи за тренировки и свободно плуване от днес до 24 март т.г. (включително). Това съобщиха от пресцентъра на  Община Смолян .", "date": "2019.03.21", "title": "Смолян: Заради провеждане на Национален турнир по плуване за ветерани, плувният басейн в града няма да работи за тренировки и свободно плуване до 24 март"}
{"url": "http://www.focus-news.net/news/2019/03/21/2637060/tass-sasht-prehvarliha-shest-strategicheski-bombardirovacha-b-52-v-evropa.html", "text": "Шест стратегически бомбардировача B-52 от военновъздушните сили (ВВС) на САЩ, базирани в базата в щата Луизиана, са прехвърлени в Европа за „интеграция в театъра на действие и участие във въздушни учения“ съвместно със съюзниците и партньорите от НАТО, съобщи в сряда американският телевизионен канал CNN, характеризирайки прехвърлянето като сигнал за Русия по повод петата годишнина от присъединяването на Крим, предава  ТАСС . \r\nСпоред информацията на телевизията, групата В-52 Stratofortress се е приземила на базата Феърфорд във Великобритания в края на миналата седмица. В понеделник четирите бомбардировача са „изпълнили полети на няколко места в Европа, включително над Норвежко и Балтийско море (Естония) и Средиземно море (Гърция)“, привежда CNN данните, получени от ВВС на САЩ. \r\nВ-52, разположени в базата Андерсън на остров Гуам в Тихия океан и Феърфорд, са провели „едновременни учения по запознаване с театъра на действия в Индо-Тихоокеания и Европа“, бомбарировачите са „летели на север, в зоната източно от полуостров Камчатка“, цитира ВВС на САЩ телевизионната компания. „Заедно полетите в Индо-Тихоокеания и Европа демонстрираха лоялността на САЩ към техните съюзници и партньори чрез глобално задействане на въоръжените сили“, добавят американските военни. \r\nКакто руското министерство на отбраната съобщи по-рано, бомбардировачът B-52 на американските военновъздушни сили с включен транспондер, който прелетя над Балтийско море на 15 март, не се приближи на по-малко от 150 км до границите на Руската Федерация. \r\nРуските военни редовно „засичат“ самолетите на страните от НАТО над Балтийско море, но полетът на стратегически бомбардировач над Балтийско море е рядко явление. Според официални доклади, за последен път B-52 е бил наблюдаван над Балтийско море през 2017 година. \r\nПревод и редакция:", "date": "2019.03.21", "title": "ТАСС: САЩ прехвърлиха шест стратегически бомбардировача B-52 в Европа"}
{"url": "http://www.focus-news.net/news/2019/03/21/2637064/blagoevgrad-shofyorite-tryabva-da-se-dvizhat-s-povisheno-vnimanie-na-glaven-pat-e-79-ot-blagoevgrad-do-selo-zheleznitsa-poradi-polagane-na-patna-markirovka.html", "text": "Шофьорите трябва да се движат с повишено внимание на главен път Е-79 от Благоевград до село Железница от км 356+100 до км 371+000 поради полагане на пътна маркировка. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са сухи, на места може да има намалена видимост поради мъгла. Интензивен е трафикът по автомагистрала „Струма“ и главен път Е-79.  \r\nОт Областно пътно управление - Благоевград отправят апел към водачите на моторни превозни средства да се движат със съобразена скорост и да спазват правилата за движение. \r\nДенис НИКИФОРОВ", "date": "2019.03.21", "title": "Благоевград: Шофьорите трябва да се движат с повишено внимание на главен път Е-79 от Благоевград до село Железница поради полагане на пътна маркировка"}
{"url": "http://www.focus-news.net/news/2019/03/21/2637063/plovdiv-mokri-sa-patnite-nastilki-v-rayona-na-studenets.html", "text": "Мокри са пътните настилки в района на Студенец, съобщи за  Радио „Фокус“ - Пловдив  дежурният в Областно пътно управление. В останалата част от Пловдивска област пътищата са сухи. Времето е ясно, в планинските райони - облачно. Температурите на въздуха са положителни. Временна организация на движението на моторните превозни средства е въведена през град Карлово заради започнатите дейности по обект „Изграждане на кръгово кръстовище при км 254+257 на път І-6 София – Бургас и подходи към два броя локални платна”. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на околовръстния път с пътя за село Дъбене и обратно. Като алтернативен маршрут може да се използва и ул. „Ген. Заимов“. Забранено е движението на камиони над 12 тона през прохода Троян - Кърнаре. Забранено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е също движението на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. Ограничено е преминаването на камиони над 5 тона при км 6 по пътя Плодовитово - Първомай в района на моста над река Марица. Обходният маршрут за водачите е по пътя Стара Загора - Поповица и пътя София - Пловдив - Свиленград. На територията на областта не се извършват ремонтни дейности. \r\nМария РУСЕВА", "date": "2019.03.21", "title": "Пловдив: Мокри са пътните настилки в района на Студенец"}
{"url": "http://www.focus-news.net/news/2019/03/21/2637065/burgas-hh-natsionalna-uchenicheska-filosofska-konferentsiya-chovek-svyat-shte-se-provede-v-sredno-uchilishte-episkop-konstantin-preslavski.html", "text": "Бургас ще е домакин на ХХIІІ Национална ученическа философска конференция „Човек – Свят“, която ще се проведе днес и на 22 март в Средно училище „Епископ Константин Преславски“. Това съобщиха от пресцентъра на  Общината . Откриването на конференцията ще бъде в 17.00 часа в зала „Апостол Карамитев“ на СУ „Епископ Константин Преславски“. Събитието традиционно е част от Националния календар на извънучилищните дейности на Министерството на образованието и науката (МОН). Организатори на проявата са Регионално управление на образованието – Бургас и училището домакин. Работата на конференцията ще протече в три възрастови групи. За учениците от IV до V клас предизвикателството ще бъде под мотото „Приказки с неочакван край“ и те ще имат за задача да довършват приказка по избор, като акцентират върху морални качества и духовни ценности. Учениците от VI и VII клас ще представят проекти на тема „Не мога да се върна към вчерашния ден – тогава бях друг човек“ от „Алиса в страната на чудесата“ на Луис Карол. Най-големите участници: от VІІІ до XII клас, ще трябва да защитават есета, разкази, разсъждения по зададените предварително теми. Уменията на учениците ще бъдат оценявани от жури, в което са включени експерти от МОН и водещи преподаватели по философия в университетите и средните училища в страната. Резултатите от конференцията на учениците в XII клас за приети като балообразуващи при кандидатстване в част от българските висши училища. През тази година философска образованост и гражданска позиция ще отстояват над 90 ученици от 30 училища от цялата страна.", "date": "2019.03.21", "title": "Бургас: ХХIІІ Национална ученическа философска конференция „Човек – Свят“ ще се проведе в Средно училище „Епископ Константин Преславски“"}
{"url": "http://www.focus-news.net/news/2019/03/21/2637067/kardzhali-v-grada-shte-se-provede-seminar-na-balgarskata-hotelierska-i-restorantyorska-asotsiatsiya.html", "text": "Семинар на Българската хотелиерска и ресторантьорска асоциация ще се състои от 16.00 часа в кино „Роял“ в Кърджали. Това съобщи за  Радио „Фокус“  председателя на сдружението Атанас Димитров. Министерството на туризма и Министерството на културата, а също и Комисията за защита на личните данни. Според Атанас Димитров ще бъдат обсъдени новите допълнения към нормативната база на туризма, свързани с наредбата за отчитане с фискалните устройства в търговски обекти, въвеждането на единна система ЕСТИ за информацията в туризма, новите моменти в закона за авторското право, които отреждат допълнителни функции на общините и др. Поканени са да участват в дискусията и задават въпроси хотелиерите и ресторантьорите от област Кърджали, които са заинтересувани да получат подробна информация и указания за прилагане на законодателството в конкретната си работа в района. \r\nДарина ДЕЕНИЧИНА", "date": "2019.03.21", "title": "Кърджали: В града ще се проведе семинар на Българската хотелиерска и ресторантьорска асоциация"}
{"url": "http://www.focus-news.net/news/2019/03/21/2637068/sofiya-regionalniyat-istoricheski-muzey-shte-predstavi-izlozhbata-da-bade-blagosloven-hlyaba-i-zhivota.html", "text": "Регионален исторически музей - София ще представи изложбата „Да бъде благословен хляба и живота“. Това съобщиха от пресцентъра на  Столична община . Тя съдържа експонати от колекцията на Антонио Василев. Официалното откриване е  от 17.30 часа в Музея на пл. „Бански“ 1). Тематиката на временната експозиция е обвързана с православното християнство. Съкровените човешки вярвания са онагледени чрез показваната за първи път най-голяма колекция от печати за просфора и домашни обредни хлябове.  \r\nВ изложбата са включени също йерусалимии, щампи и икони. Всички представени експонати са използвани както в храма, така и в дома през втората половина на XVIII – средата на XX в.  \r\nПечатите за просфора и домашни обредни хлябове са изработени от различни материали: дърво, мрамор, алабастър, бронз. Употребяват се за благославяне на хляба в храма, както и за домашни обреди и обичаи.  \r\nДруг акцент в изложбата са йерусалимиите (изображения върху платно), щампите (отпечатъци върху хартия) и иконите (използвани в бита). Те идват от светите места, най-често в резултат на поклоннически пътувания. Впоследствие, попадайки в дома, йерусалимиите се излагат в най-хубавата стая, а щампите, заедно с иконите, в домашния иконостас и са обект на особена почит.  \r\nИзложбата включва съпътстващи събития под надслов „Колекционерство, изкуство и религиозна философия“. За участие са поканени български учени, студенти от СУ „Св. Климент Охридски“ и Националната художествена академия, ученици от НУИИ „Илия Петров“, НГПИ „Св. Лука“, НГДЕК „Св. Константин Кирил Философ“.  \r\n„Да бъде благословен хляба и живота“ се намира в зала „Временни експозиции“ на Регионалния исторически музей – София (пл. „Бански“ 1) и се открива непосредствено преди големия християнски празник Благовещение. Периодът на изложбата е 21 март – 30 юни 2019 г.", "date": "2019.03.21", "title": "София: Регионалният исторически музей ще представи изложбата „Да бъде благословен хляба и живота“"}
{"url": "http://www.focus-news.net/news/2019/03/21/2637071/shumen-dvizhenieto-po-patya-radko-dimitrievo-drumevo-e-ogranicheno-za-tovarni-avtomobili-nad-10-tona-poradi-svlachishta.html", "text": "Сухи и нормално проходими са пътищата в област Шумен, предаде репортер на  Радио „Фокус“ - Шумен . Времето е облачно и тихо, температурата на въздуха е между 4 и 6 градуса. Движението по пътя Радко Димитриево – Друмево e ограничено за товарни автомобили над 10 тона поради свлачища. Обходът е Шумен - Овчарово - Друмево,  Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.03.21", "title": "Шумен: Движението по пътя Радко Димитриево – Друмево e ограничено за товарни автомобили над 10 тона поради свлачища"}
{"url": "http://www.focus-news.net/news/2019/03/21/2637069/veliko-tarnovo-na-preskonferentsiya-shte-bade-predstaven-specheleniyat-ot-obshtinata-proekt-za-podobryavane-na-kachestvoto-na-atmosferniya-vazduh-po-programa-life-na-ek.html", "text": "В 11.00 часа в Зала 302 на Община Велико Търново ще се състои пресконференция за представяне на спечеления от Общината проект за подобряване на качеството на атмосферния въздух по Програма Life+ на Европейската комисия. Това съобщиха от пресцентъра на  Община Велико Търново .", "date": "2019.03.21", "title": "Велико Търново: На пресконференция ще бъде представен спечеленият от Общината проект за подобряване на качеството на атмосферния въздух по Програма Life+ на ЕК"}
{"url": "http://www.focus-news.net/news/2019/03/21/2637073/burgas-detskata-piesa-za-drakonite-i-horata-posvetena-na-mezhdunarodniya-den-na-horata-sas-sindrom-na-daun-shte-bade-predstavena-v-grada.html", "text": "Детската пиеса „За драконите и хората“, посветена на деца със Синдром на Даун, ще бъде представена на 21 март, когато се отбелязва Международния ден на хората страдащи от това заболяване. Това съобщиха от пресцентъра на  Община Бургас . Инициативата е на ДГ „Слънце“ и Сдружение „Даун синдром България“. Пиесата „За драконите и хората“ е своеобразен урок по емпатия. Тя е  преживяна и написана от родител, чието дете е със синдром на Даун. Събитието ще се състои  в ДГ „Слънце“, от 10.30 часа.", "date": "2019.03.21", "title": "Бургас: Детската пиеса „За драконите и хората“ посветена на Международния ден на хората със Синдром на Даун ще бъде представена в града"}
{"url": "http://www.focus-news.net/news/2019/03/21/2637070/burgas-patishtata-na-teritoriyata-na-oblastta-sa-suhi-i-prohodimi.html", "text": "Нормално се извършва движението в областта. Това съобщиха за  Радио „Фокус“ – Бургас  от Областно пътно управление. Пътищата са сухи и нормално проходими. \r\nИнтензивен е трафикът по основните улици и булеварди в град Бургас. Натоварено е движението по централните улици „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров\", „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.03.21", "title": "Бургас: Пътищата на територията на областта са сухи и проходими"}
{"url": "http://www.focus-news.net/news/2019/03/21/2637072/ministar-kiril-ananiev-pravim-vsichko-vazmozhno-da-nyama-bolnitsi-koito-da-zatvoryat-vrati-v-balgariya.html", "text": "Правим всичко възможно да няма болници, които да затворят врати в България. Това каза министърът на здравеопазването Кирил Ананиев в „Тази сутрин“ по  бТВ   \r\n„Фалити на болници е имало и досега. Сигурно ще има и за в бъдеще. Не това е най-важното. Най-важното е да направим така, че в нито един регион на страната да не остане населението без необходимата медицинска помощ и да има равностоен достъп на хората от всички региони на страната до медицински грижи“, каза Ананиев.  \r\nТой уточни, че болниците в момента са търговски дружества и държавата няма право да опрощава дълговете им. „В Закона за здравното осигуряване е казано какво може да прави собственикът на тези болници. Той може да ги подкрепя по отношение на инвестиционната политика на съответното лечебно заведение“, уточни Ананиев. Според него не трябва да се прилагат порочни практики като такса стол. „Сградният фонд на много лечебни заведения се намира в лошо състояние. Един от приоритетите на моя екип е да увеличим инвестиционните разходи и да подпомогнем нашите лечебни заведения да подобрят битовите условия. Това го правим в момента, но не може да стане за един ден“, коментира още министър Кирил Ананиев. \r\nВъв връзка с 30 млн. лв. за равнопоставен достъп до здравеопазване, министърът уточни, че 18 млн. лв. ще бъдат за подобряване на достъпа до медицински грижи, 10 млн. лв. за лечебните заведения в отдалечените и труднодостъпни райони в страната и 2 млн. лв. ще бъдат предоставени на психиатричните звена и психиатричните отделения към лечебните заведения. „Това е само за подобряване на дейността на тези звена. Отделно правителството ангажимент около 6,5 млн. лв. да предостави за подобряване на базата и условията, където живеят хората в психиатриите“, уточни още Ананиев.", "date": "2019.03.21", "title": "Министър Кирил Ананиев: Правим всичко възможно да няма болници, които да затворят врати в България"}
{"url": "http://www.focus-news.net/news/2019/03/21/2637066/ministar-kiril-ananiev-izvazhdaneto-na-edni-pari-sega-oznachava-da-zapazim-vsichkite-nedostatatsi-na-formiraneto-na-rabotna-zaplata-na-meditsite.html", "text": "Изваждането на едни пари сега означава да запазим всичките недостатъци на формирането на работна заплата на медиците. Това каза министърът на здравеопазването Кирил Ананиев в „Тази сутрин“ по  бТВ  във връзка с протеста на медицинските сестри. „Още от самото начало казах, че уважавам претенциите на медицинските сестри, дълбоко уважавам труда, който те полагат, оценявам тяхната роля в лечебния процес. Те искат да има предвидимост в тяхната работа“, каза Кирил Ананиев. Той посочи, че онзи ден е събрал директорите на държавните болници и специално е поставил въпроса за натиска върху медиците. „Беше ми казано категорично, че не е оказвано от тях натиск. Не мога да допусна да лиша хора от законовото им право да протестират“, обясни министър Ананиев.  \r\nТой припомни, че на 1 март е провел среща с медиците.  „Доста конструктивен разговор проведохме. Установи  се диференциация на заплащането на труда на специалистите по здравни грижи“, посочи Ананиев.  \r\nПо думите му това не  изглежда справедливо, защото няма принципни правила за формиране на работната заплата. „Това, което предложих и беше прието, е да разработим методика на базата на правила и принципи, които да се прилагат във всички заведения за болнична помощ“, уточни министърът.   \r\n „Първоначалната идея беше да се разработят тези правила и механизми за формиране на работната заплата в държавните болници, в болниците в смесено участие и общинските. Вчера медицинските сестри и всичките професионалисти по здравни грижи поставиха въпроса дали не трябва тези правила да се поставят и в частните болници“, допълни Ананиев. Той посочи, че е поел ангажимента да се срещне с Асоциацията на частните болници. „Мисля, че можем да достигнем до консенсус, тъй като и те имат интерес да има правила и ред при формиране на работните заплати“, допълни той. Според него изваждането на едни пари сега означава да запазят всичките недостатъци на формирането на работна заплата, които съществуват в момента. „Затова предлагам да направим тази методика и каквото покаже, какъвто резултат покаже, тогава ще говорим за размера на парите, които са необходими, за да постигнем целите, които сме си поставили“, каза още Ананиев. По отношение на закона за съсловните организации, Кирил Ананиев заяви, че това е въпрос на парламента.", "date": "2019.03.21", "title": "Министър Кирил Ананиев: Изваждането на едни пари сега означава да запазим всичките недостатъци на формирането на работна заплата на медиците"}
{"url": "http://www.focus-news.net/news/2019/03/21/2637075/burgas-na-ofitsialna-tseremoniya-shte-bade-vracheno-otlichieto-ilyuzionist-na-godinata-na-yordan-yanev-zayn.html", "text": "Магът Йордан Янев-Зайн е обявен за „Илюзионист на годината“. Негови колеги от занаята ще му връчат купата „Сенко\" в ресторанта на хотел „Аква“. Това съобщиха от пресцентъра на  Община Бургас . От 15.00 часа е предвидена пресконференция, на която са поканени журналисти от всички медии. \r\nЙордан Янев-Зайн е първият бургаски маг, удостоен с това престижно отличие. Той получава наградата заради своя спектакъл „Вълшебствата на Зайн“, който бе представен миналата година в най-големите български градове - Бургас, София, Пловдив, Варна, Русе, Стара Загора, Велико Търново, Хасково, Благоевград... под мотото „Остани в България-промени България\". \r\nИлюзионистът Йордан Янев-Зайн е носител на редица международни награди, сред които второ място на Балканския магичен фестивал в Белград, Сърбия. Работил е на сцената на цирк „София\", с който изнася представления във Виаланд - Истанбул. Зайн прекара две години в  Макао - китайският Лас Вегас, където представи своето сценично шоу в хотела с най-голямото казино в света - „Винийшън“. \r\nНосител е на титлата „Артист на месеца“ на компанията Сандз, Макао. \r\nИзминалата 2018 година е една от най-забележителните в неговото израстване като илюзионист. Той осъществи една от големите мечти на своя живот и да направи грандиозно магично турне, минало през девет български града. Зайн успя да покаже, че и в нашата страна чудеса са възможни, че тук младите хора също могат да се реализират, да дадат най-доброто от себе си в професионален план и да бъдат щастливи.", "date": "2019.03.21", "title": "Бургас: На официална церемония ще бъде връчено отличието „Илюзионист на годината“ на Йордан Янев-Зайн"}
{"url": "http://www.focus-news.net/news/2019/03/21/2637078/veliko-tarnovo-ogranicheno-e-dvizhenieto-na-prevozni-sredstva-nad-12-tona-po-pat-lozen-polski-trambesh-zaradi-namalen-gabarit-na-patnoto-platno.html", "text": "Натоварено е движението по основните улици и булеварди във Велико Търново в сутрешните часове, предаде репортер на  Радио „Фокус“ – Велико Търново . Пътните настилки са сухи. Времето е облачно. Температурата  на въздуха е 6 градуса. Интензивно е трафикът около учебните заведения в града. На места полицаи подпомагат организацията на движение. Натоварено е движението в района на пътен възел „Качица“ и Южен пътен възел, както и по ул. „Магистрална“ – част от главен път София – Варна. Натоварено е и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nДобри са условията за пътуване на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.03.21", "title": "Велико Търново: Ограничено е движението на превозни средства над 12 тона по път Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2019/03/21/2637076/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филм. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства извън местата в режим „Служебен абонамент“ както следва: \r\n- от 07.30 часа до 19.30 часа на пл. „Николай Гяуров“ – 30 паркоместа; \r\n- от 06.00 до 12.00 часа на 23 март на ул. „Червена стена“ зад хотел „Маринела“ - 10 места.", "date": "2019.03.21", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2019/03/21/2637074/sofiya-v-informatsionen-tsentar-sofiya-evropeyska-stolitsa-na-sporta-shte-se-provede-preskonferentsiya-po-povod-parviya-mezhdunaroden-turnir-za-yunoshi-u16-sofia-vivacom-cup-2019.html", "text": "От 11.00 часа в Информационен център „София – европейска столица на спорта“ ще се проведе пресконференция по повод първия по рода си международен турнир за юноши U16 Sofia Vivacom Cup 2019, организиран от БУБА Баскетбол със съдействието на „София – евростолица на спорта“. Това съобщиха от пресцентъра на  на Столичния общински съвет . В съставите на Реал Мадрид и Байерн звезди са две български момчета - Константин Костадинов и Иван Борисов - които ще имат за първи път възможност да се изявят пред родна публика с клубните си отбори. На срещата с медиите ще присъстват Елен Герджиков – председател на  Столичен общински съвет и на Фондация „София – европейска столица на спорта“, Георги Глушков - президент на БФБ, Мануел Марков - изпълнителен директор на Буба Баскетбол, Александър Жеков - капитан на кадетския отбор на Буба, Филип Виденов - единственият български баскетболист играл в отборите на Реал Мадрид и Цървена звезда, който ще бъде лице на турнира и др.", "date": "2019.03.21", "title": "София: В Информационен център „София – европейска столица на спорта“ ще се проведе пресконференция по повод първия международен турнир за юноши U16 Sofia Vivacom Cup 2019"}
{"url": "http://www.focus-news.net/news/2019/03/21/2637054/new-europe-donald-tusk-e-saglasen-na-kratko-uslovno-otlagane-na-brekzit.html", "text": "Председателят на Европейския съвет Доналд Туск посочи, че Брюксел ще бъде отворен за удължаване на Брекзит след 29 март, ако Обединеното кралство даде гаранции, че отхвърлената на два пъти сделка, изготвена от председателя на Европейската комисия Жан-Клод Юнкер и британския премиер Тереза Мей ще бъде приета, пише  базираното в Брюксел издание New Europe . \r\nМей официално поиска от Туск да отложи датата на излизане на Лондон от 29 март до 30 юни. Искането трябва да бъде одобрено единодушно от 27-те лидери на страните-членки, които трябва да вземат решението на предстоящата среща на върха в четвъртък и петък. \r\n„По това време не предвиждам извънреден Европейски съвет. Ако одобрите моите препоръки. Ако през следващата седмица в Камарата на общините има положителен вот, бихме могли да финализираме и формализираме решението за удължаване с помощта на писмена процедура“, каза Туск. „Дори ако надеждата за краен успех може да изглежда крехка, дори илюзорна, и въпреки че умората от Брекзит е все по-видима и оправдана, ние не можем да се откажем от търсенето - до последния момент - на положително решение“. \r\nЕвропейските лидери са готови да дадат на Обединеното кралство „кратко отлагане“, ако британските депутати приемат сделката, която ще бъде основата на отношенията между Лондон и Брюксел след раздялата. \r\n„В светлината на консултациите, които проведох през последните дни, считам, че ще бъде възможно кратко удължаване, но то ще бъде обвързано с положително гласуване на споразумението за оттегляне в Камарата на общините“, обясни Туск, като добави, „Остава открит въпросът за продължителността на такова удължаване. Предложението на премиера Май за 30 юни, което има своите достойнства, създава серия от въпроси от правен и политически характер. Лидерите ще обсъдят това утре“. \r\nТуск също намекна, че одобрението на неотдавнашното споразумение от Страсбург, което Юнкер и Мей обсъдиха миналата седмица, „е възможно“, тъй като „не създава рискове, особено ако се окаже помощ за процеса на ратификация във Великобритания“. \r\nNew Europe припомня, че в последното си усилие да спаси споразумението за оттегляне, Мей се втурна в Страсбург на 11 март, където тя и Юнкер се споразумяха за пакет от правно обвързващи споразумения относно статута на ирландската граница. Мей: Не искам дълго удължаване \r\nБрекзит трябва да се състои на 29 март, но Мей не успя да прокара сделката си през Камарата на общините на два пъти. Преди двете си поражения, британският премиер изключи идеята за дълго отлагане на Брекзит. \r\nВ сряда тя обвини британския парламент, „който отхвърли споразумението за втори път на 12 март“ и председателят на Камарата на общините Джон Бекроу, който отказа да позволи трети вот на същия текст тази седмица. \r\n„Не искам дълго отлагане“, заяви тя, като посочи, че подобно нещо ще доведе до „неприемливо“ участие на Великобритания в европейските избори на 23-26 май. Освен това тя изключи провеждането на предсрочни парламентарни избори или нов референдум, като подчерта, че британците искат решението им от юни 2016 година да излязат от ЕС да бъде приложено. \r\nПревод и редакция:", "date": "2019.03.21", "title": "New Europe: Доналд Туск е съгласен на кратко условно отлагане на Брекзит"}
{"url": "http://www.focus-news.net/news/2019/03/21/2637080/smolyan-mokri-sa-patishtata-na-mesta-po-visokite-chasti-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и отлична видимост. Пътните настилки са предимно сухи. Мокри са пътищата по високите и усойни части в планината, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. През нощта не са получавани сигнали за инциденти по пътищата. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.21", "title": "Смолян: Мокри са пътищата на места по високите части в областта"}
{"url": "http://www.focus-news.net/news/2019/03/21/2637084/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.03.21", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/21/2637081/blagoevgrad-peti-mezhdunaroden-baleten-festival-shte-se-provede-v-bansko.html", "text": "Пети Международен балетен фестивал ще се проведе в Банско. Това съобщиха за  Радио „Фокус“ - Пирин от отдел „Култура“ към Община Банско. Културното събитие се провежда под егидата на кмета Георги Икономов. Фестивалът ще се проведе от днес до 23 март, когато жителите и гостите на зимния курорт ще могат да се насладят на най-висшето танцово изкуство със съдействието на Държавната опера и балет – град Варна, с участието на солисти от Русия, Италия и Испания. Днес и на 22 март постановките започват в 18.00 часа, като съответно ще бъдат представени „Пепеляшка“ и „Лебедово езеро“. На 23 март в 12.00 часа на обяд отново ще бъде представена „Пепеляшка“. Билети се продават в Посетителския информационен център и в читалище „Никола Вапцаров” – Банско. \r\nНатали СТЕФАНОВА", "date": "2019.03.21", "title": "Благоевград: Пети Международен балетен фестивал ще се проведе в Банско"}
{"url": "http://www.focus-news.net/news/2019/03/21/2637082/gabrovo-dvizhenieto-po-pat-gabrovo-stomanetsite-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на областта. Това казаха за  Радио „Фокус“ – Велико Търново  от Областно пътно управление - Габрово. Времето е облачно. Температурата е 7 градуса. На прохода Шипка остава в сила ограничение за МПС над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.21", "title": "Габрово: Движението по път Габрово – Стоманеците трябва да се осъществява с повишено внимание поради пропаднал участък"}
{"url": "http://www.focus-news.net/news/2019/03/21/2637085/plovdiv-nad-30-detsa-poluchiha-nagradi-za-risunka-na-tema-moyata-balgariya-moyata-gordost.html", "text": "Над 30 деца получиха награди в трите категории – рисунка на тема „ Моята България – моята гордост“, есе на тема „Българин да се наричам“ и колективна работа за презентация на тема: „ Знаци на свободата и героизма“ в конкурса. Това съобщиха за  Радио „Фокус“ - Пловдив  от администрацията на район „Южен“, които обявиха конкурса по случай 3-ти март. За първите три места всеки получи грамота и медал, а поощрените творби – грамота. Журито беше в състав: доц. д-р Симеон Кацаров – историк и зам.-декан на Пловдивския университет „Паисий Хилендарски“, Евгени Тодоров – журналист, и Николай Балдев – художник. Всеки един от учениците взе участие в организираната от администрацията на район „Южен“, еднодневна екскурзия с богата историческа програма до град Калофер. От Националният  музей „Христо Ботев“ в града, изненадаха учениците с интересен исторически тур. По време на обиколката, видимо развълнувани, те задаваха много въпроси към екскурзоводите. Те посочиха, че най интересно и вълнуващо за тях остава посещението в училище „Даскал Ботьо“.", "date": "2019.03.21", "title": "Пловдив: Над 30 деца получиха награди за рисунка на тема „Моята България – моята гордост“"}
{"url": "http://www.focus-news.net/news/2019/03/21/2637087/pregled-na-osnovnite-temi-v-burgaskiya-pechat.html", "text": "Бургазлии се жалват от „Топлофикация“ е заглавие от първата страница на вестник  „Черноморски фар“ . Две жалби за седмица са постъпили срещу бургаската „Топлофикация“ при обществения посредник Тодор Стамболиев.  И в двата случая се касае за методиката на изчисление на такса сградна инсталация и заплащането на определени суми от граждани, които не ползват отопление и топла вода от „Топлофикация“, пише още вестникът. „Прибират в контейнери временно мигрантите“ е друго заглавие от страниците на вестника. „В Малко Търново ще бъдат поставени за около 280 души“ е подзаглавието на статията. Контейнерите ще са част от три фургонни лагера с капацитет за общо 3000 души за над 10 млн. лева, които ще строи МВР. Това става ясно от обществена поръчка обявена от силовото министерство, пояснява статията. „Пенсионери ще получат добавка от 40 лева за Великден“ е още едно заглавие от страниците на ежедневника. 1 322 300 пенсионери ще получат добавка към пенсиите си за месец април и ще се изплаща на пенсионери, на които пенсията или сборът от пенсиите заедно с добавките и компенсациите към тях за месец април е в размер до 348 лева включително колкото е размерът на линията на бедност за 2019 година, пише още вестникът.  \r\n„Събират ненужните дрехи в Поморие“. Специални контейнери за събиране на ненужни дрехи и обувки бяха разположени на 3 места в град Поморие. Те се намират на паркинга срещу Общинска администрация, до сградата на Районно управление – Полиция и на автогарата в квартал „Св. Георги“, уточнява материалът. „Плащаме от 50 до 150 лева за доказване на евростандарт“ е темата на дена в днешния брой на „Черноморски фар“. Шофьори масово питат колко струва документа издаван от фирмите вносители. Статията пояснява, че след като се сдобият с удостоверение за евростандарт, водачите трябва да минат и канал след като платят 20 лева в КАТ за смяна на талона.", "date": "2019.03.21", "title": "Преглед на основните теми в бургаския печат"}
{"url": "http://www.focus-news.net/news/2019/03/21/2637083/veliko-tarnovo-big-bend-veliko-tarnovo-shte-iznesat-tarzhestven-kontsert-po-povod-praznika-na-grada.html", "text": "„Биг Бенд Велико Търново“ ще изнесат тържествен концерт по повод празника на града, който се отбелязва на 22 март. Това съобщиха от пресцентъра на  Общината . Музикалното събитие ще бъде от 19.00 часа, а входът ще е свободен. В навечерието на 22 март на сцената на Музикално-драматичния театър за жителите и гостите на града ще излязат музикантите от „Биг Бенд Велико Търново“ и техните млади колеги от „Джуниър Бенд“ към Средно училище „Емилиян Станев“. Диригенти ще бъдат Владимир Бошнаков и Йордан Цветанов. \r\nЗаедно с двата състава публиката ще види и популярни гост изпълнители – популярният кларнетист Илия Илиев – Професора, синът му Илия Илиев, музикантите Пламен Павлов и Иван Памуков. Специално за концерта ще пристигнат идолите на младото поколение - певиците Нора Караиванова и Маги Джанаварова.  \r\nМеста ще бъдат предоставяни срещу покани, с които всеки желаещ може да се сдобие на касата на МДТ „Константин Кисимов“.", "date": "2019.03.21", "title": "Велико Търново: „Биг Бенд Велико Търново“ ще изнесат тържествен концерт по повод празника на града"}
{"url": "http://www.focus-news.net/news/2019/03/21/2637088/ministar-kiril-ananiev-podgotvili-sme-nov-proekt-na-naredbata-koyato-kasae-horata-s-uvrezhdaniya-zashtoto-okolo-8-ot-horata-s-telk-sa-oshteteni-ot-predishnata.html", "text": "Подготвили сме нов проект на наредбата, която касае хората с увреждания, защото около 8% от хората с ТЕЛК са ощетени от предишната. Това каза министърът на здравеопазването Кирил Ананиев в „Тази сутрин“ по  бТВ   \r\nВъв връзка с болница „Лозенец“, министърът заяви, че е имал разговори със студентите от Медицинския факултет, с персонала на болницата, с ръководството на СУ и са приели тяхното предложение болницата да продължи да бъде университетска. „Само че тя ще бъде преструктурирана като търговско дружество“, допълни Ананиев. Попитан дали това ще доведе до нейния фалит, министърът уточни, че държавата е поела една голяма част от дълговете в размер на 24 млн. лв. За останалите дългове Ананиев обясни, че те ще бъдат разсрочени. \r\nЗдравният министър коментира и ситуацията с ТЕЛК-овете. „Нашите данни показват, че около 8% от хората са ощетени, но дори и един човек да е ощетен, ние сме длъжни да реагираме. В момента на сайта на Министерството на здравеопазването е качен нов проект на наредбата, която касае хората с увреждания. Там предвиждаме основното заболяване, което досега беше 80% и повече увреждания, да бъде намалено на 50% и повече, като към основното заболяване се прибавят 20% от всички останали увреждания над 50%. Убедени сме, че по този начин хората няма да бъдат ощетени“, заяви Ананиев. Той обясни, че в момента разработката на информационната система на хората с ТЕЛК е на финалната права. \r\nНа въпрос кога НЗОК ще поеме функциите на Фонда за лечение на деца в чужбина, здравният министър посочи, че това ще стане от 1 април. „Всички права, които в момента имат децата, ще бъдат запазени. Даже смятам, че капацитетът на НЗОК, който е много по-голям от този на Фонда, ще даде възможност да се ускори процеса по движение а документите и респективно лечението на деца в чужбина“, каза още Ананиев. \r\nЗдравният министър обясни още, че белодробни трансплантации у нас ще могат да бъдат изпълнявани в средата или в края на 2020 г. Той припомни, че в момента тече обучение на български специалисти в Австрия. Заедно с това на определен брой българи ще бъде направена белодробна трансплантация в чужбина. „На 2 април заминават първите двама души, които са определени по специални критерии, да бъдат прегледани и да се установи готовността им за съответната белодробна трансплантация и се надявам това да стане факт“, каза Ананиев.", "date": "2019.03.21", "title": "Министър Кирил Ананиев: Подготвили сме нов проект на наредбата, която касае хората с увреждания, защото около 8% от хората с ТЕЛК са ощетени от предишната"}
{"url": "http://www.focus-news.net/news/2019/03/21/2637089/s-kvorum-ot-123-narodni-predstaviteli-zapochna-plenarnoto-zasedanie.html", "text": "С кворум от 123 народни представители започна пленарното заседание, предаде репортер на  Агенция „Фокус“ . \r\nЗа да започне заседанието са необходими 121 депутати. По програма народните представители започват работа с второто четене на Закона за търговската тайна.  \r\nДеница КИТАНОВА", "date": "2019.03.21", "title": "С кворум от 123 народни представители започна пленарното заседание"}
{"url": "http://www.focus-news.net/news/2019/03/21/2637086/kathimerini-gartsiya-liderite-na-gartsiya-kipar-i-izrael-se-sporazumyaha-da-se-zashtitavat-ot-zlovrednite-vliyaniya-v-regiona.html", "text": "В съвместно изявление в сряда в Ерусалим лидерите на Гърция, Израел и Кипър и държавният секретар на САЩ Майк Помпео се споразумяха да продължат взаимодействието между четирите страни и да засилят сътрудничеството в областта на енергетиката и сигурността в Източното Средиземноморие, пише  електронното издание на вестник Kathimerini . \r\nВ своето изявление Алексис Ципрас, Бенямин Нетаняху, Никос Анастасиадис и Помпео потвърдиха ангажимента си за сътрудничество в областта на енергетиката и сигурността и обещаха да „защитят от външни зловредни влияния“ Източното Средиземноморие и по-широкия Близък изток. \r\nКакто се казва в документа, държавният секретар на САЩ е подчертал подкрепата на Вашингтон за тристранния механизъм, създаден от Гърция, Израел и Кипър. \r\n„Те приветстваха последните открития на природен газ в Източното Средиземноморие и потенциала им да допринесат за енергийната сигурност и диверсификацията“, се казва в изявлението. \r\n„Нашата основна идея е много важна – да се създаде безопасна мрежа за прехвърляне на енергийни ресурси от региона на Източното Средиземноморие, от Израел, Кипър и Гърция, до Европа“, заяви Ципрас накратко в началото на срещата на върха, визирайки планираното изграждане на Източносредиземноморския тръбопровод (EastMed Pipeline), по който трябва да тече газ от Израел и Кипър към Гърция и нататък към Италия. \r\nЦипрас заяви, че неговото изграждане ще засили диалога за сигурността в един нестабилен регион и ще укрепи икономиките на трите страни. \r\nПрез декември миналата година на петата тристранна среща на върха в Беершева в Израел беше сключено споразумение между трите страни за газопровода. \r\nКакто отбелязва вестникът, не се очаква никакво развитие по тръбопровода преди европейските избори през май, тъй като за това се изисква подписът на Рим, а Италия ще се заеме с въпроса чак след европейския вот. \r\nГръцкият премиер подчерта още, че през последните години и трите страни са се засилили. \r\n„Нашето тристранно сътрудничество стана стратегическо, особено в сферата на енергетиката и сигурността“, заяви той и повтори думите на Нетаняху и Анастиадис, че присъствието на Помпео подчертава подкрепата на САЩ за сътрудничеството , тъй като „укрепва усилията и диалога по въпросите на енергетиката, сигурността и икономиката, както и предстоящите предизвикателства“. \r\nНетаняху, който описа тристранното сътрудничество като „едно от най-добрите регионални партньорства в световен мащаб“, каза, че участието на Помпео е дало на срещата на върха добавена стойност, докато Анастасиадис каза в „Туитър“, че Гърция, Кипър и Израел са надеждни американски партньори. \r\nПревод и редакция:", "date": "2019.03.21", "title": "Kathimerini (Гърция): Лидерите на Гърция, Кипър и Израел се споразумяха да се защитават от „зловредните влияния“ в региона"}
{"url": "http://www.focus-news.net/news/2019/03/21/2637095/d-r-borislav-tsekov-novata-tsik-shte-vleze-s-letyasht-start-v-podgotovkata-na-izborite.html", "text": "Новата ЦИК ще влезе с летящ старт в подготовката на изборите. Това каза за сутрешния блок „Добро утро, България“ на  Радио „Фокус“  д-р Борислав Цеков, преподавател по църковно право, доктор по конституционно право и основател на Института за модерна политика. Той обясни, че е налице добра основа от предходната комисия и изрази надежда, че изборите ще преминат спокойно – без съществени нарушения и гафове от страна на администрацията. Според д-р Цеков новата ЦИК ще бъде достоен наследник на предходната, но ще бъде необходимо и да надгради, и реши проблемите, с които старата не успя да се справи. Във връзка с машинното гласуване у нас, д-р Цеков уточни, че това е огромно изключение в световната изборна практика в момента. „Прекалено много рискове, особено ако се говори за машинно гласуване с машини, които са свързани в мрежа, рискове от нелигитимни пробиви, от манипулация на изборните резултати, и от срив на доверието в изборния процес. Аз продължавам да бъда скептичен към капацитета на българската държавна администрация – това не е само въпрос на ЦИК, защото и изпълнителната власт има отношение към обезпечаването и техническите аспекти на изборния процес, че могат да въведат машинното гласуване в ускорени срокове, без това да повлияе на изборния процес“, коментира д-р Цеков. Той каза още, че видеонаблюдението е положителна стъпка, която е въпрос на технически решения и процедури. \r\nВеселка ИВАНОВА", "date": "2019.03.21", "title": "Д-р Борислав Цеков: Новата ЦИК ще влезе с летящ старт в подготовката на изборите"}
{"url": "http://www.focus-news.net/news/2019/03/21/2637091/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВременно движението по автомагистрала „Тракия“ в участъка от 88 до 89 км в района на пътен възел „Пазарджик“ се осъществява двупосочно в една лента в платното в посока София поради ремонтни дейности на платното в посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Въведени са почасовите ограничения, които са следните: предвидено е двупосочно преминаване, като се обособяват по една лента за движение в двете посоки от 88 до 89 км за периода от 10.00 часа всеки понеделник до 13.00 часа всеки петък. Предвидено е двупосочно преминаване, като се обособяват две ленти за движение в посока Бургас и една лента за движение в посока София от 88 до 89 км за периода от 13.00 часа всеки петък до 17.00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти за движение в посока София от 88 до 89 км за периода от 17.00 часа всяка събота до 10.00 часа всеки понеделник. Часовият диапазон на реверсивното движение може да се променя при необходимост. Движението от 77 до 78 км в посока Бургас се ограничава по активна и аварийна лента поради ремонтни дейности на моста над река Тополница при 77 км. Движението се осъществява в изпреварващата лента. Организацията на движение е сигнализирана с пътни знаци. \r\nВаня НИКОЛОВА", "date": "2019.03.21", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2019/03/21/2637092/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК .Времето е облачно. във високите части духа слаб вятър. Температурите са между -2 и 7 градуса. Лифтовите съоръжения работят. През изминалото денонощие не са регистрирани инциденти с туристи извън ски пистите. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.21", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/21/2637093/vitsepremierat-ekaterina-zaharieva-e-na-poseshtenie-v-yaponiya.html", "text": "Зам. министър-председателят по правосъдната реформа и министър на външните работи Екатерина Захариева пристигна на летище „Ханеда” в Токио. Това съобщиха от пресцентъра на  Министерството на външните работи . Тя е на посещение в Япония по покана на своя колега Таро Коно. В Токио Захариева ще участва в петата Световна асамблея на жените, в която участват външни министри от цял свят и ръководители на международни организации. Българският първи дипломат ще говори за предизвикателствата пред човешките ресурси в променящото се глобално общество.  \r\nОсвен че ще се срещне с японския външен министър Таро Коно, с когото ще подпише Меморандум за консултации и сътрудничество между МВнР на България и Япония, вицепремиерът Захариева ще разговаря с губернатора на Токио Юрико Койке, с Акико Игая, генерален директор на Японо-българската асоциация, с президента на Японската агенция за международно сътрудничество (JICA) Шиничи Китаока.  \r\nМинистър Захариева ще се срещне с тримата почетни български консули в Страната на изгряващото слънце и ще награди петима японски граждани с принос за развитието на двустранните отношения.", "date": "2019.03.21", "title": "Вицепремиерът Екатерина Захариева е на посещение в Япония"}
{"url": "http://www.focus-news.net/news/2019/03/21/2637096/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Независимо колко са разочаровани европейските лидери за Брекзит, когато става дума за искането на Тереза Мей да забави заминаването на Великобритания, те нямат друг избор, освен да дадат на британския премиер това, което иска, пише  европейската редакция на Politico  в материал, представен без редакторска намеса. \r\nВъпреки ескалирането на реториката от лидерите в целия континент, това е едно място в двугодишните преговори, в което Обединеното кралство има надмощие. \r\nРазочарованите европейски правителства духаха горещо и студено, като настояваха да им дадат ясна причина да търсят допълнително време след крайния срок на 29 март, определен от самата Великобритания. Те я помолиха да обясни как планира да преодолее безизходицата в Камарата на общините, която два пъти отхвърли споразумението за оттегляне, което договори с ЕС миналия ноември. \r\n„Ако искат забавяне, британците трябва да обяснят как планират да осигурят различен резултат“, каза холандският премиер Марк Руте, сравнявайки Мей с филмов герой от \"Монти Пайтън\", който отказва да признае поражението дори след като загуби всичките си крайници в битка с мечове. \r\nЕвропейският министър на Франция Натали Лойзо заяви, че причините за подаване на искане от страна на Великобритания трябва да бъдат \"надеждни, целенасочени и подкрепени от мнозинство\". \r\nВ отговор на искането за удължаване от Мей в сряда, председателят на Европейския съвет Доналд Туск заяви, че предоставянето му ще зависи от ратифицирането на споразумението за Брекзит от депутатите. „Смятам, че ще бъде възможно кратко удължаване, но то ще бъде обвързано с положително гласуване на споразумението за оттегляне в Камарата на общините“, заяви той. \r\nВъпреки реториката - и фактът, че едно удължаване изисква тяхното единодушно съгласие – европейските лидери имат по-малко влияние, за да наложат решението си на Мей,отколкото предполагат подобни изявления. Те могат да кажат „да“ или „не“ на искането на Великобритания за кратко удължаване (което Мей изпрати официално с писмо в сряда). Те могат да я разпитат на срещата на върха в четвъртък за нейните намерения. Те на теория могат да определят различна продължителност на забавянето. Те могат да задържат своето съгласие до последната минута следващата седмица, но в крайна сметка ще трябва да се съобразят с нейното искане. \r\nНито една страна от ЕС не иска да бъде обвинявана за това, че е предизвикала Брекзит без сделка, който ще нанесе сериозни икономически щети не само на Великобритания, но и на най-близките й съседи, особено Ирландия, Франция, Белгия и Холандия. Така че няма вероятност никой да наложи вето на отлагането, ако Лондон поиска такова. \r\nОсвен това ЕС няма право да налага условия на Мей, като провеждането на втори референдум за това дали изобщо да напусне блока, да свика парламентарни избори или да се откаже от някои от червените линии, които постави преди началото на преговорите. Това не само би нарушило британския суверенитет; това също ще създаде прецедент, който би могъл да се използва в бъдеще за други държави-членки. \r\n„Те нямат законно право да определят каквито и да било условия“, каза Жан-Клод Пири, почитаният бивш ръководител на правната служба на Съвета на Европейския съюз. „Въпреки това, те биха могли да определят различен период от време, от този, който тя иска и това може да бъде много важно“. \r\nПредседателят на Европейския съвет Доналд Туск, който ще председателства срещата на върха, каза тази седмица, преди да обиколи ключови европейски столици, че ЕС трябва да бъде отворен за разглеждане на „дълъг срок, ако Великобритания счете за необходимо да преосмисли стратегията си за Брекзит и да постигне консенсус около него“. Това изглежда отразява пожелателното мислене в Брюксел, че британците могат да изберат да останат, ако им се даде достатъчно време. \r\nНо това също изглежда малко вероятно. В Уестминстър и Брюксел се формира опозиция срещу удължаване, което би изискало Обединеното кралство да избира евродепутати през май. \r\nИ докато по-дългото забавяне до края на тази година ще даде време за втори референдум или общи избори, то ще има много недостатъци. \r\nЗа Лондон участието в изборите за Европейски парламент би било политически неудобно и може да предизвика протестен вот, който би направил всяко споразумение по-трудно. \r\nОт гледна точка на ЕС, по-сериозната опасност е, че като пълноправен член, Великобритания ще бъде в състояние да използва правото си на вето, за да възпрепятства преговорите за бъдещия седемгодишен бюджет на Съюза и да се опита да изнудва 27-те за отстъпки за бъдещите отношения.  \r\nНезависимо че Великобритания не е правила такива ходове през последните две години, някои радикални привърженици на Брекзит от Консервативната партия на Мей вече искат Лондон да играе много по твърдо с Брюксел и да максимизира неприятностите, които може да създаде на ЕС. \r\nДипломатите твърдят, че окончателното решение е малко вероятно да бъде взето на срещата на върха тази седмица. Европейските лидер по-вероятно ще определят курс на действие, който трябва да се приложи в последния момент чрез писмена процедура - или евентуално набързо организирана извънредна среща на високо равнище - в зависимост от това какво се случва в политиката на Уестминстър през следващата седмица. Но можем да очакваме крайният резултат да бъде кратко удължаване. \r\nДокато 27-те настояха сделката за оттегляне да не може да бъде променяно, тримесечното закъснение обаче щеше да даде време на двете страни да се доближат до споразумение. \r\nБританският премиер може да се консултира с парламента относно възможностите за дългосрочни отношения и след това да предоговаря части от политическата декларация за бъдещите отношения на Великобритания с ЕС. ЕС би могъл също така да посочи по-конкретно планираната бъдеща търговска рамка в опит да намали вероятността да се наложи прилагането на така наречената ирландска предпазна мярка. \r\nТова може да помогне на Мей да убеди северноирландската Демократична юнионистка партия (ДЮП), от чиято подкрепа зависи в парламента, че споразумението за Брекзит не представлява смъртна заплаха за единството на Обединеното кралство. Това също ще модифицира значително пакета, така че да се преодолее ветото от председателя на британския парламент за трето гласуване на същия документ. \r\nЕС трябва да вземе на сериозно заплахите на привържениците на твърдия Брекзит, че ще създадат сериозни проблеми и да ограничи удължаването до три месец, за да запази натиска върху парламента да промени решението си. Великобритания се нуждае от стимул, за да реши между много различните версии на Брекзит без безкрайни дебати. \r\nНо ЕС трябва също да даде на Великобритания последния шанс да спре да се бави, да избере един вид торта и да я изяде, или да се хвърли без торта от скалата. \r\n***  Председателят на Европейския съвет Доналд Туск посочи, че Брюксел ще бъде отворен за удължаване на Брекзит след 29 март, ако Обединеното кралство даде гаранции, че отхвърлената на два пъти сделка, изготвена от председателя на Европейската комисия Жан-Клод Юнкер и британския премиер Тереза Мей ще бъде приета, пише  базираното в Брюксел издание New Europe . \r\nМей официално поиска от Туск да отложи датата на излизане на Лондон от 29 март до 30 юни. Искането трябва да бъде одобрено единодушно от 27-те лидери на страните-членки, които трябва да вземат решението на предстоящата среща на върха в четвъртък и петък. \r\n„По това време не предвиждам извънреден Европейски съвет. Ако одобрите моите препоръки. Ако през следващата седмица в Камарата на общините има положителен вот, бихме могли да финализираме и формализираме решението за удължаване с помощта на писмена процедура“, каза Туск. „Дори ако надеждата за краен успех може да изглежда крехка, дори илюзорна, и въпреки че умората от Брекзит е все по-видима и оправдана, ние не можем да се откажем от търсенето - до последния момент - на положително решение“. \r\nЕвропейските лидери са готови да дадат на Обединеното кралство „кратко отлагане“, ако британските депутати приемат сделката, която ще бъде основата на отношенията между Лондон и Брюксел след раздялата. \r\n„В светлината на консултациите, които проведох през последните дни, считам, че ще бъде възможно кратко удължаване, но то ще бъде обвързано с положително гласуване на споразумението за оттегляне в Камарата на общините“, обясни Туск, като добави, „Остава открит въпросът за продължителността на такова удължаване. Предложението на премиера Май за 30 юни, което има своите достойнства, създава серия от въпроси от правен и политически характер. Лидерите ще обсъдят това утре“. \r\nТуск също намекна, че одобрението на неотдавнашното споразумение от Страсбург, което Юнкер и Мей обсъдиха миналата седмица, „е възможно“, тъй като „не създава рискове, особено ако се окаже помощ за процеса на ратификация във Великобритания“. \r\nNew Europe припомня, че в последното си усилие да спаси споразумението за оттегляне, Мей се втурна в Страсбург на 11 март, където тя и Юнкер се споразумяха за пакет от правно обвързващи споразумения относно статута на ирландската граница. Мей: Не искам дълго удължаване \r\nБрекзит трябва да се състои на 29 март, но Мей не успя да прокара сделката си през Камарата на общините на два пъти. Преди двете си поражения, британският премиер изключи идеята за дълго отлагане на Брекзит. \r\nВ сряда тя обвини британския парламент, „който отхвърли споразумението за втори път на 12 март“ и председателят на Камарата на общините Джон Бекроу, който отказа да позволи трети вот на същия текст тази седмица. \r\n„Не искам дълго отлагане“, заяви тя, като посочи, че подобно нещо ще доведе до „неприемливо“ участие на Великобритания в европейските избори на 23-26 май. Освен това тя изключи провеждането на предсрочни парламентарни избори или нов референдум, като подчерта, че британците искат решението им от юни 2016 година да излязат от ЕС да бъде приложено. \r\n***  След съвместно предложение от председателството на ЕНП и „Фидес“, Европейската народна партия (ЕНП) гласува за прекратяване на членството на унгарската управляваща партия в партийния блок. Председателят на най-голямата фракция в Европейския парламент и унгарският премиер Виктор Орбан заявиха, че „Фидес“ е решила едностранно да прекрати упражняването на правата си като член на ЕНП, пише  електронното издание Hungary Today . \r\n„Членството на „Фидес“ е спряно с незабавно действие и до следващо известие след днешното гласуване на членовете на ЕНП“, написа в „Туитър“ Джозеф Дол. Той добави, че 190 делегати са били „за“ изключване, а само 3 са гласували „против“. \r\nСпирането на членството означава, че унгарската управляваща партия няма право да присъства на партийните събрания, лишена е от право на глас и не може да предлага кандидати за постове. \r\nДжоузеф Доул също така заяви, че „това решение не е взето лесно“, но ЕНП „е и трябва да остане фар за ценности и всички наши партии трябва да водят чрез личния си пример“. Той също така подчерта това, че: \r\n„Не можем да правим компромис с демокрацията, върховенството на закона, свободата на пресата, академичната свобода и правата на малцинствата. И анти-ЕС риториката е неприемлива. Различията между „Фидес“ и ЕНП трябва да бъдат прекратени“. \r\nМанфред Вебер също писа в „Туитър“ за изключването на партията на Орбан. Шпитценкандидатът на ЕНП отбеляза, че е гласувал „за“ предложението и вярва, че това е било „необходимо решение“, защото „ценностите не подлежат на преговори“ и „Фидес“ трябва да „възстанови доверието“. Орбан:  „Фидес“ едностранно прекратява упражняването на правата си в ЕНП \r\nУнгарската управляваща „Фидес“ едностранно прекрати упражняването на правата си като член на Европейската народна партия, заяви премиерът Виктор Орбан на международна пресконференция след срещата на ЕНП в Брюксел в сряда. \r\nЕНП поиска „трима мъдреци“ (т.е. „оценителната комисия“, която спомена Манфред Вебер) да подготви доклад, въз основа на който „дългосрочното бъдеще на ЕНП и на връзката между ЕНП и „Фидес“ може да се реши“, каза премиерът. \r\nВъпреки че началникът на канцеларията на Орбан Гергели Гуляш заяви преди гласуването, че „Фидес“ ще прекрати незабавно членството си в ЕНП, вместо да види как членството й е спряно от партийната група, според Виктор Орбан, самата „Фидес“ е решила да спре правата си. Той настоя, че „ние не можем да бъдем изхвърлени; спечелили сме четири вота с волята на унгарските граждани“. \r\nОрбан отбеляза, че е събрал 47,56 и 52% от гласовете по време на последните три вота за Европейски парламент, съответно. \r\n„Такава партия очевидно не може да си позволи да бъде изхвърлена или да спират правата й и вместо това ще стане и ще напусне“, подчерта унгарският премиер. \r\n„Фидес“ е решил да спре правата си „докато тримата мъдреци завършат своя доклад, а след това ще имаме нови разговори с ЕНП“, обясни Орбан. \r\nПремиерът подчерта, че политиката на Унгария няма да се промени и че на срещата в сряда е казал ясно това. По неговите думи, Унгария е за силен Европейски съюз, спиране на миграцията и защита на европейската християнска култура. \r\n*** Какво поиска Тереза Мей и как и отговориха от ЕС, обяснява авторитетният британски ежедневник  The Times . \r\nМинистър-председателят отправи официално искане в писмо до Доналд Туск, председателя на Европейския съвет, лидерите на ЕС се съгласяват да удължат процеса по член 50 до 30 юни. С други думи, тя иска денят на Брекзит да бъде отложен с три месеца. \r\nВ писмото тя каза, че е „уверена“, че нейната сделка ще бъде гласувана от парламента, като изясни, че тя все още иска да представи депутати с избор между Брекзит със и без споразумение. Единствената промяна е, че ръбът на пропастта се мести от 29 март на 30 юни. \r\nПремиерът също така се опита да представи дебата като поставя  постигнатото от нея споразумение, което е в интерес на „народа“ срещу парламента, като обвиняваше депутатите като цяло, а не нейните действия за политическия хаос,. \"Тази зала отдели на Европа твърде много време\", каза тя пред парламента \r\nИ в силен намек, че тя по-скоро ще се оттегли, отколкото да даде съгласие за по-дълъг срок, тя се закле: „Като премиер не съм готов да отложи Брекзит повече от 30 юни“. \r\nДоналд Туск даде предварителния си отговор във връзка с официалната позиция на министър-председателя. Той предупреди също, че всяко кратко удължаване не може да продължи до 30 юни, както поиска премиерът. Той каза, че Брекзит ще трябва да бъде приключен и споразумението за оттегляне трябва  бъде ратифицирано до 23 май - датата на изборите за Европейски парламент \r\nТова се дължи на факта, че местата на Великобритания в ЕС трябва да бъдат преразпределени между другите държави-членки на тези избори. \r\nАко Великобритания не участва в тези избори и след това отново поиска да удължи член 50 или се опита да го отмени изцяло преди 30 юни, това ще предизвика конституционна криза в блока, който той иска да избегне. Многозначително в изявлението си Туск не спомена за отпускането на дълъг срок, който бе обсъден от държавите-членки и Европейската комисия. \r\nТази опция обаче не е изключена. Туск каза, че е готов да проведе нова спешна среща на високо равнище по-късно следващата седмица, ако споразумението за Брекзит бъде отхвърлено за трети път. В този момент изборът, пред който са изправени депутатите, може да бъде между напускане без споразумение и удължаване на член 50 с продължителност повече от година и участие в европейски избори. \r\nТова е малко вероятно, но не и невъзможно ЕС да промени своята позиция. Нещата могат и се променят по време на самата среща. Лидерите ще бъдат без своите помощници, което крие неизвестности. По-специално, по въпрос като член 50, лидерите трябва единодушно да се съгласят с всяко искане за удължаване, така че една държава-членка може теоретично да отхвърли предложението. \r\nКакво означава това за депутатите в Уестминстър? \r\nКазано категорично, това означава, че времето за протакане е изтекло.  Следващата седмица те ще трябва да избират между подкрепата на предложението на Мей или две други възможности: напускане без споразумение в петък в 23 ч. Или продължително отлагане, което би означавало участие в изборите за ЕС. Втората от тези две възможности може да не бъде гарантирана - това ще зависи от това какви решения  ще вземат лидерите от ЕС на извънредна среща на високо равнище, която вероятно ще се проведе в четвъртък. \r\nВероятно Мей ще внесе гласуването по споразумението в понеделник. Тези, които ще бъдат подложени на най-голям натиск, са депутатите от лейбъристите, които искат един по-мек Брекзит, но се страхуват да не бъдат наказани от избирателите си, ако има голямо удължаване. \r\nТе могат да решат, че най-малко лошият вариант е да подкрепят споразумението на Тереза  Мей и след това да се опитат да променят политическата декларация в следващите месеци. \r\nТвърдолинейните „брекзитъри“ обаче ще приветства подхода на ЕС и все пак ще гласуват против споразумението с надеждата, че то ще доведе до Брекзит на 29 март. Макар и да не е сигурно, Демократичната юнионистка партия вероятно ще одобри споразумението. Гласуването може да е много оспорвано. \r\nДруг неизвестен фактор е възможността депутатите да поставят условие за одобрение като например  решение за провеждането на втори референдум или да останат в митническия съюз на ЕС. Окончателното предложение може да не е чистото одобрение на сделката, на което се надява Тереза Мей. \r\nПриемането на споразумението не изключва Брекзит без споразумение, защото след това депутатите трябва да приемат нужното законодателство, включително и през Камарата на лордовете. „Брекзитърите“ могат да направят всичко възможно да забавят процеса, така че на 23 май Великобритания да напусне ЕС автоматично отново без споразумение. \r\nАко го направят, лейбъристите, които гласуват в подкрепа на сделката, ще трябва отново и отново да гласуват предложенията на правителството, за да гарантират, че сделката ще бъде ратифицирана. Някои се опасяват, че пречките пред един единствен \"определящ\" вот не биха били нищо в сравнение с парламентарната война, необходима за ратифицирането на споразумението.", "date": "2019.03.21", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/03/21/2637077/yavor-bozhankov-bsp-upravlenieto-se-interesuva-samo-ot-apartamentite-si.html", "text": "„Това управление се интересува само от апартаментите си. Управляващите са си направили общежитие, в което Цветан Цветанов има ултралуксозен ВИП апартамент, купен четири пъти под пазарните цени. Цецка Цачева даде обяснения, че както се разхождала в кв. „Изток“, видяла един изкоп, попитала какво е това, отговорили й строеж – решила и купила и тя един апартамент, пак евтино, без да знае, че Цветанов й е съсед“. Това заяви народният представител от ПГ на „БСП за България“ Явор Божанков в студиото на Bulgaria on Air, съобщиха от пресцентъра на  Националния съвет на БСП.  Според него в следващите дни ще стане ясно, че и други фигури от ГЕРБ също в този блок, на едни много хубави цени, са си купили апартаменти. „Борисов многократно е казвал, че няма да търпи дори съмнения за корупция. Нека погледне около себе си заменките за милиони“, каза още той. Божанков припомни, че преди години Цветанов е станал известен с шестте си апартамента. „Един политик не може да обясни такова богатство, като го оправдава с пенсиите на тъста и тъщата. Днес се оправдава не с пенсиите на тъщата, а със заменки четири пъти под пазарната цена за закупуването на тези апартаменти“, коментира депутатът. По неговите думи в резултат на всичко това е докладът от ЕК, който твърди, че 2/3 от прането на пари в България е свързано с известни политици, но то не се разследва и над него е опънът политически чадър. „Мисля, че този доклад говори точно за тези случаи“, коментира народният представител. Той припомни и че човекът от НАП, който е проверявал случая с шестте апартамента, е станал депутат от ГЕРБ. „Надявам, че този път органите ще си свършат работата качествено и докрай“, допълни Божанков. \r\n„Елена Йончева е всичко това, от което ГЕРБ се притеснява, защото темите, които повдига – инфраструктурата, как се строи оградата на границата, как се строят магистралите и как се харчат милиарди на данъкоплатците, ГЕРБ не искат да ги чуват. Най-вероятно и тези апартаменти не се появяват от нищото. Защо строителят се е ощетил с 1 млн. лв? Защо държавата е пропуснала това ДДС от 200 000 лв?“, попита Явор Божанков и обясни, че това са тези данъци, с които се поддържа социалната система. „Елена Йончева постави тези теми в България. Убеден съм, че ще ги постави и на европейско ниво. Тази битка трябва да се води и там“, категоричен е той. \r\nПо повод внесената жалба от БСП до КС за Закона за личните данни, засягащи работата на журналистите, Божанков коментира: „Днешния ден показа колко прави сме били, защото свободата на словото и ролята на журналистите в нашето общество е точно това, което извади наяве аферата с апартаментите. Една власт не трябва да се намесва на друга власт. Очакваме да си свършат безпристрастно и професионално работата“.", "date": "2019.03.21", "title": "Явор Божанков, БСП: Управлението се интересува само от апартаментите си"}
{"url": "http://www.focus-news.net/news/2019/03/21/2637097/sofiya-96-dushi-sa-prenoshtuvali-v-tsentara-za-krizisno-nastanyavane-na-bezdomni-hora-v-kv-zaharna-fabrika.html", "text": "96 души са нощували през новогодишната нощ в Кризисния център за настаняване на бездомни хора в кв. „Захарна фабрика“. Това каза за  Агенция „Фокус“  директорът на центъра Йорданка Темелкова. Тя обясни, че нощта е преминала спокойно - без инциденти и спешни случаи.", "date": "2019.03.21", "title": "София: 96 души са пренощували в Центъра за кризисно настаняване на бездомни хора в кв. „Захарна фабрика“"}
{"url": "http://www.focus-news.net/news/2019/03/21/2637099/pazardzhik-okrazhniyat-sad-shte-gleda-deloto-sreshtu-bivshiya-kmet-na-obshtina-rakitovo-emiliya-elenkova.html", "text": "Окръжният съд ще гледа делото срещу бившия кмет на Община Ракитово Емилия Еленкова за нанесени имуществени вреди на Общината. Това съобщи за  Радио „Фокус“ – Пазарджик  Маринела Чавдарова от администрацията на Съда. Делото е образувано по внесен обвинителен акт от Окръжна прокуратура – Пазарджик. Срещу Емилия Еленкова е повдигнато обвинение за престъпление по служба за това, че в периода 18 август 2011 г. – 08 септември 2011 г. в качеството си на кмет е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието и са настъпили значителни имуществени вреди за Общината в размер на 256 297.54 лева. Началото на съдебното заседание е в 9.45 часа, съдия-докладчик е Коста Стоянов.", "date": "2019.03.21", "title": "Пазарджик: Окръжният съд ще гледа делото срещу бившия кмет на Община Ракитово Емилия Еленкова"}
{"url": "http://www.focus-news.net/news/2019/03/21/2637079/politico-es-nyama-drug-izbor-osven-da-odobri-udalzhavaneto-na-brekzit.html", "text": "Независимо колко са разочаровани европейските лидери за Брекзит, когато става дума за искането на Тереза Мей да забави заминаването на Великобритания, те нямат друг избор, освен да дадат на британския премиер това, което иска, пише  европейската редакция на Politico  в материал, представен без редакторска намеса. \r\nВъпреки ескалирането на реториката от лидерите в целия континент, това е едно място в двугодишните преговори, в което Обединеното кралство има надмощие. \r\nРазочарованите европейски правителства духаха горещо и студено, като настояваха да им дадат ясна причина да търсят допълнително време след крайния срок на 29 март, определен от самата Великобритания. Те я помолиха да обясни как планира да преодолее безизходицата в Камарата на общините, която два пъти отхвърли споразумението за оттегляне, което договори с ЕС миналия ноември. \r\n„Ако искат забавяне, британците трябва да обяснят как планират да осигурят различен резултат“, каза холандският премиер Марк Руте, сравнявайки Мей с филмов герой от \"Монти Пайтън\", който отказва да признае поражението дори след като загуби всичките си крайници в битка с мечове. \r\nЕвропейският министър на Франция Натали Лойзо заяви, че причините за подаване на искане от страна на Великобритания трябва да бъдат \"надеждни, целенасочени и подкрепени от мнозинство\". \r\nВ отговор на искането за удължаване от Мей в сряда, председателят на Европейския съвет Доналд Туск заяви, че предоставянето му ще зависи от ратифицирането на споразумението за Брекзит от депутатите. „Смятам, че ще бъде възможно кратко удължаване, но то ще бъде обвързано с положително гласуване на споразумението за оттегляне в Камарата на общините“, заяви той. \r\nВъпреки реториката - и фактът, че едно удължаване изисква тяхното единодушно съгласие – европейските лидери имат по-малко влияние, за да наложат решението си на Мей,отколкото предполагат подобни изявления. Те могат да кажат „да“ или „не“ на искането на Великобритания за кратко удължаване (което Мей изпрати официално с писмо в сряда). Те могат да я разпитат на срещата на върха в четвъртък за нейните намерения. Те на теория могат да определят различна продължителност на забавянето. Те могат да задържат своето съгласие до последната минута следващата седмица, но в крайна сметка ще трябва да се съобразят с нейното искане. \r\nНито една страна от ЕС не иска да бъде обвинявана за това, че е предизвикала Брекзит без сделка, който ще нанесе сериозни икономически щети не само на Великобритания, но и на най-близките й съседи, особено Ирландия, Франция, Белгия и Холандия. Така че няма вероятност никой да наложи вето на отлагането, ако Лондон поиска такова. \r\nОсвен това ЕС няма право да налага условия на Мей, като провеждането на втори референдум за това дали изобщо да напусне блока, да свика парламентарни избори или да се откаже от някои от червените линии, които постави преди началото на преговорите. Това не само би нарушило британския суверенитет; това също ще създаде прецедент, който би могъл да се използва в бъдеще за други държави-членки. \r\n„Те нямат законно право да определят каквито и да било условия“, каза Жан-Клод Пири, почитаният бивш ръководител на правната служба на Съвета на Европейския съюз. „Въпреки това, те биха могли да определят различен период от време, от този, който тя иска и това може да бъде много важно“. \r\nПредседателят на Европейския съвет Доналд Туск, който ще председателства срещата на върха, каза тази седмица, преди да обиколи ключови европейски столици, че ЕС трябва да бъде отворен за разглеждане на „дълъг срок, ако Великобритания счете за необходимо да преосмисли стратегията си за Брекзит и да постигне консенсус около него“. Това изглежда отразява пожелателното мислене в Брюксел, че британците могат да изберат да останат, ако им се даде достатъчно време. \r\nНо това също изглежда малко вероятно. В Уестминстър и Брюксел се формира опозиция срещу удължаване, което би изискало Обединеното кралство да избира евродепутати през май. \r\nИ докато по-дългото забавяне до края на тази година ще даде време за втори референдум или общи избори, то ще има много недостатъци. \r\nЗа Лондон участието в изборите за Европейски парламент би било политически неудобно и може да предизвика протестен вот, който би направил всяко споразумение по-трудно. \r\nОт гледна точка на ЕС, по-сериозната опасност е, че като пълноправен член, Великобритания ще бъде в състояние да използва правото си на вето, за да възпрепятства преговорите за бъдещия седемгодишен бюджет на Съюза и да се опита да изнудва 27-те за отстъпки за бъдещите отношения.  \r\nНезависимо че Великобритания не е правила такива ходове през последните две години, някои радикални привърженици на Брекзит от Консервативната партия на Мей вече искат Лондон да играе много по твърдо с Брюксел и да максимизира неприятностите, които може да създаде на ЕС. \r\nДипломатите твърдят, че окончателното решение е малко вероятно да бъде взето на срещата на върха тази седмица. Европейските лидер по-вероятно ще определят курс на действие, който трябва да се приложи в последния момент чрез писмена процедура - или евентуално набързо организирана извънредна среща на високо равнище - в зависимост от това какво се случва в политиката на Уестминстър през следващата седмица. Но можем да очакваме крайният резултат да бъде кратко удължаване. \r\nДокато 27-те настояха сделката за оттегляне да не може да бъде променяно, тримесечното закъснение обаче щеше да даде време на двете страни да се доближат до споразумение. \r\nБританският премиер може да се консултира с парламента относно възможностите за дългосрочни отношения и след това да предоговаря части от политическата декларация за бъдещите отношения на Великобритания с ЕС. ЕС би могъл също така да посочи по-конкретно планираната бъдеща търговска рамка в опит да намали вероятността да се наложи прилагането на така наречената ирландска предпазна мярка. \r\nТова може да помогне на Мей да убеди северноирландската Демократична юнионистка партия (ДЮП), от чиято подкрепа зависи в парламента, че споразумението за Брекзит не представлява смъртна заплаха за единството на Обединеното кралство. Това също ще модифицира значително пакета, така че да се преодолее ветото от председателя на британския парламент за трето гласуване на същия документ. \r\nЕС трябва да вземе на сериозно заплахите на привържениците на твърдия Брекзит, че ще създадат сериозни проблеми и да ограничи удължаването до три месец, за да запази натиска върху парламента да промени решението си. Великобритания се нуждае от стимул, за да реши между много различните версии на Брекзит без безкрайни дебати. \r\nНо ЕС трябва също да даде на Великобритания последния шанс да спре да се бави, да избере един вид торта и да я изяде, или да се хвърли без торта от скалата. \r\nПревод и редакция:", "date": "2019.03.21", "title": "Politico: ЕС няма друг избор освен да одобри удължаването на Брекзит"}
{"url": "http://www.focus-news.net/news/2019/03/21/2637102/bilyana-genova-stolichna-obshtina-2019-godina-shte-bade-posvetena-na-140-ta-godishnina-ot-obyavyavaneto-na-sofiya-za-stolitsa-predvidena-e-bogata-programa.html", "text": "2019 година ще бъде посветена на 140 години от обявяването на София за столица, Столична община предвижда богата програма. Tова каза за сутрешния блок „Добро утро, България“ на  Радио „Фокус“  директорът на Дирекция „Култура“ към Столична община Биляна Генова. „През цялата година ще се провеждат събития по повод годишнината, а откриването й е на 25 март с акапелния концерт на Софийския камерен хор „Васил Арнаудов“ в храм „Св. София“. На 2 април пък е концертът на софийски солисти с диригент Пламен Джуров и солист Лия Петрова в новата сграда на ул. „Оборище“. На 3 април в 11 часа на пл. „Св. Александър Невски“ е тържествената церемония по освещаване и връчване на знамена на столични училища. На същия ден всички музеи, галерии, парк-музей „Врана“, зоологическата градина ще бъдат със свободен вход“, обясни Биляна Генова. Тя каза още, че столичани се интересуват от различни сфери на културния живот, а финансиращите програми, с които работи общината покриват широка палитра от изкуства.  \r\nВеселка ИВАНОВА", "date": "2019.03.21", "title": "Биляна Генова, Столична община: 2019 година ще бъде посветена на 140-та годишнина от обявяването на София за столица, предвидена е богата програма"}
{"url": "http://www.focus-news.net/news/2019/03/21/2637100/kyustendil-pochistvane-na-srutishta-i-okopi-se-izvarshvat-po-patya-konyavo-dragomirovo.html", "text": "Почистване на срутища и окопи се извършват по пътя Коняво – Драгомирово. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъците са сигнализирани с пътни знаци. Водачите на моторни превозни средства трябва да се движат с повишено внимание. Срокът е до края на деня. Краткотрайни ремонти се извършват в участък от автомагистрала „Струма”. Ремонтът е предприет при километър 45 в посока София. По тази причина движението се осъществява само в една лента. Скоростта е ограничена до 70 км/ч. Срокът е до края на деня. Продължава ремонтът на асфалтовата настилка в участък от пътя Горна Козница – Бобов дол. Водачите на моторни превозни средства трябва да се движат с повишено внимание. Срокът за приключване на ремонта е до 28 март. Поради свличане на земна маса е въведена временна организация на движението в участък от пътя Бобов дол – Жедна при километър 15, където движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 29 март 2019 година. Движението по Аавтомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.21", "title": "Кюстендил: Почистване на срутища и окопи се извършват по пътя Коняво – Драгомирово"}
{"url": "http://www.focus-news.net/news/2019/03/21/2637090/ivo-lilov-bsp-tsyaloto-upravlenie-e-v-edin-imoten-krag-oblagodetelstval-se-za-smetka-na-vsichki-nas.html", "text": "„Купуването на апартаменти е естествен завършек на този 10 годишен период – преяждане с власт, чувство за безнаказаност, натрупване на огромен политически и финансов ресурс. Идва момент, в който не може да бъде скрито. Започвайки с Цветанов, минавайки през Цачева и Рашидов, става ясно, че цялото управление е в един имотен кръг, който се е облагодетелствал за сметка на всички нас“. Това заяви Иво Лилов, член на НС на БСП и председател на БСП - Враца, в сутрешния блок на БСТВ, съобщиха от пресцентъра на  НС на БСП . По повод думите на Цачева, че се разхождала, видяла изкоп и решила да си купи апартамент, Лилов коментира, че добре, че не е била в Плевен или Белене, защото там има друг изкоп и е можело да си купи атомна централа. „Това е абсурдно и обидно за целия български народ. Тези обяснения са нелепи и несъстоятелни. Обидно е, който и да било властимащ, да обяснява как се е сдобил с имот в пъти по-ниска стойност от пазарната“, каза още той. Лилов подчерта, че става въпрос за над 1 млн. лв., които някъде са потънали. „Големият въпрос е защо? Защо Цветанов получава ВИП апартамент със собствен асансьор? Това е едно малко имение на върха на сградата в центъра на София, в скромните мащаби малко над 300 кв. м. Това не е стандартният апартамент, който си представяме. Това са 5 нормални апартамента“, обясни той. Социалистът попита и до каква степен един държавен служител или народен представител си е задоволил останалите нужди, за да може да си позволи да закупи и да издържа един апартамент с такива мащаби. Лилов е на мнение, че обясненията със заменките са абсурдни и сметката не излиза. „Двата апартамента, които заменя Цветанов, са продадени на негов подчинен, настанен на работа в РВД, където възнагражденията са сходни с депутатските“, допълни той. Лилов припомни, че стачкуват таксиметровите шофьори, защото държавата е неспособна да ги защити от нелоялната конкуренция. „Стачкуват медицинските сестри, заради обидно ниското им заплащане, а в същото време държавата си затваря очите пред едни откровени машинации за спестяване на разходи“, коментира той. По неговите думи стойността на придобиване на този имот е точно стойността на данъчната оценка. „Просто не може да е по-ниска. Ако можеха, сигурно и за 1 лв. биха я продали“, каза още социалистът. Той припомни, че БГА „Балкан“ е било едно от предприятията, продадени за 1 лв. и точно тези, които направиха тази сделка, от вчера са новият партньор на ГЕРБ за кампанията за европейските избори. Според него това партньорство е опит за политическа легитимация, защото единственият сборен елемент за тази формация са парите и властта. „Те нямат политическа легитимация. Това е нареждане, спуснато от началниците, а не е плод на лично желание на управляващите. Те не защитават националния ни интерес в Европа. Те се подчиняват на европейските си началници, продавайки националния интерес“, каза още Иво Лилов.", "date": "2019.03.21", "title": "Иво Лилов, БСП: Цялото управление е в един имотен кръг, облагодетелствал се за сметка на всички нас"}
{"url": "http://www.focus-news.net/news/2019/03/21/2637104/plovdiv-nad-2-100-sa-novozasadenite-darveta-v-park-lauta-za-poslednite-godini.html", "text": "Поредното 16-о залесяване на парк „Лаута“ в жк. „Тракия“, но първо за тази година, направиха кметът на Община Пловдив инж. Иван Тотев и районните кметове Костадин Димитров, Димитър Колев, Ральо Ралев, Николай Чунчуков и директорът на ОП „Градини и паркове“ Стоян Алексиев. Това съобщиха за  Радио „Фокус“ - Пловдив  от Общината. 90 чинара и 10 иглолистни дървета е новото попълнение от дървета в парка. На място е изградена и поливна система със сондаж. \r\nНай-големият парк в „Тракия“ е едно от любимите места за гражданите на Пловдив за разходка и отдих сред природата. През последните години Общината увеличи площта му общо с 80 декара, след като пролет и есен се провеждат залесителни акции. До момента са засадени над 2100 дървета от различни видове. \r\nПокрай пешеходната алея, която свързва две от зоните в район „Тракия“, има засадени над 200 дръвчета от червенолиста слива, които в момента са нацъфтели. \r\nСлед засаждането кметовете разговаряха с граждани, които споделиха, че районът е станал още по-хубав. Те поискаха няколко пейки, на които да почиват, ако се изморят, докато се разхождат. Кметът Иван Тотев разпореди възможно най-скоро да бъдат сложени такива покрай алеята с цъфналите дървета.", "date": "2019.03.21", "title": "Пловдив: Над 2 100 са новозасадените дървета в парк „Лаута“ за последните години"}
{"url": "http://www.focus-news.net/news/2019/03/21/2637106/zhena-zagina-pri-katastrofa-na-okolovrastniya-pat-na-kazanlak.html", "text": "Жена на 31 години е загинала при тежка катастрофа на околовръстния път на Казанлък. Това съобщиха за  Радио „Фокус”  от РУ – Казанлък. Тежко е пострадала нейната спътничка, която е откарана в МБАЛ „ Д-р Христо Стамболски” в града. Сигналът за инцидента е подаден към 6.40 часа тази сутрин. Жените са пътували с лек автомобил „Опел Корса”, който при удар с друг автомобил се е спрял в пътно съоръжение. \r\nВ другия автомобил са пътували трима мъже, които вследствие на инцидента са пострадали леко, без опасност за живота. Към момента се изясняват причините за инцидента. \r\nСлавяна ГАЙДАРОВА", "date": "2019.03.21", "title": "Жена загина при катастрофа на околовръстния път на Казанлък"}
{"url": "http://www.focus-news.net/news/2019/03/21/2637108/yambol-v-odmvr-shte-se-sastoi-brifing-po-povod-razkrit-grabezh.html", "text": "Брифинг по повод разкрит грабеж ще се състои от 10.30 часа в сградата на ОДМВР - Ямбол. Това съобщиха от  полицията .  Подробности за случая ще бъдат оповестени от административния ръководител на Окръжна прокуратура – Ямбол Дойчин Дойчев, административния ръководител на Районна прокуратура - Елхово Стойко Иванов, комисар Евгени Христов, зам.-директор на ОДМВР - Ямбол и главен инспектор Мирослав Величков, началник сектор „Противодействие на криминалната престъпност“ при ОДМВР – Ямбол.", "date": "2019.03.21", "title": "Ямбол: В ОДМВР ще се състои брифинг по повод разкрит грабеж"}
{"url": "http://www.focus-news.net/news/2019/03/21/2637109/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.03.21", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/03/21/2637112/pleven-ogranicheno-e-dvizhenieto-po-pat-lukovit-oryahovo-v-uchastaka-cherven-bryag-chomakovtsi-ot-km-9-do-km-19-poradi-demontirane-na-stomanen-most-nad-reka-iskar.html", "text": "Нормално се осъществява движението в областта. Това съобщиха за  Радио ,,Фокус\"  от ОПУ - Плевен. Пътните настилки са сухи. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград (от гр. Луковит транзитно през гр. Червен бряг към с. Чомаковци) началото на обхода е кръстовище с път III-306 в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г. \r\nВиолета КРЪСТЕВА", "date": "2019.03.21", "title": "Плевен: Ограничено е движението по път Луковит – Оряхово в участъка Червен бряг – Чомаковци от км 9 до км 19 поради демонтиране на стоманен мост над река Искър"}
{"url": "http://www.focus-news.net/news/2019/03/21/2637113/pavel-hristov-gerb-platformata-edinna-informatsionna-tochka-shte-namali-razhodite-i-administrativnata-tezhest.html", "text": "„Систематизирането на информация от различните източници – институции, бизнес и граждани, би намалило разходите и административната тежест в процеса на планиране и изграждане на инфраструктура. Това е целта на електронната платформа „Единна информационна точка”. Базирана на географската информационна система (ГИС), тя ще позволи максимално да се разгърнат високоскоростните електронни съобщителни мрежи, да се гарантира точност на предоставяните данни, както и сигурност на инвеститорите\". Това коментира народният представител от ГЕРБ Павел Христов, който постави въпроси към министъра на транспорта, информационните технологии и съобщенията Росен Желязков при изслушването му в пленарната зала относно работата по създаване на Единна информационна точка, съобщават от пресцентъра на  ПП ГЕРБ – Варна . За изпълнението на платформата е осигурено финансиране в размер на близо 2 млн. лв. от Оперативната програма „Добро управление”, стана ясно по време на обсъжданията в парламента. „Проектът е реализиран, в момента се попълват конкретните данни, така че всеки субект, който има интерес за разгръщането на електронните съобщителни мрежи, да разполага с пълна информация за физическата инфраструктура. Дава се възможност за споделено използване на изградената инфраструктура – пътна, пристанищна, железопътна. Физическа инфраструктура притежават и доставчиците на топлинна, на електрическа енергия, на газ, на електронни съобщения и мрежи и др.  Целта е при разгръщане на електронните съобщителни мрежи тя да се ползва съвместно, за да се намалят разходите, да се улеснят инвеститорите, а и потребителите, собственици на имоти и тези, които ползват сервитути”, изтъкна министър Желязков. Той обясни забавянето на работата по платформата с обжалване на обществена поръчка. „На практика платформата ще сложи край на „постоянното разкопаване“ на улиците, защото ще даде възможност на инвеститорите да следят за промени и предстоящи ремонти и да планират по-добре своите дейности. Ясните правила и прозрачността, които Единната информационна точка ще наложи, ще осигурят справедливи, равни условия за всички инвеститори. Това ще стимулира малките и средните предприятия, особено на местно ниво да се развиват и съответно да осигурят нови работни места”, подчерта Павел Христов. Той поздрави екипа на министерството за усилията да се гарантира, че при разполагането на високоскоростни електронни съобщителни мрежи за общините и бизнеса няма да има допълнителни неоснователни разходи. „Платформата е разработена на основата на отворен код, което означава, че няма да се дават допълнителни средства за лицензи, поддръжка и др. Гарантира, че общинските администрации и частните оператори ще могат да използват максимално нейните функционалности, без да се налагат допълнителни разходи от тяхна страна”, отчете варненският депутат. По думите му платформата предлага няколко електронни административни услуги и осигурява условия за попълване и подаване по електронен път на заявления и документи, необходими за разполагането и поддържането на електронни съобщителни мрежи и физическа инфраструктура, както и за получаване на информация за хода на разглеждането им от компетентните органи.", "date": "2019.03.21", "title": "Павел Христов, ГЕРБ: Платформата „Единна информационна точка” ще намали разходите и административната тежест"}
{"url": "http://www.focus-news.net/news/2019/03/21/2637110/d-r-borislav-tsekov-sds-vze-stranata-na-evropeyskata-narodna-partiya-tragvayki-s-gerb-na-evroizborite.html", "text": "СДС взе страната на Европейската народна партия, тръгвайки с ГЕРБ на евроизборите. Това каза за сутрешния блок „Добро утро, България“ на  Радио „Фокус“  д-р Борислав Цеков, преподавател по църковно право, доктор по конституционно право и основател на Института за модерна политика. По думите му определените места за СДС в листата са дежурни политически пазарлъци преди избори. ГЕРБ следва указанията на ЕНП за консолидация, каза още той и обясни, че извън ГЕРБ няма дясна политика. „Без никакво съмнение ГЕРБ е дясната партия от гледище на политическа идентификация и принадлежност към едно от големите политически семейства. Мястото на една макар и малка партия с ниско политическо внимание, но идентифицираща се като дясна и носеща славно историческо минало като СДС, е именно в коалиция с ГЕРБ“, обясни той. Според Борислав Цеков отсъствието на БСП от Парламента цели предизвикване на предсрочни парламентарни избори, но това няма да се случи. Напускането на пленарната зала от левицата е антиинституционално действие, коментира още той и определи действието като унизителни за парламентаризма. \r\nВеселка ИВАНОВА", "date": "2019.03.21", "title": "Д-р Борислав Цеков: СДС взе страната на Европейската народна партия, тръгвайки с ГЕРБ на евроизборите"}
{"url": "http://www.focus-news.net/news/2019/03/21/2637114/plovdiv-v-rayon-severen-sa-premahnati-opasni-detski-saorazheniya.html", "text": "Акция по премахване на стари и опасни метални детски съоръжения на територията на район „Северен” проведе районната администрация. Това съобщи за  Радио „Фокус“ - Пловдив  кметът на Района инж. Ральо Ралев. От обособената площадка за отдих, намираща се южно от жилищния блок на ул. „Борба” 23-33 са премахнати опасни стари метални детски катерушки, както и стари метални съоръжения, ползвани за простори. Теренът е почистен от стари пейки, изградени от базалтови плочи, както и няколко опасни и неизползваеми бетонни съоръжения, вкопани в земята. Теренът ще бъде възстановен и облагороден. \r\nАкцията по премахване на опасни стари метални съоръжения е продължил на терена, западно от ул. „Колю Фичето“ 1-7. Теренът вече е почистен, предстои да бъде залесен. \r\n„Ще продължим с акциите по премахване на неизползваеми съоръжения на територията на район „Северен”, за да може повече терени да бъдат облагородени, залесени и да се използват за отдих от гражданите през топлите месеци”, каза кметът инж. Ральо Ралев.", "date": "2019.03.21", "title": "Пловдив: В район „Северен” са премахнати опасни детски съоръжения"}
{"url": "http://www.focus-news.net/news/2019/03/21/2637115/mvr-dvama-dushi-sa-zaginali-a-21-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 21 са ранени при 17 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 2 тежки и 29 леки пътни инцидента, при които са пострадали двама души. \r\nОт началото на годината са регистрирани 1130 катастрофи, при които са загинали 88 души, а 1423 са пострадали. Данните за 219 г. са динамични и не са окончателни. При сравнение с реалните данни за загиналите (97) през същия период на 2018 г. се отчитат 9 (девет) по-малко загинали участници в движението по пътищата през 2019 г.", "date": "2019.03.21", "title": "МВР: Двама души са загинали, а 21 са ранени при катастрофи в страната през изминалото денонощие"}
{"url": "http://www.focus-news.net/news/2019/03/21/2637105/dima-ukalska-obshtina-kyustendil-s-otbelyazvaneto-na-praznika-kyustendilska-prolet-nie-prodalzhavame-i-pretvoryavame-edna-traditsiya-v-grada.html", "text": "С отбелязването на празника „Кюстендилска пролет” ние продължаваме и претворяваме една традиция в града. Това каза пред  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. По думите ѝ традицията за отбелязването на пролетта в Кюстендил съществува от дълги времена. „През тракийско и римско време празникът е бил свързан със соларните божества и лечители Асклепий, Хигия, Аполон и Дионис, а през Средновековието със Свети Четиридесет мъченици, чиято памет се почита по стар стил на дата 21 март”, каза Дима Укалска. По думите ѝ традицията повелява на този ден жените да месят пити и да ги раздават за здраве и успех – раздават успеха на дома на целия град. „Пролетта е символ на новото начало, на красотата, на този ден всеки се докосва до природата, до естественото човешко общуване, което се свързва с усмивката и с този типичен за Кюстендил поздрав – Честита пролет”, каза Дима Укалска. По думите ѝ жителите на Кюстендил чакат с нетърпение този празник, защото още от детството си те са съхранили онзи приказен ден, в който са сядали на поляните в лесопарк „Хисарлъка”, бабите са разчупвали питките и всичко е било от сърце. „Община Кюстендил прави всичко възможно този празник да остане в сърцата на кюстендилци и на гостите на града”, каза Дима Укалска.", "date": "2019.03.21", "title": "Дима Укалска, Община Кюстендил: С отбелязването на празника „Кюстендилска пролет” ние продължаваме и претворяваме една традиция в града"}
{"url": "http://www.focus-news.net/news/2019/03/21/2637116/pleven-23-godishna-zhena-e-postradala-pri-katastrofa-v-grad-levski.html", "text": "23-годишна жена е пострадала при катастрофа в град Левски, съобщават от  ОД МВР - Плевен . Сигналът е подаден на 20 март вечерта. На пътя от град Левски за село Градище водачът на лек автомобил ,,Шкода Фабия\" - 23-годишна от град Левски след ляв завой е изгубила контрол над управлението. Колата е излязла отляво на пътя по посока на движението, като се е ударила в крайпътно дърво. В следствие на удара е пострадала водачката. Прегледана е в ФСМП - Левски и транспортирана за ЦСМП - Плевен. Установена е  фрактура на първи ломбален прешлен на гръбнака, без опасност за живота. Уведомен е прокурор от РП - Левски. Мястото е посетено от полицейски служители. На водачката е взета кръвна проба в ЦСМП - Плевен и предстои съставяне на акт и издаване на констативен протокол.", "date": "2019.03.21", "title": "Плевен: 23-годишна жена е пострадала при катастрофа в град Левски"}
{"url": "http://www.focus-news.net/news/2019/03/21/2637107/radovan-karadzhich-sled-prisadata-srabskiyat-narod-veche-pobedi-haga-ne-mozhe-da-mi-napravi-nishto-gordo-zashtitavahme-republika-srabska.html", "text": "Адвокатът и член на защитата на Радован Караджич, Марко Сладойевич, предаде пред телевизия РТРС думите на първия президент на Република Сръбска към сръбския народ след произнасянето на присъдата му за доживотно лишаване от свобода, предава електронното издание на  белградския ежедневник „Вечерне новости“ . \r\n„Сръбският народ и аз, заедно с него, вече сме спечелили. Република Сръбска е създадена и сръбският народ е свободен в собствената си страна“, заяви той. \r\n„Жертвата, която поднасям, е много по-малка от тази на другите. Хиляди млади мъже изградиха Република Сръбска. Много от тях станаха военни инвалиди... Най-голямата жертва дадоха майките, чиито синове, често единствени, дадоха живота си за свободата на сръбския народ. Това са истинските жертви“, обясни Караджич. \r\n„Това ялово отмъщение на Хагския трибунал не ми причинява нищо, на мен, стареца. Не се предадохме дори, когато беше много по-тежко и дори в затвора аз няма никога да престана да се боря за истината за нашата праведна борба във войната, която ни беше наложена и в която страдаха всички три народа“, продължи Караджич. \r\n„Във всяка война, особено гражданска, изроди извършват престъпления, които нашата държава би предотвратила, ако знаеше за тях. Ние се борихме честно за свободата и равнопоставеността на сръбския народ в Босна и Херцеговина. Затова винаги и навсякъде, нека бъдем достойни, не мразим другите и гордо пазим това, което е над нас - нашата Република Сръбска“, каза Караджич. \r\nВ сряда апелативният съвет на Международния остатъчен механизъм за криминални трибунали осъди на доживотен затвор първия президент на Република Сръбска Радован Караджич заради геноцида в Сребреница, престъпления срещу човечеството и нарушение на законите и обичаите на войната. \r\nПревод и редакция:", "date": "2019.03.21", "title": "Радован Караджич след присъдата: Сръбският народ вече победи, Хага не може да ми направи нищо; Гордо защитавахме Република Сръбска"}
{"url": "http://www.focus-news.net/news/2019/03/21/2637103/kyustendil-muzeynite-ekspozitsii-v-grada-shte-badat-bez-vhodna-taksa-po-povod-praznika-kyustendilska-prolet.html", "text": "Музейните експозиции в Кюстендил ще бъдат без входна такса по повод празника на града. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил „Акад. Йордан Иванов”. „Това е традиция. Свободният вход на музейните експозиции е начин да отбележим официалния празник на града и да уважим всички жители и гости на Кюстендил”, каза Валентин Дебочички. Посетителите на музея могат да разгледат археологическа и нумизматична експозиция в зала „Асклепий”, музеен кът за деца и любопитни възрастни, както и етнографската изложба в зала „Стримон”. В къща музей „Димитър Пешев” е представена експозиция, посветена на Димитър Пешев и спасяването на българските евреи през Втората световна война. Там е разположена и изложбата „Български офицери, родени извън пределите на Княжество България”. В изложбена зала на джамията „Ахмед бей” е уредена изложбата „Пътят: време без граници” – спасителни археологически проучвания по трасето на автомагистрала „Струма” Лот 2”. Къща музей „Ильо Войвода” представя експозицията „Национално-освободителните борби на населението от Кюстендилския край”. В емфиеджиевата къща е представена експозицията “Градски бит и култура на населението в Кюстендил от края на XIX и началото на XX век”. Отворен е и музейният комплекс „Свети Георги” в който се представя изложбата „Храмови иконописания от Пернишко”. \r\nВенцеслав ИЛЧЕВ", "date": "2019.03.21", "title": "Кюстендил: Музейните експозиции в града ще бъдат без входна такса по повод празника „Кюстендилска пролет”"}
{"url": "http://www.focus-news.net/news/2019/03/21/2637117/pregled-na-osnovnite-temi-vav-varnenskiya-pechat.html", "text": "„Жълтата гостенка е навестила нови 180 души“, съобщава на първата си страница днес вестник  „Черно море“ . 180 души с туберкулоза са лекувани през м.г. в пециализираната болница за активно лечение на пневмо-фтизиатрични заболявания във Варна. Това е съобщил доц. д-р Христо Ганчев, управител на лечебното заведение. Поводът е Световният ден за борба с жълтата гостенка 24 март. Вместо да намалява, заболяемостта се задържа на старите нива с тенденция към увеличение. „Преглеждат безплатно за туберкулоза“, става ясно от друга публикация на втора страница в броя. Седмица на отворените врати стартира в Специализираната болница за активно лечение по пневмофтизиатрични заболявания във Варна. Всеки може да се прегледа безплатно, без направление от общопрактикуващия си лекар. „Регионалната библиотека „Пенчо Славейков” стана на 136 години“, се посочва в друга новина в броя. През 1883 г. „Варненската книжевна дружина“ поставя началото на най-стария културен институт в града. Според Борис Попов „Варненската библиотека“, публикуван във „Варненски общински вестник“, бр.1 от 23 февруари 1929 г. това благородно дело е започнало две години по-рано, когато през 1881 г. Кръстю Мирски създава частния литературно-театрален кръжок „Любители на литературата“. „Обуха шарени чорапи в подкрепа на хората със Синдрома на Даун“ е водещата публикация на трета страница на вестника. Шарени чорапи в подкрепа на хората със Синдром на Даун обуха малчуганите и екипът на детска градина „Маргаритка“ във варненския район „Владислав Варненчик“. На 21 март светът отбелязва Международния ден на всички с тризомия 21.", "date": "2019.03.21", "title": "Преглед на основните теми във варненския печат"}
{"url": "http://www.focus-news.net/news/2019/03/21/2637098/reuters-dzheremi-korbin-shte-obsadi-alternativen-brekzit-s-evropeyskite-lideri.html", "text": "Лидерът на Лейбъристката партия Джереми Корбин ще пътува до Брюксел в четвъртък, за да обсъди „алтернативен“ план за Брекзит с лидерите на страните-членки на Европейския съюз, включително с главния преговарящ от страна на Съюза Мишел Барние, предава  Reuters , като се позовава на съобщение от британската фракция. \r\nКорбин ще изрази увереност, че в парламента на Обединеното кралство може да бъде договорена алтернатива на сделката за Брекзит на премиера Тереза Мей, съобщават от Лейбъристката партия. \r\nКорбин ще се срещне и с генералния секретар на Европейската комисия Мартин Зелмайер и ще проведе разговори с премиерите на седем държави от ЕС, включително испанския премиер Педро Санчес. \r\nПревод и редакция:", "date": "2019.03.21", "title": "Reuters: Джереми Корбин ще обсъди „алтернативен“ Брекзит с европейските лидери"}
{"url": "http://www.focus-news.net/news/2019/03/21/2637119/smolyan-petima-dushi-sa-postradali-pri-katastrofa-v-rayona-na-selo-taran.html", "text": "Петима души са пострадали при катастрофа в района на село Търън. Това съобщиха от  ОДМВР – Смолян . Сигналът за инцидента е подаден на 20 март 2019 г. около 14.15 часа. На път II-86 при км 116+200 в района на с. Търън лек автомобил „Ауди А-4“ със смолянска регистрация, управляван от А. З. на 23 години от с. Митовска, общ. Мадан допуска ПТП, при което са ранени петима участници в движението. А. З. предприема изпреварване на лек автомобил, при което навлиза в лентата за насрещно движение и се сблъсква с правомерно движещият се насреща друг лек автомобил „Ауди А-4“ със смолянска регистрация, управляван от 18-годишната М .Р. от с. Елховец, общ. Рудозем. В резултат на катастрофата леко ранени са управлявалият изпреварващия автомобил А. З., и спътниците му – 20-годишен мъж и 41-годишна жена, както и управлявалата правомерно движещия се автомобил и пътуващия в автомобила ѝ 22-годишен мъж. Всички пострадали са с леки наранявания, изразяващи се в охлузни рани и натъртвания. На всички тях е извършен медицински преглед и е назначено домашно лечение. Произшествието е посетено от екип на „Пътна полиция“ и е взето отношение по закона за движение по пътищата.", "date": "2019.03.21", "title": "Смолян: Петима души са пострадали при катастрофа в района на село Търън"}
{"url": "http://www.focus-news.net/news/2019/03/21/2637118/tass-rusiya-i-kitay-saediniha-mosta-nad-reka-amur.html", "text": "Руската бригада завърши работата по свързването на първия руско-китайски мост над река Амур от село Нижнеленинское в Еврейската автономна област (ЕАО) до окръг Тунцзян в Североизточен Китай, съобщи в четвъртък администрацията на провинция Хейлунзцян, предава  ТАСС . \r\n„На сутринта на 20 март беше построена последната стоманена греда: от своя страна Русия завърши работата си. Това означава, че първият железопътен мост между двете страни като цяло е успешно свързан“, се казва в изявление, публикувано на неговия уебсайт. „Придвижването на транспорт по него ще бъде възможно ориентировъчно през юли“. \r\nВ съобщението се отбелязва, че през последните години китайско-руската търговия непрекъснато се увеличава и следователно железопътният транспорт с относително ниски разходи е особено актуален. \r\nПрез февруари губернаторът на Еврейската автономна област Александър Левинтал на Руския инвестиционен форум в Сочи съобщи, че това инженерно съоръжение ще започне да функционира през септември 2019 година. \r\nМостът, свързващ Нижнеленинско и Тунцзян е първият по рода си железопътен обект между Руската Федерация и Китай. Дължината му е 2 209 м, от които 309 м са от руска страна. Споразумението за неговото изграждане бе подписано през 2013 г., като първоначално цената беше 9 млрд. рубли. ( около 123 милиона евро) \r\nПо-късно се е наложило да бъдат отделени допълнителни средства в размер на 15-20% от първоначално предвидената цена. 25% от обекта се финансира от Фонда за развитие на Далечния изток и Байкалския регион, а другите 75% от Руският фонд за директни инвестиции през руско-китайския фонд (CIC). Планира се през моста в Китай да бъдат изнасяни желязна руда, въглища, минерални торове, горска продукция и други стоки. \r\nПревод и редакция:", "date": "2019.03.21", "title": "ТАСС: Русия и Китай съединиха моста над река Амур"}
{"url": "http://www.focus-news.net/news/2019/03/21/2637120/vidin-natovaren-e-trafikat-po-glaven-pat-e-79-v-uchastaka-mezhdu-vidin-i-dunavtsi.html", "text": "Натоварен е трафикът по републиканската пътна мрежа. Това каза за  Радио „Фокус” – Видин  дежурният служител в Областно пътно управление. Натоварен е главен път Е-79, където пътуват предимно тежкотоварни автомобили в посока ГКПП „Дунав мост 2”. Най-много автомобили се движат в участъка между Видин и Дунавци. Нормално се осъществява трафикът на трите гранични пункта в областта – „Дунав мост 2”, „Връшка чука” и „Брегово”.  \r\nВъв Видин повече автомобили се движат в централната градска част, по бул. „Панония“ и на входно изходните артерии на града. \r\nАнна ЛОЗАНОВА", "date": "2019.03.21", "title": "Видин: Натоварен е трафикът по главен път Е-79 в участъка между Видин и Дунавци"}
{"url": "http://www.focus-news.net/news/2019/03/21/2637121/pregled-na-osnovnite-temi-vav-velikotarnovskiya-pechat.html", "text": "„Ремонтират стълбите към парк „Света гора“ е заглавие от областния всекидневник  „Янтра Днес” . Стълбите към парк „Света гора“ във В. Търново предстои да бъдат ремонтирани, с което ще завърши благоустрояването на най-предпочитаното място за отдих в града. Стъпалата от години се нуждаят от ремонт, а на места липсват парчета от каменнит еплочи, което ги прави опасни. „Вече е възложено на фирма „Пътни строежи – ВТ“ да извърши оглед и оценка на състоянието на стълбите, след което ще стане ясно колко точно средства са необходими за обновяването им. Ще бъде извършен оглед и от експерти от Общината, а парите за ремонта са от предвидените средства в Инвестиционната програма“, уточни зам.-кметът прогф. Георги Камарашев. „2 млн. лева търси читалище „Надежда“, за да обнови 150-годишната си сцена” е друго заглавие от ежедневника. Около 2 млн. Лева са необходими за ремонт на театралната сцена на читалище „Надежда“ във В. Търново. Това заяви арх. Донка Колева – председател на читалищното настоятелство. Проектът за реставрация е изготвен отдавна, но сумата е непосилна за набавяне дори частично. Тя припомни, че преди години читалището е кандидатствало за финансиране пред Министерство на регионалното развитие и благоустройството, но без успех. „72-годишен мъж стана донор“ е заглавие от страница четири на ежедневника. „Емил Павлов – инженерът, влюбен във фолклора“ четем още на страници пет. На страница осем е публикуван материал със заглавие „Туристическо дружество „Трапезица 1902“ отбеляза 117 години от основаването си“. На спортната страница на вестник „Янтра Днес“ е публикувано интервю с нападателят на „Етър“ Велко Батрович.  “На България няма да е лесно срещу техничарите от Черна гора“, казва той пред изданието. \r\n„72-годишен мъж e първият донор за тази година“ е заглавие от първа страница на другия областен ежедневник  „Борба“ . 72-годишен мъж, изпаднал в мозъчна смърт в реанимацията на Великотърновската болница, стана донор на черен дроб. Той е бил приет в интензивното отделение на областната болница в неделя с тежък мозъчен кръвоизлив. Въпреки усилията на лекарите вчера е изпаднал в мозъчна смърт. В този изключително труден момент близките му са взели благородното решение да дарят органите му и по този начин да бъдат спасени други човешки животи. „Виенското колели на Любомир Петков – атракцията на лунапарка, който весели търновци за празника“ е друга тема от ежедневника. Виенското колело на лунапарка във Велико Търново е основната атракция и се оказа на Любомир Петков, който от пет години се е преселил в областта и живее в Драгижево. 49-годишният мъж има 10 атракциона и това от над 20 години е неговият бизнес. Въпросното колело пък показва от над десет години на коледния базар в парк „Марно поле“. „Търновец кандидат за шеф на Апелативната спецпрокуратура, за да бори корупцията“, „Млади хора почистиха зелените площи в горнооряховския квартал „Пролет“, „Чешмичките в центъра на старата столица светнаха с техниката на Пенчо Ганев“ са други заглавия от страниците на всекидневника. „Дани Младенов е Футболист N1 на XXVI кръг в Първа лига“, „19 медала за „Царевец ВТУ“ от международен турнир в Благоевград“, „Кметът на Свищов посрещна златните и бронзовите хокеисти от града“ са заглавията от спортната страница на изданието.", "date": "2019.03.21", "title": "Преглед на основните теми във великотърновския печат"}
{"url": "http://www.focus-news.net/news/2019/03/21/2637123/kardzhali-druzhestvo-trakiysko-sartse-organizira-tarzhestvo-po-sluchay-denya-na-trakiya.html", "text": "Дружество „Тракийско сърце“ организира тържество по случай Деня на Тракия. Това съобщи за  Радио „Фокус“  Мариана Ликова, председател дружеството. Празникът под надслов „Богатството на тракийката“ ще се състои на 26 март от 17.30 часа в Дома на културата - Кърджали. Това е денят, в който е превзета Одринската крепост на 26 март 1913 г. от Българската армия през Балканската война (1912-1913). „Искаме да почетем подвигът на българските войни, паднали край Одрин и из тракийските полета, както и да си спомним загиналите хиляди българи и тракийските бежанци, намерили подслон в пределите на България и запазили родовата си памет. Изложба за бита и облика на тракийци: тракийски ястия и тъкани, стари носии, везани кърпи и плетива ще посрещат гостите на празника, каза още Мариана Ликова. Ще пеят, свирят и танцуват стародавните танци потомците на бежанците от Беломорска Тракия и Одринско, заселили се в града и областта след Балканските войни. Танцови формации към Дома на културата и група за автентичен фолклор от читалище „Родопски фар“ от квартал Гледка ще представят характерни танци и музика от ареала на селата, които сега се намират в северна Гърция, но спомена за тях е още жив и се предава на младите поколения вече повече от сто години.   \r\nДарина ДЕЕНИЧИНА", "date": "2019.03.21", "title": "Кърджали: Дружество „Тракийско сърце“ организира тържество по случай Деня на Тракия"}
{"url": "http://www.focus-news.net/news/2019/03/21/2637127/varna-480-litra-nelegalen-etilov-alkohol-butiliran-v-plastmasovi-tubi-sa-otkriti-v-kiler-na-turisticheska-baza-kray-grada.html", "text": "480 литра нелегален етилов алкохол, бутилиран в пластмасови туби, са открили митнически служители от Главна дирекция „Митническо разузнаване и разследване“ (ГД ММР) в килер на частен имот на територията на село Аспарухово, област Варна. Това съобщават от пресцентъра на  Агенция „Митници“ . Имотът е използван от собственика за търговска дейност като туристическа база. При извършената митническа  проверка  на 10 март тази година, митническите служители са открили  в  килер на първия етаж  десетки пластмасови туби, пълни с общо 480 литра етилов алкохол, за който собственикът на имота не е представил  никакви документи за платен акциз, според  Закона за акцизите и данъчните складове. Нелегалният алкохол е иззет. Взети са проби от него за лабораторен анализ. Предстои да бъде образувано административнонаказателно производство по случая.", "date": "2019.03.21", "title": "Варна: 480 литра нелегален етилов алкохол, бутилиран в пластмасови туби, са открити в килер на туристическа база край града"}
{"url": "http://www.focus-news.net/news/2019/03/21/2637126/veliko-tarnovo-istorikat-plamen-pavlov-predstavi-novata-si-kniga-zabravenoto-srednovekovie-vav-vtu-sv-sv-kiril-i-metodiy.html", "text": "Историкът и преподавател във ВТУ „Св. св. Кирил и Методий“ проф. Пламен Павлов, който е и почетен гражданин на Велико Търново, представи новата си книга. Това съобщиха от пресцентъра на  Община Велико Търново . Изданието носи името „Забравеното Средновековие“, а премиерата премина при много голям интерес. Събитието, което бе част от културния календар, посветен на празника на града – 22 март, събра хора с различни професии, много студенти и ученици. Сред гостите бяха директорът на общинската дирекция „Култура, туризъм и международни дейности“ Нелина Църова и областният управител проф. Любомира Попова. \r\nОсвен от проф. Пламен Павлов, книгата бе представена от доц. Николай Кънев – декан на Историческия факултет на Великотърновския университет, както и от Марио Мишев – представител на Сдружение „Българска история“ и издател.  \r\n„Забравеното Средновековие“ насочва читателите към 25 сюжета от българската история. В 300 страници авторът представя по обективен и достъпен начин личности и събития, балансира духовната, политическата и културната история.  \r\nТака например, проф. Пламен Павлов акцентира как цар Калоян, освен силен дипломат, е бил и изключително образован, далновиден владетел, който по своя широк спектър от познания се нарежда до цар Симеон Велики. Други от темите връщат времето към последните дни на цар Самуил, както и към последния владетел на Първото българско царство – Пресиан II, син на цар Иван Владислав. Интересни факти напомнят за въстанието на Петър Делян, а също и за съюзниците на първите търновски царе – братята Петър и Асен. Един от очерците е посветен на Константин II Асен – син на цар Иван Срацимир и считан за последен владетел на Видинското царство, просъществувало до 1422 година.  \r\n„Историята е социална наука и реалност, която трябва да бъде свеждана до хората. Днес все по-често виждаме, че има потребност от знанията за нашето минало, особено сред младите хора. Тук трябва да отчетем и ролята на добре подготвените учители“, коментира проф. Павлов. \r\nДоц. Николай Кънев подчерта, че „Забравеното Средновековие“ представя сериозни, известни факти от миналото, но поставени на точното място и написани на четивен език. „Историята не бива да бъде само кабинетна наука и работа. Познавайки я, ние си даваме отговор на въпросите кои сме ние, българите, но и какво правим за бъдещето“, завърши доц. Кънев.", "date": "2019.03.21", "title": "Велико Търново: Историкът Пламен Павлов представи новата си книга „Забравеното Средновековие“ във ВТУ „Св. св. Кирил и Методий“"}
{"url": "http://www.focus-news.net/news/2019/03/21/2637111/plovdiv-ochakva-se-kmetat-ivan-totev-da-se-sreshtne-s-predstaviteli-na-initsiativniya-komitet-na-protestirashtite-za-zapazvaneto-na-parka-v-kv-karshiyaka.html", "text": "Очаква се днес кметът на Пловдив Иван Тотев да се срещне с представители на инициативния комитет на протестиращите за запазването на парка зад хотел „Санкт Петербург“ в квартал „Кършияка“ и да бъде обсъдена офертата за инвестиционни намерения в частния имот, предаде репортер на  Радио „Фокус“ – Пловдив . До това се стигна след серия от протести на хората, които настояват да си запазят парка като зона за отдих, вместо той да бъде застрояван. Теренът е частна собственост и там имаше поголовна сеч на дървета в началото на месеца, което възбуди общественото недоволство. \r\nСобственикът на имота Байрам Солак обеща пред медиите, че ще се съобрази с желанието на хората и направи пред кмета предложения за бъдещето на парка. Той е съгласен да продаде на общината мястото, в интерес на обществото, но иска то да бъде оценено от вещи лица. При съгласие от страна на Общината може да се стигне до сделка за откупуването му. \r\nМиналата седмица кметът Иван Тотев подчерта, че няма да позволи да се „извиват ръцете“ на общината и максималната сума, която може да си позволи, за да откупи терена, не е повече от 1.1 млн. лева. \r\nЖителите на квартала проведоха серия от протести и се заканват, че те ще продължат. Може да се стигне и до гражданско неподчинение – блокиране на пътища и мостове, но в никакъв случай те няма да позволят имота да се застроява. Кварталът и без това е най-гъсто застроен в града и това е единственото място за отдих сега. \r\nТе организираха и петиция, която се разпространява онлайн. В нея са се подписали и много граждани, които в момента живеят в чужбина. Хората продължават да настояват прокуратурата да се сезира за поголовната сеч на дървета в парка и за подозрителното разминаване на документацията за парка, което, според тях, подсказва за корупционни схеми. Много жители на други квартали също подозират такива и сигнализират за подобни схеми при застрояване на зелени площи в града, като изразиха своята съпричастност към проблемите. \r\nЦветана ТОНЧЕВА", "date": "2019.03.21", "title": "Пловдив: Очаква се кметът Иван Тотев да се срещне с представители на инициативния комитет на протестиращите за запазването на парка в кв. „Кършияка“"}
{"url": "http://www.focus-news.net/news/2019/03/21/2637122/varna-remontni-deynosti-se-izvarshvat-po-magistrala-hemus-mezhdu-neofit-rilski-i-devnya-dvizhenieto-e-dvuposochno-v-edno-platno.html", "text": "Движението в участъка Неофит Рилски и Девня по автомагистрала „Хемус“ се осъществява двупосочно в дясното платно, в посока Варна поради ремонтни дейности, предаде репортер на  Радио „Фокус“ – Варна . От км 389+717 до км 400+100 затворено за движение е лявото платно в посока София. Прехвърлянето от ляво в дясно платно се осъществява при км 401+100, а в обратната посока – при км 389+717. Ограничено е качването и слизането на пътен възел „Неофит Рилски“, като движението е пренасочено по път I-2 Русе – Варна. По автомагистрала „Черно море“, до осмия километър след Варна трафикът се извършва двупосочно в едното платно в посока Бургас. Преминаването по направлението Панорама - Куманово при км 11+300, се осъществява с повишено внимание и ограничение на скоростта до 30 км/ч поради неравности на асфалтовата настилка. \r\nДиана СТОЕВА", "date": "2019.03.21", "title": "Варна: Ремонтни дейности се извършват по магистрала „Хемус“, между Неофит Рилски и Девня движението е двупосочно в едно платно"}
{"url": "http://www.focus-news.net/news/2019/03/21/2637124/dnevni-avaz-bih-pravitelstvoto-na-harvatiya-smyata-che-prisadata-na-karadzhich-e-oshte-edna-prichina-da-se-othvarli-velikosrabskata-politika.html", "text": "Правителството на Република Хърватия приветства присъдата на Апелативната камара на Международния остатъчен механизъм за наказателни съдилища, с която Радован Караджич е осъден на доживотен затвор, предава електронното издание на  сараевския ежедневник „Дневни аваз“ . \r\nАпелативната камара установи, че са извършени престъпления от безпрецедентен мащаб и бруталност и затова е отменена първоинстанционната присъда от 40 години лишаване от свобода. \r\nС тази присъда Радован Караджич вече е осъден за престъплението геноцид, престъпленията срещу човечеството и нарушаването на законите и обичаите на войната. Апелативната камара потвърди, че тези престъпления са извършени чрез участие в четири съвместни престъпни начинания с цел трайно отстраняване на босненците и хърватите от определени райони в Босна и Херцеговина, заяви на своя уебсайт правителството на Република Хърватия. \r\n„Надяваме се, че потвърждението на личната отговорност на Радован Караджич за някои от най-ужасните престъпления след Втората световна война, като геноцида в Сребреница, когато са убити повече от 7 хиляди мъже и момчета от босненски произход и или обсада на Сараево, ще осигури поне минимално удовлетворение на жертвите и техните семейства. В същото време смятаме, че това е още една причина да се изправим пред миналото и да отхвърлим великосръбската политика и идеология, чиито основни цели и методи в това решение са обявени за престъпления срещу човечеството“, се казва в изявлението. \r\nПравителството съжалява, че Апелативната камара не е определила отговорността на Радован Караджич и за извършването на геноцид в други общини на БиХ, освен в Сребреница, които то счита за неразделна част от неговата престъпна политика. \r\n„Освен това, ъз основа на доказателства и други решения на Международния наказателен трибунал за бивша Югославия, ние вярваме, че в процедурата по обжалване участието на Радован Караджич в всеобхватно съвместно престъпно начинание в БиХ трябва да бъде свързано с политическия и военния връх на тогавашната Федерална република Югославия, водена от Слободан Милошевич“, се заключва в изявлението на хърватското правителство. \r\nПревод и редакция:", "date": "2019.03.21", "title": "Dnevni Avaz (БиХ): Правителството на Хърватия смята, че присъдата на Караджич е още една причина да се отхвърли великосръбската политика"}
{"url": "http://www.focus-news.net/news/2019/03/21/2637130/vidin-s-11-sm-se-e-povishilo-nivoto-na-reka-dunav-v-rayona-na-grada-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило със 7 см и водният стоеж е 407 см, съобщиха от местната  Хидрометеорологична станция . Нивото на реката край Видин е 456 см, регистрираното повишение е от 11 см. Край Лом през последното денонощие е измерено повишение от 22 см и водният стоеж е 466 см. Нивото на реката край Оряхово е 340 см, там е регистрирано повишение за последното денонощие от 26 см. Температурата на водата край Ново село е 9,1 градуса, край Оряхово е 10,8 градуса. \r\nАнна ЛОЗАНОВА", "date": "2019.03.21", "title": "Видин: С 11 см се е повишило нивото на река Дунав в района на града през изминалото денонощие"}
{"url": "http://www.focus-news.net/news/2019/03/21/2637134/veliko-tarnovo-s-16-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 16 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 344 см, а температурата на водата 10.4 градуса. Днес по поречието на Дунав облачността ще е предимно значителна. Ще продължи да духа слаб до умерен север-североизточен вятър. Максималните температури ще са предимно между 12° и 17°, в Свищов – 15°.", "date": "2019.03.21", "title": "Велико Търново: С 16 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/03/21/2637131/burgas-v-pomorie-shte-se-provede-7-iyat-natsionalen-turnir-po-sportno-hodene.html", "text": "На 23 март 2019 г. Поморие ще бъде домакин на 7-ия Национален турнир по спортно ходене. Това съобщиха от пресцентъра на  Община Поморие . Състезанието ще стартира в 10.00 часа пред градския стадион. Там ще бъде и финалът на всички дисциплини, а улица „Европа“ ще е състезателното трасе. До момента има записани 84 състезатели от 13 спортни клуба от цялата страна. Поморийската атлетическа школа ще бъде представена от Мая Жекова и Атанас Атанасов – медалисти от миналогодишния турнир, както и от Жаклин Рибова, която ще участва за първи път в състезанието. Организаторите от Община Поморие и СК „Атлет 2004“ са осигурили медали, грамоти и предметни награди за победителите. Програмата на състезанието ще започне от 9.50 часа с откриване на Турнира, продължава в 10.00 часа с 2-километрово бягане за момчета и момичета под 16 г., след което в 10.20 часа ще бъде даден старт на 3-километрово бягане за юноши и девойки под 18 г. В 10.45 часа ще започне 5-километрово бягане за  юноши и девойки под 20 г., а от 11.20 часа ще бъде даден старт на 10-километрово бягане за жени и мъже. От 12.30 часа предстои награждаване на победителите и закриване на турнира.", "date": "2019.03.21", "title": "Бургас: В Поморие ще се проведе 7-ият Национален турнир по спортно ходене"}
{"url": "http://www.focus-news.net/news/2019/03/21/2637129/parlamentat-prie-na-vtoro-chetene-iztsyalo-nov-zakon-za-targovskata-tayna.html", "text": "Парламентът прие на второ четене изцяло нов Закон за търговската тайна, предаде репортер на  Агенция „Фокус“  . Законопроектът е внесен от Министерски съвет и урежда условията и реда за защита от неправомерно придобиване, използване и разкриване на търговска тайна, осъществявана по съдебен път в производство по граждански дела. В закона се дефинира понятието  търговска тайна . По смисъла на текстовете това е всяка търговска информация, ноу-хау и технологична информация, представлява тайна по такъв начин, че като цяло или в точната си конфигурация и съвкупност от елементи не е общоизвестна или леснодостъпна за лица от средите, които обичайно боравят с такъв вид информация. За да отговаря на условията за търговска тайна тя трябва да има търговска стойност, поради тайния си характер и по отношение на нея да са предприети мерки за запазването ѝ от лицето, което има контрол върху информацията. Законът дефинира и понятието  притежател на търговска тайна . Това е всяко физическо или юридическо лице, което правомерно контролира търговска тайна. Законът дава определение и на  нарушител : всяко физическо или юридическо лице, което неправомерно е придобило, използвало или разкрило търговска тайна. Законопроектът регламентира и придобиването, използването и разкриването на търговска тайна и обяснява случаите, когато това е правомерно. Такова е, когато придобиването на търговска тайна е чрез независимо откритие или създаване, чрез наблюдение, изучаване, разглобяване или изпитване на продукт или по силата на договор  ли по друг начин. Текстовете регламентират и неправомерно придобиване на търговска тайна. Такова по смисъла на закона е разкриването й чрез нерегламентиран достъп, присвояване, копиране на документи, вещи, материали, вещества или електронни документи, върху които се упражнява правомерен контрол от притежателя на търговската тайна и съдържат търговска тайна или информация, от която тайната може да бъде извлечена. Съгласно текстовете притежателят на търговска тайна има право да предяви иск пред съда срещу всеки нарушител на търговската тайна за установяване на неправомерното ѝ придобиване, разкриване или използване. \r\nДеница КИТАНОВА", "date": "2019.03.21", "title": "Парламентът прие на второ четене изцяло нов Закон за търговската тайна"}
{"url": "http://www.focus-news.net/news/2019/03/21/2637133/vasil-madolev-park-za-tantsuvashti-mechki-belitsa-5-mechki-vse-oshte-ne-sa-se-sabudili-ot-zimniya-san.html", "text": "5 мечки все още не са се събудили от зимния сън. Това каза за  Радио „Фокус“ - Пирин  Васил Мадолев, ръководител на екип в Парка за танцуващи мечки в Белица. Той уточни, че това са лидерите във всеки един от секторите в парка. По думите му това са най-големите и най-спокойни мечки, на които през есента не им се е налагало особено много да се борят за храната си. Според него най-вероятно до края на месеца и ще се събудят, тъй като и времето вече е станало доста топло, но трябва да се има предвид, че почти всяка година има и мечки, които надхвърлят зимен сън от порядъка на 4 - 5 месеца, като рекордът в парка е 6 месеца. Васил Мадолев добави, че голям успех е, че малкото мече Рико е успяло да заспи така да се каже зимен сън, за около месец, въпреки че е едва на 3-годишна възраст. „Това не беше истински 100% зимен сън, но в най-студените дни през месец януари мечето си намери място между много гъсти дървета, където нямаше никакъв сняг, събра си сухи листа и там прекара близо 1 месец. Той не спеше, наблюдаваше какво се случва около него, но не беше изобщо активен и дори отказваше да яде. Той изкара една летаргия без да яде и без да пие вода“, каза още той. \r\nНатали СТЕФАНОВА", "date": "2019.03.21", "title": "Васил Мадолев, Парк за танцуващи мечки - Белица: 5 мечки все още не са се събудили от зимния сън"}
{"url": "http://www.focus-news.net/news/2019/03/21/2637132/televiziya-n1-sarbiya-kosovski-srabski-polititsi-se-sbiha-v-prishtinski-restorant-ne-e-yasno-koy-e-zapochnal-i-koy-e-bil-arestuvan.html", "text": "Двама косовски сръбски политици от конкурентни партии си размениха обиди и удари по време на среща в Прищина, предава  сръбският телевизионен канал Н1 , като се позовава на информация от портала на косовските сърби KoSSev. \r\nМедията съобщава, че лидерът на Свободната либерална партия (СЛП) Слободан Петрович и представителят на партия „Сръбска листа“ Милан Костич са се сбили в ресторант. \r\nДвете партии излязоха с противоречащи си заявления относно това, кой е нанесъл първия удар, кой е съобщил за инцидента на полицията и за това кой е бил арестуван. \r\nПетрович заяви на пресконференция в косовския парламент, че е бил нападнат след появата му в държавната телевизия на Косово (RTK) по-рано през деня, когато той коментира бившия министър на земеделието Ненад Рикало. Костич беше съветник на Рикало. \r\nПресконференцията дойде приблизително по същото време, когато „Сръбска листа“ излезе с твърдение, че Петрович е бил арестуван. \r\nПетрович каза, че е отишъл в ресторанта веднага след предаването на RTK, добавяйки, че Костич е направил обидни забележки и заплахи, преди полицията да бъде призована да вземе показания и да арестува Костич. \r\n„Сръбска листа“ твърди, че Костич е бил нападнат без причина и е бил ударен в главата с мобилния телефон на Петрович, който е бил арестуван. \r\nКосовският премиер Рамуш Харадинай осъди вербалната и физическа атака срещу депутата Петрович. \r\nПревод и редакция:", "date": "2019.03.21", "title": "Телевизия Н1 (Сърбия): Косовски сръбски политици се сбиха в прищински ресторант, не е ясно кой е започнал и кой е бил арестуван"}
{"url": "http://www.focus-news.net/news/2019/03/21/2637135/sliven-s-prezentatsii-za-uchenitsi-i-zasazhdane-na-dravcheta-v-direktsiyata-na-priroden-park-sinite-kamani-shte-bade-otbelyazan-denyat-na-gorata.html", "text": "Международният ден на гората под мотото „Гори и образование – да се научим да обичаме горите“ ще бъде отбелязан от 13.00 часа в сградата на Природозащитения туристически център „Сините камъни“. Това съобщи пред  Радио „Фокус“ – Сливен  директорът на парка Ирина Петрова. \r\nВ зала „Божур\" ще се изнесе презентация пред подрастващите от пет сливенски училища: СУ „Пейо Крачолов Яворов“ – Сливен, ОУ „Христо Ботев“, Су „Константин Константинов“, ОУ „Св. св. Кирил и Методий“ – Сливен и ОУ „Свети Паисих Хиляндарски“ в село Сотиря. Накрая ще се засадят пред сградата фиданки и децата ще имат удоволствието да рисуват с тебешири пред сградата на тема: „Аз обичам гората“. Парковата дирекция посети и училището в Крушаре ОУ „Черноризец Храбър“ и изнесе и там презентация по случай Международния ден на гората.“", "date": "2019.03.21", "title": "Сливен: С презентации за ученици и засаждане на дръвчета в Дирекцията на Природен парк „Сините камъни“ ще бъде отбелязан Денят на гората"}
{"url": "http://www.focus-news.net/news/2019/03/21/2637138/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В съвместно изявление в сряда в Ерусалим лидерите на Гърция, Израел и Кипър и държавният секретар на САЩ Майк Помпео се споразумяха да продължат взаимодействието между четирите страни и да засилят сътрудничеството в областта на енергетиката и сигурността в Източното Средиземноморие, пише  електронното издание на вестник Kathimerini . \r\nВ своето изявление Алексис Ципрас, Бенямин Нетаняху, Никос Анастасиадис и Помпео потвърдиха ангажимента си за сътрудничество в областта на енергетиката и сигурността и обещаха да „защитят от външни зловредни влияния“ Източното Средиземноморие и по-широкия Близък изток. \r\nКакто се казва в документа, държавният секретар на САЩ е подчертал подкрепата на Вашингтон за тристранния механизъм, създаден от Гърция, Израел и Кипър. \r\n„Те приветстваха последните открития на природен газ в Източното Средиземноморие и потенциала им да допринесат за енергийната сигурност и диверсификацията“, се казва в изявлението. \r\n„Нашата основна идея е много важна – да се създаде безопасна мрежа за прехвърляне на енергийни ресурси от региона на Източното Средиземноморие, от Израел, Кипър и Гърция, до Европа“, заяви Ципрас накратко в началото на срещата на върха, визирайки планираното изграждане на Източносредиземноморския тръбопровод (EastMed Pipeline), по който трябва да тече газ от Израел и Кипър към Гърция и нататък към Италия. \r\nЦипрас заяви, че неговото изграждане ще засили диалога за сигурността в един нестабилен регион и ще укрепи икономиките на трите страни. \r\nПрез декември миналата година на петата тристранна среща на върха в Беершева в Израел беше сключено споразумение между трите страни за газопровода. \r\nКакто отбелязва вестникът, не се очаква никакво развитие по тръбопровода преди европейските избори през май, тъй като за това се изисква подписът на Рим, а Италия ще се заеме с въпроса чак след европейския вот. \r\nГръцкият премиер подчерта още, че през последните години и трите страни са се засилили. \r\n„Нашето тристранно сътрудничество стана стратегическо, особено в сферата на енергетиката и сигурността“, заяви той и повтори думите на Нетаняху и Анастиадис, че присъствието на Помпео подчертава подкрепата на САЩ за сътрудничеството , тъй като „укрепва усилията и диалога по въпросите на енергетиката, сигурността и икономиката, както и предстоящите предизвикателства“. \r\nНетаняху, който описа тристранното сътрудничество като „едно от най-добрите регионални партньорства в световен мащаб“, каза, че участието на Помпео е дало на срещата на върха добавена стойност, докато Анастасиадис каза в „Туитър“, че Гърция, Кипър и Израел са надеждни американски партньори. \r\n*** Адвокатът и член на защитата на Радован Караджич, Марко Сладойевич, предаде пред телевизия РТРС думите на първия президент на Република Сръбска към сръбския народ след произнасянето на присъдата му за доживотно лишаване от свобода, предава електронното издание на  белградския ежедневник „Вечерне новости“ . \r\n„Сръбският народ и аз, заедно с него, вече сме спечелили. Република Сръбска е създадена и сръбският народ е свободен в собствената си страна“, заяви той. \r\n„Жертвата, която поднасям, е много по-малка от тази на другите. Хиляди млади мъже изградиха Република Сръбска. Много от тях станаха военни инвалиди... Най-голямата жертва дадоха майките, чиито синове, често единствени, дадоха живота си за свободата на сръбския народ. Това са истинските жертви“, обясни Караджич. \r\n„Това ялово отмъщение на Хагския трибунал не ми причинява нищо, на мен, стареца. Не се предадохме дори, когато беше много по-тежко и дори в затвора аз няма никога да престана да се боря за истината за нашата праведна борба във войната, която ни беше наложена и в която страдаха всички три народа“, продължи Караджич. \r\n„Във всяка война, особено гражданска, изроди извършват престъпления, които нашата държава би предотвратила, ако знаеше за тях. Ние се борихме честно за свободата и равнопоставеността на сръбския народ в Босна и Херцеговина. Затова винаги и навсякъде, нека бъдем достойни, не мразим другите и гордо пазим това, което е над нас - нашата Република Сръбска“, каза Караджич. \r\nВ сряда апелативният съвет на Международния остатъчен механизъм за криминални трибунали осъди на доживотен затвор първия президент на Република Сръбска Радован Караджич заради геноцида в Сребреница, престъпления срещу човечеството и нарушение на законите и обичаите на войната. \r\n*** Правителството на Република Хърватия приветства присъдата на Апелативната камара на Международния остатъчен механизъм за наказателни съдилища, с която Радован Караджич е осъден на доживотен затвор, предава електронното издание на  сараевския ежедневник „Дневни аваз“ . \r\nАпелативната камара установи, че са извършени престъпления от безпрецедентен мащаб и бруталност и затова е отменена първоинстанционната присъда от 40 години лишаване от свобода. \r\nС тази присъда Радован Караджич вече е осъден за престъплението геноцид, престъпленията срещу човечеството и нарушаването на законите и обичаите на войната. Апелативната камара потвърди, че тези престъпления са извършени чрез участие в четири съвместни престъпни начинания с цел трайно отстраняване на босненците и хърватите от определени райони в Босна и Херцеговина, заяви на своя уебсайт правителството на Република Хърватия. \r\n„Надяваме се, че потвърждението на личната отговорност на Радован Караджич за някои от най-ужасните престъпления след Втората световна война, като геноцида в Сребреница, когато са убити повече от 7 хиляди мъже и момчета от босненски произход и или обсада на Сараево, ще осигури поне минимално удовлетворение на жертвите и техните семейства. В същото време смятаме, че това е още една причина да се изправим пред миналото и да отхвърлим великосръбската политика и идеология, чиито основни цели и методи в това решение са обявени за престъпления срещу човечеството“, се казва в изявлението. \r\nПравителството съжалява, че Апелативната камара не е определила отговорността на Радован Караджич и за извършването на геноцид в други общини на БиХ, освен в Сребреница, които то счита за неразделна част от неговата престъпна политика. \r\n„Освен това, ъз основа на доказателства и други решения на Международния наказателен трибунал за бивша Югославия, ние вярваме, че в процедурата по обжалване участието на Радован Караджич в всеобхватно съвместно престъпно начинание в БиХ трябва да бъде свързано с политическия и военния връх на тогавашната Федерална република Югославия, водена от Слободан Милошевич“, се заключва в изявлението на хърватското правителство. \r\n*** Европейската комисия е блокирала изявление, в което Сърбия е държана отговорна за нарушаване на споразумение за регионално представителство и сътрудничество, съобщава на първа страница  прищинският ежедневник „Коха Диторе“ . \r\nСпоред информацията на изданието, ЕК не е позволила публикуването на изявление от Борда на регионалния съвет за младежко сътрудничество, след като сръбското правителство е изтеглило представителя си на гражданското общество от борда и като резултат срещата, която е трябвало да се състои в Прищина, е пропаднала. \r\nВестникът твърди, че е запознат с кореспонденцията между Консулстативния съвет и кабинета на европейския комисар по разширяването Йоханес Хан, както и че е видял копие от изявлението, което е трябвало да бъде публикувано. \r\nБордът на представителите по-късно заяви, че ЕК се меси в неговата работа. Вицепремиерът на Косово Енвер Ходжай също критикува Брюксел за пристрастията му и за това, че не иска отговорност от Белград за нарушението на споразумения.", "date": "2019.03.21", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/03/21/2637137/dimitar-madzharov-obshtina-burgas-temata-na-flora-burgas-za-2019-g-e-tsvetno-i-predlaga-na-vseki-edin-ot-uchastnitsite-da-razgarne-svoeto-vaobrazhenie.html", "text": "Темата на „Флора Бургас“ за 2019 г. е „Цветно“ и тя предлага на всеки един от участниците да разгърне своето въображение. Това каза за  Радио „Фокус” – Бургас  Димитър Маджаров, директор на ОП „Летен театър, фестивали и концерти“ в Община Бургас. „Друго ново тази година на цветното изложение във Флората ще бъдат арт инсталациите. Става въпрос за 4-метрови арт скулптори, които ще красят изложението по време на Флората“, каза още Маджаров. По думите му самите фирми, които предлагат цветя, също ще подготвят своите изложбени площи, за които все още нищо не се знае, тъй като ще има и конкурсна част и ще бъдат подготвени преди самото изложение. „Другото интересно е асоциацията на флористите, която подготвя отново цветна аранжировка и те за поредна година ще са верен партньор на нашето събитие“, добави директорът на ОП „Летен театър, фестивали и концерти“ в Община Бургас. Според Димитър Маджаров самото изложение ще бъде между 28 април и 7 май, а самото откриване ще бъде на самия Великден. „Откриването по традиция ще бъде с празнична програма, различни представления и специални забавления за най-малките. Надявам се да съберем едно пролетно и цветно настроение\", посочи той. Участници ще са производители и носители на цветя, архитектурни и художествени изделия и елементи. \r\nДеница ДИМИТРОВА", "date": "2019.03.21", "title": "Димитър Маджаров, Община Бургас: Темата на „Флора Бургас“ за 2019 г е „Цветно“ и предлага на всеки един от участниците да разгърне своето въображение"}
{"url": "http://www.focus-news.net/news/2019/03/21/2637136/koha-ditore-kosovo-ek-shtadi-sarbiya-blokira-izyavleniya-sreshtu-neya.html", "text": "Европейската комисия е блокирала изявление, в което Сърбия е държана отговорна за нарушаване на споразумение за регионално представителство и сътрудничество, съобщава на първа страница  прищинският ежедневник „Коха Диторе“ . \r\nСпоред информацията на изданието, ЕК не е позволила публикуването на изявление от Борда на регионалния съвет за младежко сътрудничество, след като сръбското правителство е изтеглило представителя си на гражданското общество от борда и като резултат срещата, която е трябвало да се състои в Прищина, е пропаднала. \r\nВестникът твърди, че е запознат с кореспонденцията между Консулстативния съвет и кабинета на европейския комисар по разширяването Йоханес Хан, както и че е видял копие от изявлението, което е трябвало да бъде публикувано. \r\nБордът на представителите по-късно заяви, че ЕК се меси в неговата работа. Вицепремиерът на Косово Енвер Ходжай също критикува Брюксел за пристрастията му и за това, че не иска отговорност от Белград за нарушението на споразумения. \r\nПревод и редакция:", "date": "2019.03.21", "title": "„Коха Диторе“ (Косово): ЕК щади Сърбия, блокира изявления срещу нея"}
{"url": "http://www.focus-news.net/news/2019/03/21/2637139/pazardzhik-politsiyata-otchete-seriozen-spad-na-registriranite-telefonni-izmami-na-teritoriyata-na-oblastta.html", "text": "Сред престъпленията на територията на област Пазарджик с най-голям обществен отзвук и значение остават измамите, особено от вида телефонни измами. Това съобщи за  Радио „Фокус“ – Пазарджик  говорителят на ОДМВР Мирослав Стоянов. Той обясни, че се запазват традиционните схеми с „пострадал роднина”, „съдействие на полицията за залавяне на измамници“, „колетна пратка от чужбина”, но тези с „ваучер срещу награда”, „продажба на климатик”, „обмен на валута” и „разваляне на магия” са все по-често срещани. „Регистрираните измами през 2018 година са 34 спрямо 99 за 2017 година. Отчитаме намаление с 65 броя“, обясни Стоянов. Той каза също, че са проведени редица превантивни кампании в тази връзка, разпоредени от ръководството на дирекцията и обхващащи най-уязвимата група от хора – пенсионерите. \r\nВаня НИКОЛОВА", "date": "2019.03.21", "title": "Пазарджик: Полицията отчете сериозен спад на регистрираните телефонни измами на територията на областта"}
{"url": "http://www.focus-news.net/news/2019/03/21/2637128/kyustendil-zasileno-e-politseyskoto-prisastvie-v-tsentara-na-grada.html", "text": "Засилено е полицейското присъствие в центъра на града, предаде репортер на  Радио  „Фокус“ - Кюстендил . В централната градска част са разположени екипи на Полицията и на Общинска охрана.", "date": "2019.03.21", "title": "Кюстендил: Засилено е полицейското присъствие в центъра на града"}
{"url": "http://www.focus-news.net/news/2019/03/21/2637141/spetsializiranata-prokuratura-povdigna-obvinenie-za-dlazhnostno-prestaplenie-na-kmeta-na-cherven-bryag-danail-valov.html", "text": "Специализираната прокуратура повдигна обвинение за длъжностно престъпление на кмета на Червен бряг Данаил Вълов. Това съобщиха от пресцентъра на  Апелативна специализирана прокуратура . Той е обвинен за длъжностно престъпление, за това, че през 2017 г., като публичен възложител по Закона за обществените поръчки, е нарушил служебните си задължения. Без да са били налице основанията в закона, е прекратил обществена поръчка за доставка на топъл обяд за социално слаби в Червен бряг и гр. Койнаре, като по този начин е облагодетелствал две свързани с него фирми. \r\nВълов бе задържан (по Закона за МВР) на 20 март 2019 г. при провеждане на действия по досъдебно производство на Специализираната прокуратура, извършени от следователи в отдел „Следствен“ на СП и подпомогнати от служители на КПКОНПИ и МВР. След като му бе повдигнато обвинение и взета паричната гаранция в размер на 75 000 лева, Вълов бе освободен. Предстои Специализираната прокуратура да поиска от Специализирания наказателен съд да бъде отстранен от длъжност. \r\nПо време на операцията бяха задържани до 24 часа и петима служители в общината, участвали в обществената поръчка. След разпит те също бяха освободени. За момента имат качеството на свидетели по делото.", "date": "2019.03.21", "title": "Специализираната прокуратура повдигна обвинение за длъжностно престъпление на кмета на Червен бряг Данаил Вълов"}
{"url": "http://www.focus-news.net/news/2019/03/21/2637143/varna-regionalnata-biblioteka-v-grada-otbelyazva-136-godini-ot-osnovavaneto-si-s-gostuvashta-izlozhba.html", "text": "С гостуващата изложба „Книжни бижута” днес в Регионалната библиотека „Пенчо Славейков“ във Варна ще бъдат отбелязани 136 години от основаването на културната институция. Това съобщиха от  Регионалната библиотека . Откриването на експозицията ще се състои от 11.00 часа, в изложбеното фоайе на библиотеката, на бул. „Сливница“ 34. Гостуващата изложба „Книжни бижута” е подредена с помощта на Гьоте институт. В десет постера са показани избрани графики в конкурс от 2018 година за илюстрация на литературно произведение от немскоезичен автор. Те синтезират по уникален начин есенцията на книгата. Изложбата отпраща публиката към визуалния разказ на литературно произведение  в един единствен образ. Добрата илюстрация не пресъздава само текста, а рефлектира стила на автора и атмосферата на книгата. Към темата за книжните съкровища, от Варненската библиотека са добавени рядко показвани издания от ХVIII-XXI век, свързани с историческата и литературната ни памет. За своите читатели  ще екипът ще промотира и новата услуга „Моята библиотека”, която предоставя персонално  виртуално пространство на читателите. След регистрация, модулът дава възможност по всяко време и от всяка точка на света читателя да разгледа профила си, да получи актуална информация за заетите от материали и да ги презапише, да заяви онлайн книги, периодични издания, CD, DVD, да получи бърз достъп до електронните каталози на библиотеката, да поръча библиографска справка по посочена от тема.", "date": "2019.03.21", "title": "Варна: Регионалната библиотека в града отбелязва 136 години от основаването си с гостуваща изложба"}
{"url": "http://www.focus-news.net/news/2019/03/21/2637140/tom-kuigli-quigleymedia-nyama-tayna-za-uspeha-na-edin-biznes-vazhna-e-usardnata-rabota.html", "text": "Няма тайна за успеха на един бизнес, важна е усърдната работа. Това каза Том Куигли, собственик и Главен маркетинг директор на QuigleyMedia, по време на Икономическия форум „Business excellence 2022”, предаде репортер на  Агенция „Фокус“ .  \r\nКуигли заяви, че е важно бизнесът да създава нещо ценно за хората. „Има много книги от различни автори, които дават съвети на бизнеса как да постигне успех за 9 месеца, но според мен няма тайна съставка за успеха. Важно е целта на вашия бизнес да бъде добре ориентираната, трябва да знаете към какво се стремите, да знаете какви са ценностните ви“, каза още Куигли и посочи, че освен това е важно бизнесът да може да обясни своите ценности и на клиентите си. \r\n„В един бизнес финансовото управление винаги трябва да бъде контролирано изцяло. Маркетингът също е много важен, защото пазарът стана глобален и се конкурираме с други бизнеси в глобално отношение“, каза още той. Куигли обясни, че много важно за постигане на бизнес превъзходство е и изграждането на добри и мотивирани екипи. „Все по-важно в маркетинга е да има и ръководене чрез ценности – нищо не помага в изграждането на добри отношения с клиентите повече от това. Трябва да давате увереност на клиентите си, че имате най-доброто и им го предлагате“, заяви той.  \r\nКуигли посочи, че трите най-важни неща за всеки бизнес са „действие“, „учене“ и „самоусъвършенстване“. \r\nЦветилена СИМЕОНОВА", "date": "2019.03.21", "title": "Том Куигли, QuigleyMedia: Няма тайна за успеха на един бизнес, важна е усърдната работа"}
{"url": "http://www.focus-news.net/news/2019/03/21/2637146/chlenove-i-simpatizanti-na-sds-za-poredna-godina-shte-otdadat-pochit-pred-zhertvite-na-komunisticheskiya-teror-na-lagera-slanchev-bryag-kray-lovech-na-23-mart.html", "text": "На 23 март 2019 г. членовете и симпатизантите на Съюза на демократичните сили за поредна година ще отдадат почит пред жертвите на комунистическия терор на лагера „Слънчев бряг“ край гр. Ловеч. Това съобщиха от пресцентъра на  СДС . \r\nСлед като през 1959 г. Политбюро на ЦК на БКП взима решение да закрие лагера „Белене“ със съгласие на висшето комунистическо ръководство, Държавна сигурност създава нов лагер, наречен Трудовата група край гр. Ловеч. Той става известен като лагера „Слънчев бряг“ (1959 – 1962 г.). В него попадат всички, които са си позволили да надигнат глава, и тези, които са заклеймени като политическите врагове на комунистическия режим. \r\nОт 166 души в началото, за няколко месеца в лагера „Слънчев бряг“ вече са въдворени без съд и присъда около 1500 души. Всяка нова група хора, пристигнала в лагера, била бита с тояги от старите лагеристи, по заповед на ръководството. Всеки, който не изпълнявал заповедта, също бил пребит. \r\nАрхивите разказват, че до закриване на лагера през април 1962 г. в него са намерили смъртта си 151 души. Телата не са предавани на близките, а са извозвани във вече бившия лагер „Белене“ и са заравяни на един от пустеещите острови. В лагера „Слънчев бряг“ са въдворявани оцелели от комунистическите репресии бивши депутати, търговци, земеделци, адвокати, хора на изкуството, както и обикновени селяни, отказали да дадат добитъка и земите си в ТКЗС. \r\nПисмените данни разкриват нечовешкия режим в лагера „Слънчев бряг“ с всекидневни побоища, терор и убийства на лагеристи. \r\nОт СДС припомнят, че на 23 март 1990 г. местната организация на партията в Ловеч инициира първото поклонение на мястото на каменната кариера на бившия лагер. Оттогава, без прекъсване, година след година, демократичната общност отдава почит на загиналите, за да не забравят бъдещите поколения зверствата и репресиите, които комунистическия строй причинява на хората. \r\nСъюзът на демократичните сили завинаги ще остане антикомунистическа партия, заявяват от партията. Саможертвата на загиналите от комунистическия режим не трябва да бъде забравена, защото благодарение на тях, днес живеем в демократично общество и изразяваме свободно мнението си. Битката за отстояване на идеалите и ценностите ни трябва да се води всеки ден, за да бъде България достойна европейска държава, отбелязват от СДС.", "date": "2019.03.21", "title": "Членове и симпатизанти на СДС за поредна година ще отдадат почит пред жертвите на комунистическия терор на лагера „Слънчев бряг“ край Ловеч на 23 март"}
{"url": "http://www.focus-news.net/news/2019/03/21/2637147/kmetat-gencho-genchev-obshtina-svishtov-dava-seriozna-zayavka-za-razvitie-na-kulturniya-turizam-i-uspeshno-se-pozitsionira-na-natsionalni-i-mezhdunarodni-izlozheniya.html", "text": "Община Свищов дава сериозна заявка за развитие на културния туризъм и успешно се позиционира на национални и международни изложения. Това каза за сутрешния блок „Добро утро, България“ на  Радио „Фокус“  кметът Генчо Генчев. Работи сe усилено по популяризирането на туристическите обекти в града, уточни той. „Първите туроператори в своите програми бяха заложили посещение на Свищов на 3 и 4 март по повод Освобождението на България и първия освободен град. Имахме много групи от страната, които се запознаха с историческите събития, свързани с Освобождението и прословутия десант на Дунав, с който се поставя началото на Освободителната война. Усилено работим по популяризирането на туристическите обекти, много от тях са обновени и привлекателни. Най-новото е, че пред всички обекти и паметници на културата с национално и с местно значение, вече са поставени информационни табели, както на български, така и на английски език.“ Генчо Генчев каза още, че популяризирането на Свищов като привлекателна туристическа дестинация продължава с цифровизация, подготвяне на реклама, брошури и предоставяне на информация. По този начин Общината цели да  привлече както български туристи, така и международни туристически агенции, добави кметът на града.   \r\nВеселка ИВАНОВА", "date": "2019.03.21", "title": "Кметът Генчо Генчев: Община Свищов дава сериозна заявка за развитие на културния туризъм и успешно се позиционира на национални и международни изложения"}
{"url": "http://www.focus-news.net/news/2019/03/21/2637142/zhana-pavlovska-kolegiya-na-profesionalistite-po-zdravni-grizhi-veliko-tarnovo-na-protesta-shte-prisastvat-samo-tezi-meditsi-koito-ne-sa-na-rabotnite-si-mesta.html", "text": "Здравните работници във Велико Търново ще излязат на мирен протест заради ниското заплащане и лошите условия на труд. Те подкрепят протеста на своите колеги от страната. В 15.00 часа ще се съберат на паметник „Майка България“ във Велико Търново за да изразят своето несъгласие с досега водената държавна политика спрямо специалистите по здравни грижи. Това съобщи за  Радио „Фокус“ – Велико Търново  Жана Павловска, председател на Районната колегия на професионалистите по здравни грижи. Тя посочи, че на протеста ще присъстват само тези, които не са на работните си места, и увери, че медицинските сестри, акушерките и фелдшерите няма да спират работния си процес. Тя подчерта, че всички пациенти ще получат полагащата им се грижа в днешния ден. \r\nИсканията на здравните специалисти са за двойно увеличение на заплащането на труда, без значение дали работят в общинска или държавна болница, почасово заплащане на нощния труд и допълнителни финансови бонуси за медицинските сестри и спешните реанимационни отделения. Те настояват и за равномерно разпределение на персонала в лечебните заведения и единния стандарти за работа, както и възможност за продължаващо обучение. \r\nЖана Павловска посочи, че протестите ще продължат, докато не бъдат чути. „Фокус“ припомня , че на 1 март здравните работници във Велико Търново поставиха сини лентички в знак на протест заради ниските трудови възнаграждения. \r\nНадежда КРЪСТЕВА", "date": "2019.03.21", "title": "Жана Павловска, Колегия на професионалистите по здравни грижи - Велико Търново: На протеста ще присъстват само тези медици, които не са на работните си места"}
{"url": "http://www.focus-news.net/news/2019/03/21/2637150/smolyan-obshtinata-zapochna-regulyarnite-remonti-na-ulichnata-mrezha.html", "text": "Община Смолян започна регулярните ремонти на уличната мрежа в Смолян и кварталите. Това каза зам.-кметът инж. Мариана Цекова, съобщиха от пресцентъра на  Община Смолян . Ремонтните дейности се извършват съгласно разпределението на улиците по зони. По традиция частичното асфалтиране започва след края на зимата и ниските температури, а работниците вече стартираха подготовката за дейностите по общинските пътни артерии.", "date": "2019.03.21", "title": "Смолян: Общината започна регулярните ремонти на уличната мрежа"}
{"url": "http://www.focus-news.net/news/2019/03/21/2637152/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич продължаваме една тема от миналата седмица – за дейностите, предвидени в плана за работа през тази година на Общинското предприятие „Комуналстрой“ в Добрич. Какво предстои и какво се извършва, кои са предизвикателствата в работата, ще ни каже директорът на предприятието Борислав Борисов.  \r\nДруг акцент е темата за децата и тяхното участие в образователни програми и занимания,  които съчетават творчество, знания и етика. Ще представим темата в две посоки. Милена Алджабари ще разкаже как в Художествената галерия малките творци срещат големите майстори чрез техните живописни платна и скулптори, научават за значението на думи от бита на предците ни и пресъздават своите впечатления в творбите си. Стоян Господинов, главен художествен ръководител на Представителната детска танцова студия „Добруджа“, ще разкаже за своя опит от концертите с деца по света. Детската танцова фолклорна студия „Добруджа“ събира ентусиасти от години и продължава да репетира в очакване на нови покани за участия и за представяне на различни сцени по света.  \r\nТези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.03.21", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/03/21/2637145/prezidentat-rumen-radev-beshe-posreshtnat-v-kyustendil-ot-kmeta-na-obshtinata-petar-paunov.html", "text": "Президентът Румен Радев беше посрещнат от кмета на Община Кюстендил Петър Паунов, предаде репортер на  Радио „Фокус” – Кюстендил . Президентът е официален гост на празника „Кюстендилска пролет”. Той ще проведе среща с кмета Петър Паунов и с представители на общинското ръководство. По-късно президентът Радев ще участва в тържествената програма, посветена на празника на Кюстендил. Ще бъде отслужен молебен за здравето на гражданите, след което ще се състои и ритуал по предаването на символите на града. Минералната вода, хлябът и плодовете ще бъдат предадени от миналогодишната девойка „Кюстендилска пролет\" Милица Стойчева на новата девойка, олицетворяваща пролетта – Снежанка Пенова. \r\nВенцеслав ИЛЧЕВ", "date": "2019.03.21", "title": "Президентът Румен Радев беше посрещнат в Кюстендил от кмета на Общината Петър Паунов"}
{"url": "http://www.focus-news.net/news/2019/03/21/2637148/veliko-tarnovo-vavezhdat-se-promeni-v-dvizhenieto-na-chast-ot-gradskiya-transport-zaradi-sabitiyata-ot-programata-za-praznika-na-grada.html", "text": "Въвеждат се промени в движението на част от градския транспорт заради събитията от програмата за празника на града. Измененията са свързани с въведената временна организация на движението и ще са валидни само за 22 март, съобщиха от пресцентъра на  Община Велико Търново . \r\nЛиния №5 ще се движи на всеки кръгъл час и на 20-а минута от началната спирка в кв. „Колю Фичето”, за времето от 6.00 часа до 21.20 часа. От площад „Цар Асен I” автобусите ще пътуват на 30-а и 56-а минута от часа, за периода от 6.30 часа до 21.56 часа. След 9.00 часа курсовете ще бъдат изпълнявани до ул. „Крайбрежна”.  \r\nЛиния №13 ще пътува от 6.10 часа до 20.30 часа от кв. „Бузлуджа”, като автобусите ще тръгват на всяка 10-а и 30-а минута от часа. От ВТУ „Св. св. Кирил и Методий” курсовете са съответно на 43-та и 03-та минута от часа, за времето от 6.43 часа до 21.03 часа.  \r\nЛиния №20 ще се движи от 6.40 часа до 20.40 часа от кв. „Бузлуджа” през 60 минути. След 9.30 часа крайна точка става обръщалото пред Летния театър. \r\nБез промени остава разписанието на линия №40. След 9.30 часа и този автобус ще пътува до Летния театър вместо до площад „Цар Асен I”. \r\nИзмененията обхващат и линия №50. От квартал „Зона В” автобусите ще се движат по следния начин: 7.00 часа, 7.30 часа, 8.00 часа. От 8.30 часа до 20.30 часа автобусите ще пътуват на интервал от 60 минути.  \r\nОт спирка „Мавриков” в кв. „Асенов” разписанието е следното: 7.25 часа, 7.55 часа, 8.25 часа. От 8.55 часа до 20.55 часа интервалът на движение е 60 минути. След 9.30 часа до кв. „Асенов” автобусите ще пътуват през кв. „Света гора”.  \r\nЛиния №110 не променя разписанието си, а след 9.30 часа крайна точка става обръщалото пред Летния театър. \r\nБез изменения в графиците на движение ще бъдат също линиите с номера 1, 2, 4, 9 и 70. За крайградската линия №8 курсът от Автогара „Запад” в 16.20 часа няма да бъде изпълняван.", "date": "2019.03.21", "title": "Велико Търново: Въвеждат се промени в движението на част от градския транспорт заради събитията от програмата за празника на града"}
{"url": "http://www.focus-news.net/news/2019/03/21/2637154/stara-zagora-do-22-mart-shte-prodalzhat-remontnite-raboti-po-ul-ruski.html", "text": "Строително-монтажните работи по ул. „Руски“ в участъка от ул. „Генерал Столетов“ до ул. „Лубор Байер“ в Стара Загора, които започнаха на 20 февруари т.г., ще продължат до 22 март 2019 г. Това съобщиха от пресцентъра на  Община Стара Загора . В тази връзка до 17.00 часа на 22 март 2019 г. ще остане спряно движението на всички видове транспорт по бул. „Руски“, в участъка от ул. „Генерал Столетов“ до ул. „Лубор Байер“.", "date": "2019.03.21", "title": "Стара Загора: До 22 март ще продължат ремонтните работи по ул. „Руски“"}
{"url": "http://www.focus-news.net/news/2019/03/21/2637157/kardzhali-zadarzhan-e-chuzhd-grazhdanin-predlozhil-podkup-na-sluzhitel-ot-grupa-migratsiya-za-razreshitelno-za-prebivavane.html", "text": "Задържан е чужд гражданин, предложил подкуп на за разрешително за пребиваване на служител  група „Миграция“ в ОДМВР - Кърджали. Това съобщиха от  ОДМВР - Кърджали . 60-годишен мъж пъхнал между документите с искане за разрешително за постоянно пребиваване 20 лв. и ги предал на служителка на гишето около 10.00 часа вчера. След нейната незабавна реакция, на място е изпратена дежурна оперативна група за оглед. Парите са иззети и са на съхранение в Областната дирекция. По случая е образувано бързо производство за подкуп на длъжностно лице и работата продължава разследващ полицай.", "date": "2019.03.21", "title": "Кърджали: Задържан е чужд гражданин, предложил подкуп на служител от група „Миграция“ за разрешително за пребиваване"}
{"url": "http://www.focus-news.net/news/2019/03/21/2637149/afp-targovskite-pregovori-mezhdu-kitay-i-sasht-shte-prodalzhat-na-28-29-mart-v-pekin.html", "text": "Търговският представител на САЩ Робърт Лайтизър и министърът на финансите на страната Робърт Мнучин ще пристигнат на двудневно посещение в Китай на 28 март за поредния кръг от преговорите за разрешаване на търговския конфликт между Пекин и Вашингтон, предава  AFP , като се позовава на съобщение от търговското ведомство на Китай. \r\nСлед посещението, китайският вицепремиер Лиу Хе ще се насочи към Съединените щати през април, за да продължи преговорите, заяви говорителят на министерството Гао Фън на пресконференция. \r\nВашингтон и Пекин се борят за окончателната форма на търговско споразумение, като американските власти изискват дълбоки промени в китайската индустриална политика. \r\nПрезидентът Доналд Тръмп предупреди в сряда, че тарифите на САЩ върху китайския внос могат да останат в сила за \"значителен период\", което намалява надеждите, че споразумението ще ги отмени скоро. \r\nПрез последните осем месеца Съединените щати и Китай наложиха мита на стоки за повече от 360 милиарда долара в двустранната търговия, което се отрази на производствените сектори в двете страни. \r\nВ петък, китайският парламент одобри закон за чуждестранните инвестиции и  засилване на защитата на интелектуалната собственост – основно американско искане - но критиците заявиха, че законопроектът е прокаран без да е дадено достатъчно време на бизнеса да допринесе към него. \r\nПревод и редакция:", "date": "2019.03.21", "title": "AFP: Търговските преговори между Китай и САЩ ще продължат на 28-29 март в Пекин"}
{"url": "http://www.focus-news.net/news/2019/03/21/2637156/vineno-kulinarnite-destinatsii-sa-digitalizirani-i-dostapni-na-sayta-na-ministerstvoto-na-turizma.html", "text": "12-те винено-кулинарни дестинации са дигитализирани и достъпни на сайта на Министерството на туризма. Това съобщиха от пресцентъра на  Министерството . Те са разработени по проект „Сподели България“, който се реализира съвместно от Министерството на туризма и Министерството на земеделието, храните и горите.  \r\nИнтерактивната карта дава възможност с един клик на избрана дестинация да се получава информация за туристически атракции, в региона, за типични кулинарни специалитети и виното, характерни за района. Включено е и описание на туристическите забележителности в дестинацията, всяка е отбелязана с точното си географско местоположение. Това може да помогне на туристите по-лесно да намерят тези обекти, които искат да посетят.  \r\nОсвен в интерактивна карта проектът е включен и в платформата iLoveBurgaria. През нея може информацията да се споделя от всички потребители на Вайбър, чрез Chat Extension, благодарение на услугата, която беше създадена по съвместния проект на iLoveBulgaria и Министерството на туризма, през миналата година. \r\nВинено-кулинарните дестинации са избрани да бъдат 12, за да отговарят на броя на месеците в годината. Те включват 55 общини, на територията на цялата страна, близо 120 туристически забележителности и характерните за всеки регион вино и кулинария, над 80 характерни храни и 12 традиционни вина.  \r\nОчакваните ефекти от проекта са допринесе за насърчаването на пътуванията във вътрешността на страната, както и за популяризирането на по-малко познати туристически обекти и атракции. Ще повлияе за повишаване на разпознаваемостта на регионите, ще има положителен ефект върху развитието на редица общини както в областта на туризма, така и за разрастването на местната икономика като цяло. От Министерството очакват инициативата насърчи и развитието на крилата на сезоните и утвърждаване на България като дестинация за четири сезона.", "date": "2019.03.21", "title": "Винено-кулинарните дестинации са дигитализирани и достъпни на сайта на Министерството на туризма"}
{"url": "http://www.focus-news.net/news/2019/03/21/2637151/stiv-keli-mezhdunaroden-lektor-v-balgariya-ima-strahotna-biznes-infrastruktura-i-napredak-po-otnoshenie-na-biznesa.html", "text": "В България има страхотна бизнес инфраструктура и напредък по отношение на бизнеса. Това каза Стив Кели - управител на MariaDB Corporation и международен лектор, по време на Икономическия форум „Business excellence 2022”, предаде репортер на  Агенция „Фокус“ . \r\n„В България има страхотна инфраструктура, страхотни хора, които излизат от университетите през годините, има страхотен напредък по отношение на бизнеса“, заяви Кели. „Съвременният капитализъм не е първоначалният, който беше една покваряваща смес от отпадъци. Старият подход пречи на начина, по който работим и по който се отнасяме един с друг. По-добре е да подхождаме от една по-добра социална гледна точка към бизнеса“, каза още той. Кели посочи, че бизнесът трябва да предпочита доброто на обществото пред личната печалба.  \r\n„Ние ценим много интелигентността – дали е създаването на колелото, дали е изкуственият интелект. Но от друга страна ние сме овце – създаваме стандарти и ги следваме сляпо. И накрая празнуваме колко сме успешни, тупаме се по гърдите колко сме велики. Но победителите обаче всъщност са губещите – от момента, в който Давид убива Голиат има процес на смут, компаниите не са предвидили, че нещо неочаквано ще се случи“, заяви Кели и посочи, че твърде много интелигентност никога не е мъдро решение. „Всеки път, когато притискаме твърде много творческият потенциал, създаваме аномалии“, коментира той. „Много бизнеси, които залагаха само на най-умните, най-интелигентните и най-добрите хора, вече фалираха“, каза Кели и посочи, че интелигентността не е панацеята, за която хората я мислят. „Скоростта на дейността ни и начина, по който подхождаме в бизнеса, са много по-ценни“, заяви той. „Трябва да сме мъдри и да разбираме, че твърде много интелигентност не е на добро. Тогава как да постигнем бизнес превъзходство? Чрез мъдрост“, подчерта Кели. \r\nЦветилена СИМЕОНОВА", "date": "2019.03.21", "title": "Стив Кели, международен лектор: В България има страхотна бизнес инфраструктура и напредък по отношение на бизнеса"}
{"url": "http://www.focus-news.net/news/2019/03/21/2637158/ntv-turtsiya-avtobus-se-vryaza-v-peshehodtsi-v-istanbul.html", "text": "Няколко човека бяха ранени в четвъртък, когато автобус от обществения транспорт се вряза в пешеходци в Истанбул, съобщава  местната телевизия NTV . \r\nИнцидентът се е случил в квартал Баязид в центъра на Истанбул, когато водачът е изгубил контрол върху машината по все още неизяснена причина, посочва медията. \r\nАвтобусът е ударил пет други превозни средства преди да се забие в групата хора, чакащи на спирката, се казва в съобщението, като се отбелязва също, че веднага на мястото на произшествието са се стекли полицейски коли и линейки. \r\nВсе още не е ясен броят на пострадалите. \r\nПревод и редакция:", "date": "2019.03.21", "title": "NTV (Турция): Автобус се вряза в пешеходци в Истанбул"}
{"url": "http://www.focus-news.net/news/2019/03/21/2637161/kardzhali-pozhar-e-goryal-v-byuroto-po-truda-v-grada-nyama-postradali.html", "text": "Луминисцентно осветително тяло се е запалило в коридора на сграда, където се помещава Бюрото по труда в Кърджали. Това съобщиха от  ОДМВР - Кърджали . Инцидентът станал малко след 10.00 часа на 20 март по време на тактическо занятие на РСПБЗН - Кърджали за реакция при пожар в сградата и евакуация на служителите. Пожарът е потушен. Изгоряло осветителното тяло и били опушени около 20 кв. м стени.", "date": "2019.03.21", "title": "Кърджали: Пожар е горял в Бюрото по труда в града, няма пострадали"}
{"url": "http://www.focus-news.net/news/2019/03/21/2637160/predsedatelyat-na-narodnoto-sabranie-tsveta-karayancheva-shte-prisastva-na-otkrivaneto-na-izlozhbata-da-bade-blagosloven-hlyaba-i-zhivota.html", "text": "Председателят на Народното събрание Цвета Караянчева ще присъства на официалното откриване на изложбата „Да бъде благословен хляба и живота“. Това съобщиха от пресцентъра на  Народното събрание . Експозицията, подготвена от Регионалния исторически музей, ще бъде представена в 17.30 часа в музея.  \r\nВ изложбата е включена най-голямата колекция от печати за просфора и домашните обредни хлябове. Ще бъдат представени и йерусалимии, щампи и икони. На откриването на експозицията са поканени изявени български учени, студенти от СУ „Св. Климент Охридски“ и Националната художествена академия, ученици от НУИИ „Илия Петров“, НГПИ „Св. Лука“, НГДЕК „Св. Константин Кирил Философ“.", "date": "2019.03.21", "title": "Председателят на Народното събрание Цвета Караянчева ще присъства на откриването на изложбата „Да бъде благословен хляба и живота“"}
{"url": "http://www.focus-news.net/news/2019/03/21/2637144/nachalnikat-na-naftogazgazprom-uvedomi-che-spira-tranzita-na-gaz-prez-ukrayna-ot-1-yanuari-2020-godina.html", "text": "„Газпром“ е започнал да уведомявва официално страната за спиране на газовия транзит през Украйна от началото на 2020 година, заяви директорът на „Нафтогаз“ Андрей Коболев в интервю пред РБК-Украина, предава  РИА Новости . \r\nПо неговите думи, от 1 януари 2020 година украинската компания ще предаде управлението на газотранспортната система в ръцете на независим оператор, който ще трябва да подписва договор с „Газпром“ за транзита на синьо гориво. \r\nДиректорът на украинската компания отбеляза, че „този процес се движи крайно тежко“. \r\n„Или „Газпром“ ще подпише договор и тогава въпросът за обезценяването на газотранспортната (ГТМ) мрежа автоматично изчезва от нашия иск, или, извинете, но ще ви се наложи да компенсирате това“, заяви той. \r\nРИА Новости припомня, че ръководството на „Нафтогаз“ постоянно говори, че Украйна може да остане без транзит. По-рано Коболев заяви, че влизането в експлоатация на „Северен поток 2“ и „Турски поток“ ще направи ненужна украинската ГТМ. \r\nПо този начин, по неговите думи, Киев ще загуби сдържащия фактор срещу „руската агресия“, а вероятността от военен конфликт, на свой ред, значително ще се увеличи. \r\nИзпълнителният директор на компанията Юрий Витренко, от своя страна, счита прекратяването на транзита през 2020 година за най-вероятния сценарий, тъй като със „Северен поток 2“ Русия повече няма да има нужда да използва украинския маршрут за доставянето на газ в Европейския съюз. \r\nСпоред неговата оценка, лишавайки се от транзита, Украйна ще загуби около 4% от своя брутен вътрешен продукт. \r\nПревод и редакция:", "date": "2019.03.21", "title": "Началникът на „Нафтогаз“:„Газпром“ уведоми, че спира транзита на газ през Украйна от 1 януари 2020 година"}
{"url": "http://www.focus-news.net/news/2019/03/21/2637162/aktsenti-v-predavaneto-ekologichen-rezonans-na-radio-fokus.html", "text": "Национален парк „Пирин“ започва работа по проект за подобряване състоянието на видове и местообитания. Какви са предвидените основни дейности? Как ще се подобри състоянието на видовете и местообитанията в националния парк? Гост в предаването „Екологичен резонанс“ на  Радио „Фокус“  ще бъде инж. Мартин Лазаров, директор на дирекция „Контрол и охрана“ към Национален парк „Пирин“. Министърът на околната среда и водите Нено Димов и кметът на Монтана Златко Живков подписаха договор за подобряване качеството на атмосферния въздух в общината. Това е първият проект по ОП „Околна среда“ (ОПОС) за същински инвестиционни мерки, адресиращи основния източник на замърсяване на въздуха – битовото отопление. Подробности ще научим от Златко Живков, кмет на Община Монтана. \r\nВ Бургас се провежда Конференция на тема „Да мислим екологично за бъдещето“. Един от участниците в конференцията е зам.-областният управител на Бургас проф. Севдалина Турманова, която представи презентация по проект „Местни партньорства за изграждане на Черноморски център за син растеж и иновации, за който ще разберем повече от Мария Куртева от Радио „Фокус“- Бургас. \r\nТези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.03.21", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/03/21/2637166/sofiyska-gradska-prokuratura-vnese-obvinitelen-akt-sreshtu-nadzirateli-ot-zatvora-v-grad-burgas-za-smartta-na-zatvornik.html", "text": "Софийска градска прокуратура (СГП) внесе в Районен съд - Бургас обвинителен акт срещу Стилиян К. и Ангел М.- надзиратели в Затвора в Бургас, за причинена от тях по непредпазливост в условията на независимо съпричинителство смърт на лишен от свобода. Това съобщиха от пресцентъра на  Прокуратура на Република България . \r\nСтилиян К. и Ангел М. са предадени на съда за това, че на 25 март 2017 г., за времето от 07.00 ч. до 07.30 ч. в Бургас като надзиратели в затвора и при условията на независимо съпричиняване, чрез бездействие, по непредпазливост са причинили смъртта на лишен от свобода, настанен в наказателна килия във II-ра зона с повишена сигурност в Затвора Бургас. \r\nСутринта на 25 март 2017 г. възникнала повреда на парната инсталация в спалното помещение на лишения от свобода Г.Г., при която имало свободно изтичане (пробив) на водна пара под налягане с температура 140 градуса по Целзий. \r\nПри съприкосновението ѝ с тялото на пострадалия, тя предизвикала тежка термична травма, несъвместима със живота- попарване на дихателните пътища и на 53% от кожата на главата на починалия. Вследствие на това настъпила смъртта на лишения от свобода Г.Г. \r\nНаказателната отговорност на двамата надзиратели е ангажирана, тъй като въпреки че са били длъжни, не са изпълнили законовото си задължение да осигурят защитата, безопасността и сигурността на лишения от свобода и при възникнала аварийна ситуация с парното отопление, не са предприели своевременно мерки за ограничаването, преодоляването и ликвидирането на последствията от нея и опазване на живота и здравето на лишения от свобода. \r\nСпрямо тях е наложена забрана за напускане на страната. Ако бъдат признати за виновни Стилиян К. и Ангел М.могат да получат наказание „лишаване от свобода“ до 5 години.", "date": "2019.03.21", "title": "Софийска градска прокуратура внесе обвинителен акт срещу надзиратели от затвора в град Бургас за смъртта на затворник"}
{"url": "http://www.focus-news.net/news/2019/03/21/2637165/targovishte-72-godishna-zhena-ot-omurtag-e-stanala-zhertva-na-telefonna-izmama-sas-sumata-ot-4-800-lv.html", "text": "Възрастна жена от град Омуртаг е била въведена в заблуждение и е предоставила сумата от 4 800 лв. на участници в схема за телефонни измами. Това съобщиха от  ОДМВР - Търговище . Вчера за времето от 12.30 до 15.00 часа неизвестен извършител, представяйки се за полицейски служител, чрез проведени с нея разговори на стационарния ѝ телефон е въвел в заблуждение 72-годишната жена. Използвайки претекста за необходимост да бъде оказано съдействие на служители на МВР, провеждащи в момента операция по задържане на извършители на телефонни измами, той склонил жената да даде парите. С убеждението, че по този начин помага на полицията, жената е предоставила сумата от 4 800 лв. По случая е образувано досъдебно производство.", "date": "2019.03.21", "title": "Търговище: 72-годишна жена от Омуртаг е станала жертва на телефонна измама със сумата от 4 800 лв."}
{"url": "http://www.focus-news.net/news/2019/03/21/2637159/dimitar-madzharov-obshtina-burgas-do-kraya-na-mesets-mart-e-srokat-za-podavane-na-zayavki-za-uchastie-vav-flora-burgas.html", "text": "Все още тече срокът за подаване на заявки за участие във „Флора Бургас“ 2019, той е до края на месец март. Това каза за  Радио „Фокус” – Бургас  разговаря с Димитър Маджаров, директор на ОП „Летен театър, фестивали и концерти“ в Община Бургас. „На този етап са потвърдили големи фирми то страната както и производители, и носители от София, Пловдив, Варна, Пазарджик, Павликени и други градове. Надяваме се да бъдат повече от миналата година“, каза още Димитър Маджаров. По думите му  друго интересно нещо е журирането, която е една от най-вълнуващите части по време на изложбата. „Журито е специално подбрано и оценява всяка една от изложбените площи. В конкурсната част има нов елемент и тя е, че всеки посетител дошъл на изложението може да гласува и да си избере фаворит“, добави Маджаров. Той уточни, че през всеки един от дните е предвидена съпътстваща програма като демонстрации и забавления за деца и презентации. „Хората, които обичат цветята и градинарството, ще намерят освен цветя, материали за отглеждането и получат и консултации за работа, обработка и по какъв начин да си аранжират цветята у дома“, допълни директорът на ОП „Летен театър, фестивали и концерти“ в Община Бургас. По думите му вече има запитвания и заявки от организации от други градове, които се обаждат, за да могат да си организират транспорт. „Има и заявки от туроператори, които подготвят от други дестинации на България да пристигнат специално за Флората, така че се надявам да е един цветен празник“, заяви Димитър Маджаров. \r\nДеница ДИМИТРОВА", "date": "2019.03.21", "title": "Димитър Маджаров, Община Бургас: До края на месец март е срокът за подаване на заявки за участие във „Флора Бургас“"}
{"url": "http://www.focus-news.net/news/2019/03/21/2637163/burgas-s-proleten-bal-v-grada-shte-zapochne-kampaniyata-rodi-dete-v-balgariya-na-28-mart.html", "text": "На 28 март 2019 г. от 19.00 часа в Гранд хотел „Приморец“ – Бургас ще се проведе благотворителен бал, организиран от Фондация „Мечта за дете“ и Фондация „Супер БЕБЕ“. Това съобщиха от пресцентъра на  Община Бургас . Тържественото събитие бележи старта на информационната кампания „Роди дете в България“ за района на община Бургас. Целта на кампанията е да бъдат мотивирани младите двойки навреме да раждат деца, предвид възрастта като фактор за безплодието. Кампанията се провежда със съдействието на Община Бургас.  \r\nВодещ на събитието ще бъде Мисис Баба 2019 г. Стефи Стаменова, известна като българската Шехерезада. А специален гост и лице на кампанията е младата майка на две деца и популярен влогър – Антоанет Пепе. Мотивиращи послания ще отправят нутриционистът Елена Терзиева, основател на Програма „Супер БЕБЕ“ и Ивелина Рускова – основател на Фондация „Мечта за дете“.  \r\nОрганизаторите са подготвили изненади за гостите на събитието, томбола с награди и музикални изпълнения на бургаски таланти.  \r\nЦелта на събитието е да се съберат средства за една бургаска двойка с репродуктивни проблеми, която ще бъде подпомогната финансово за инвитро процедура. Част от цената на куверта ще бъде заделена за каузата и на място ще се проведе благотворителен търг с творения на изкуството. Цената на куверта е 75 лв. и включва вечеря с тристепенно меню и сума за каузата.", "date": "2019.03.21", "title": "Бургас: С пролетен бал в града ще започне кампанията „Роди дете в България“ на 28 март"}
{"url": "http://www.focus-news.net/news/2019/03/21/2637167/stara-zagora-ogranicheno-e-dvizhenieto-v-izprevarvashtata-lenta-ot-km-195-do-km-199-na-am-trakiya-v-posoka-burgas-poradi-remont-na-mantinela.html", "text": "Ограничено е движението в изпреварващата лента от км 195 до км 199 на АМ „Тракия“ в посока Бургас поради ремонт на мантинела в средната разделителна ивица. Това съобщиха от пресцентъра на  Агенция „Пътна инфраструктура“ . Трафикът временно се осъществява в активната лента. Шофьорите да се движат с повишено внимание и съобразена скорост.", "date": "2019.03.21", "title": "Стара Загора: Ограничено е движението в изпреварващата лента от км 195 до км 199 на АМ „Тракия“ в посока Бургас поради ремонт на мантинела"}
{"url": "http://www.focus-news.net/news/2019/03/21/2637168/lovech-trima-dushi-sred-koito-sluzhitel-na-avtomobilna-administratsiya-sa-zadarzhan-po-vreme-na-izpit-za-poluchavane-na-shofyorska-knizhka.html", "text": "Трима души, сред които служител на  „Автомобилна администрация“, са задържан по време на изпит за получаване на шофьорска книжка. Това съобщиха за  Агенция „Фокус“  от  ОДМВР-Ловеч . Около 14.00 часа на 20 март по време на полагане на практически изпит (листовки) за придобиване на Свидетелство за управление на МПС за срок от 24 часа е задържан 30-годишен мъж от с. Борима, който е полагал изпита с лична карта на друго лица - 26-годишен мъж от Луковит. По случая са задържани служител на Областния отдел „Автомобилна администрация“, както и 26-годишният мъж от Луковит, чиято карта е използвана по време на изпита. Операцията е на ДАНС, служители на сектор Противодействие на икономическата престъпност при ОДМВР-Ловеч и служители на РУП-Ловеч. По случая е образувано досъдебно производство.", "date": "2019.03.21", "title": "Ловеч: Трима души, сред които служител на  „Автомобилна администрация“, са задържан по време на изпит за получаване на шофьорска книжка"}
{"url": "http://www.focus-news.net/news/2019/03/21/2637170/sport-zapochvat-kvalifikatsiite-za-evro-2020-dnes.html", "text": "10 мача слагат началото на квалификациите за Евро 2020 днес. 55 отбора започват битката за участие на финалите на шампионата, който ще се проведе в различни градове на Стария континент. \r\nВ група \"I\" играят Белгия и Русия. Домакините са фаворит и ще се опитат да вземат надмощие срещу основния си конкурент за първото място. „Сборная\" обаче има за цел да отмъкне поне точка от Брюксел. \r\nВ група \"G\" е дербито между Австрия и Полша. Поляците не се представиха според очакванията на Световното първенство, а австрийците изобщо не се класираха за него. Мачът във Виена ще е и своеобразен дуел между съотборниците в Байерн Мюнхен Давид Алаба и Робърт Левандовски. \r\nВ група \"Е\" Словакия посреща Унгария, а финалистът от Мондиал 2018 Хърватия е домакин на Азербайджан.", "date": "2019.03.21", "title": "Спорт: Започват квалификациите за Евро 2020 днес"}
{"url": "http://www.focus-news.net/news/2019/03/21/2637164/volen-siderov-ataka-krasimir-karakachanov-e-saglasen-da-se-sreshtnem-chakame-valeri-simeonov-za-da-kazhem-mazhki-dali-shte-se-yavyavame-zaedno-ili-pootdelno-na-evroizborite.html", "text": "Красимир Каракачанов е съгласен да се срещнем, чакаме Валери Симеонов, за да кажем мъжки дали ще се явяваме заедно или поотделно на евроизборите. Това каза лидерът на ПП „Атака“ и председател на ПГ на „Обединени патриоти“ Волен Сидеров пред журналисти във връзка с резултатите от предстоящите европейски избори, предаде репортер на  Агенция „Фокус“ . „Въпросът е ние, Патриотите, какво правим? Сега в събота има конгрес на ВМРО. Аз ще отида, имам официална покана. Ще отида, ще поздравя ВМРО, защото сме партньори. Въпросът е, че сега г-н Чуколов чака г-н Симеонов. Искам да се съберем мъжки да кажем не през медиите „Явяваме се заедно“ или „Явяваме се поотделно“. При това положение няма да се нападаме, няма да има скандали, любими за медиите. Ще довършим управленската програма“, заяви още Сидеров. Той посочи, че Каракачанов няма проблем и се чака позицията на Валери Симеонов.  \r\nВъв връзка с информацията за хотел на Валери Симеонов и твърденията за конфликт на интереси, Сидеров посочи, че има КПКОНПИ, която проверява подобни твърдения. Той обърна внимание, че всеки народен представител попълва декларация. „Аз даже бях закъснял с моята декларация и получих административно наказание“, обясни Сидеров и уточни, че не може да отговаря вместо него. Попитан дали Валери Сименово трябва да подаде оставка за това, Сидеров припомни, че той е подал оставка като вицепремиер и е имало основания за това. „Когато има грешки, аз ги посочвам на моите партньори и ги казвам да ги поправят, за да сме по-добри, по-силни. Ако грешките се повтарят, не се осъзнават, ставаме по-слаби. Сега ще отидем на избори, незнайно как. Може би разделени“, уточни Сидеров.  \r\nНа въпрос да ли е склонен на промяна в ръководството на ПГ на „Обединени патриоти“, каквото искане отправиха от НФСБ, лидерът на „Атака“ посочи, че не разглежда своето председателство на парлментарната група като някакъв пост. Той обърна внимание, че Валери Симеонов и Красимир Каракачанов са станали вицепремиери. „Наскоро казах, че може би това беше грешка, но тогава не го отчетохме така. Ние загубихме връзката, центъра на отбора“, посочи Сидеров. Той посочи, че да ръководиш парламентарна група от три партии е доста сложна работа. „Ако те настояват за съпредседателство и ВМРО са съгласни, нямам нищо против“, уточни Сидеров.  \r\nДеница КИТАНОВА", "date": "2019.03.21", "title": "Волен Сидеров, „Атака“: Красимир Каракачанов е съгласен да се срещнем, чакаме Валери Симеонов, за да кажем мъжки дали ще се явяваме заедно или поотделно на евроизборите"}
{"url": "http://www.focus-news.net/news/2019/03/21/2637155/volen-siderov-ataka-rezultatite-ot-evrovota-ne-tryabva-da-se-eksponirat-varhu-vatreshnata-politika-ne-vizhdam-i-gerb-da-zagubi-tezi-izbori.html", "text": "Резултатите от евровота не трябва да се експонират върху вътрешната политика - не виждам и ГЕРБ да загуби тези избори. Това каза лидерът на ПП „Атака“ и председател на ПГ на „Обединени патриоти“ Волен Сидеров пред журналисти във връзка с резултатите от предстоящите европейски избори, предаде репортер на  Агенция „Фокус“ . Попитан дали, ако ГЕРБ загуби евровота, правителството трябва да подаде оставка, Волен Сидеров заяви, че нещата не са автоматично свързани. „Преди време развивах такава теза, че резултатите от евровота трябва да се експонират върху вътрешната политика, но мисля, че не е така, защото първо не виждам ГЕРБ да загуби евровота. Предвид това, че в БСП стана едно тайно разделяне на водене на Станишев и Йончева, това неминуемо ще се отрази на вътрешната стабилност на БСП и ще отслаби техния резултат. Според мен направиха грешка. Пак, не ме питаха мен. Тази грешка ще се отрази, ГЕРБ ще спечели повече“, обясни още Сидеров.  \r\nДеница КИТАНОВА", "date": "2019.03.21", "title": "Волен Сидеров, „Атака“: Резултатите от евровота не трябва да се експонират върху вътрешната политика, не виждам и ГЕРБ да загуби тези избори"}
{"url": "http://www.focus-news.net/news/2019/03/21/2637174/burgas-v-etnografskiya-muzey-shte-badat-predstaveni-dareni-veshti-ot-stari-burgaski-rodove-na-22-mart.html", "text": "„Първа дарителска изложба“ в Етнографския музей представя нови експонати – дарени от жители на града през последните няколко години. Това съобщиха от пресцентъра на  Община Бургас . Инициативата за безвъзмездното им предоставяне на музея е изцяло на дарителите. Идеята за изложбата е да се покаже положителната тенденция, в последно време все повече хора да оценяват значението на музея за съхранението на своята родова история, спомени и наследени вещи. До момента събраните предмети в Етнографската експозиция са много повече от изложените и ще бъдат показани пред публика в последващи изложби. Всеки един от тях разказва по една и повече любопитни истории от миналия век. Сред подредените предмети са стенен часовник „Hamburg American Clock“, ръчни шевни машини, стари радио и телевизионни апарати, сервизи и албуми, дамски шапки от 30-те години, обувки, сватбена рокля от 1880 г. и др. В експозицията участват дарени вещи от известния етнолог, д.и.н. Рачко Попов,  арх. Филипа Гугучкова, Гергана Кирова, Анастасия Попова, Аделина Данаилова Бончева, Люба Ханджиева, Ани Тепеликян, Антония Стоева, Иван Моллов, Стоян Димитров, Александър Велков. „Първата дарителска изложба“ може да бъде видяна от 22 март в централната зала на Етнографския музей на ул. „Славянска\" 69.", "date": "2019.03.21", "title": "Бургас: В Етнографския музей ще бъдат представени дарени вещи от стари бургаски родове на 22 март"}
{"url": "http://www.focus-news.net/news/2019/03/21/2637173/veliko-tarnovo-27-godishen-mazh-e-stanal-zhertva-na-poboy-v-gorna-oryahovitsa.html", "text": "27-годишен мъж е станал жертва на побой в Горна Оряховица, съобщиха от  ОДМВР – Велико Търново . Вчера в 09.30 часа в полицейското управление е получен сигнал от  лицето, което е обяснило, че мъж, който бегло познава му нанесъл удари с ръце в областта на главата. Посоченият от тъжителя е установен и задържан с полицейска мярка до 24 часа. По случая в полицейското управление в железничарския град е образувано досъдебно производство. Работата по изясняването му продължава.", "date": "2019.03.21", "title": "Велико Търново: 27-годишен мъж е станал жертва на побой в Горна Оряховица"}
{"url": "http://www.focus-news.net/news/2019/03/21/2637178/blagoevgrad-okolo-6-800-leva-sa-otkradnati-ot-chasten-imot-v-selo-leshnitsa.html", "text": "Около 6 800 лева са откраднати от частен имот в село Лешница. Това съобщиха от  ОДМВР - Благоевград . Кражбата е извършена във времето от 09.30 часа на 19 март 2019 г. до 14.00 часа на 20 март 2019 година. За случая е уведомена РП - Сандански. Образувано е досъдебно производство.", "date": "2019.03.21", "title": "Благоевград: Около 6 800 лева са откраднати от частен имот в село Лешница"}
{"url": "http://www.focus-news.net/news/2019/03/21/2637177/prezidentat-rumen-radev-sazdadeniyat-strategicheski-savet-ne-e-nito-partiya-nito-sluzhebno-pravitelstvo-v-syanka.html", "text": "Създаденият Стратегически съвет не е нито партия, нито служебно правителство в сянка. Това каза в Кюстендил президентът Румен Радев, предаде репортер на  Радио „Фокус“ – Кюстендил . „Ролята и функциите на този съвет са ясно описани в указа, с който съм го назначил. А това е търсене на идейна алтернатива на статуквото, търсене на стратегически решения за бъдещето на България“, каза още президентът Румен Радев.  \r\nПо отношение новият състав на Централната избирателна комисия (ЦИК) той заяви, че е поканил на среща утре ръководството ѝ, за да обсъдят тяхната готовност и всички необходими мерки, така че да имаме един спокойни, честни и прозрачни избори. „Имат много работа за вършене. Надявам се, че досегашната работа на ЦИК е една добра основа в това направление“, добави президентът Румен Радев. \r\nПрезидентът изрази надежда, че парламентът да излезе с мъдро и справедливо решение по казуса с вероизповеданията. Той коментира, че много по-важно е народни представители, управляващи, политици и особено ръководителите на вероизповеданията в България в никакъв случай да не спекулират с етническия мир. „Те трябва да работят заедно за единението на българският народ, а не за неговото разделение“, подчерта президентът Румен Радев. \r\nВенцеслав ИЛЧЕВ", "date": "2019.03.21", "title": "Президентът Румен Радев: Създаденият Стратегически съвет не е нито партия, нито служебно правителство в сянка"}
{"url": "http://www.focus-news.net/news/2019/03/21/2637153/volen-siderov-ataka-stabilnostta-na-koalitsiyata-ya-krepim-vseki-den-nadyavam-se-da-ne-se-sruti-zashtoto-bsp-ne-sa-gotovi-da-upravlyavat.html", "text": "Стабилността на коалицията я крепим всеки ден - надявам се да не се срути, защото БСП не са готови да управляват. Това каза лидерът на ПП „Атака“ и председател на ПГ на „Обединени патриоти“ Волен Сидеров пред журналисти във връзка със скандалите около имотите на част от управляващите и дали те ще се отразят на стабилността на коалицията, предаде репортер на  Агенция „Фокус“ . Попитан дали може тези скандали да доведат до разместване на министерски постове, той посочи, че това винаги може да се случи.  \r\n„Стабилността на коалицията я крепим всеки ден. Всеки ден с нашите крехки ръце. Надявам се да не се срути коалицията. Виждате, че БСП не са готови да управляват. Ако бяха готови, да кажем: „Заповядайте, поемайте властта, започвайте да управлявате“. Не са готови, значи трябва да поддържаме стабилността на коалицията, докато се появи такава сила“, коментира още Сидеров.  \r\nДеница КИТАНОВА", "date": "2019.03.21", "title": "Волен Сидеров, „Атака“: Стабилността на коалицията я крепим всеки ден - надявам се да не се срути, защото БСП не са готови да управляват"}
{"url": "http://www.focus-news.net/news/2019/03/21/2637180/tanya-mareva-regionalen-istoricheski-muzey-smolyan-v-minaloto-v-rodopite-za-nachalo-na-proletta-e-smyatan-praznikat-stara-marta-koyto-se-praznuval-na-14-mart.html", "text": "В миналото в Родопите за начало на пролетта и смятан и тачен празникът Стара Марта, който се празнувал на 14 март. Това каза за  Радио „Фокус“ – Смолян  Таня Марева, директор на Регионален исторически музей „Стою Шишков“ – Смолян. На този ден се става много рано, измита се къщата и двора и събраните боклуци се натрупват и се запалват с помощта на слама. Според Марева всички домашни трябва да прескочат този огън, за да не ги хапят бълхи и буболечки.  \r\nДруг пролетен обичай в Родопите се е изпълнявал на 9 март, когато се почитат Свети 40 мъченици. „Вярвало се е, че тогава започват излизат змиите. На този празник има поверие, че е добре да се направи дребна питка змиюрка. Това е малко хлебче, наподобяващо змия, което се разчупвало между домашните, за да не ги хапят змии през лятото, като се дава и на едрия рогат добитък, който също може да понесе поражения от змиите“, посочи Марева.  \r\nТя добави, че на 25 март – Благовец, също се е правил подобен ритуал, който отново и свързан с предпазване от бълхи змии и други буболечки.  \r\nМарева отбеляза, че най-впечатляващ е празникът с прескачането на огньове Стара Марта, на който и до днес в чепеларското село Забърдо играят кукери и се правят маскарадните игри. \r\nНели ГЕРГЬОВСКА", "date": "2019.03.21", "title": "Таня Марева, Регионален исторически музей – Смолян: В миналото в Родопите за начало на пролетта е смятан празникът Стара Марта, който се празнувал на 14 март"}
{"url": "http://www.focus-news.net/news/2019/03/21/2637179/blagoevgrad-uchenitsi-predstavyat-postignatite-rezultati-v-obshtinata-po-proekt-zhivey-zdravoslovno.html", "text": "Ученици от всички учебни заведения от Благоевград представят постигнатите резултати в общината по проект „Живей здравословно“, предаде репортер на  Радио „Фокус“ – Пирин . Организатори на инициативата са Регионална здравна инспекция – Благоевград, Комисия по противообществени прояви – Благоевград и Регионално управление по образованието – Благоевград. Проектът е разделен на пет категории: тютюнопушене, алкохол, здравословно хранене, двигателна активност и агресия. Категорията агресия е включена от тази година в проекта, защото се наблюдава проявяването както в навън, така и дори по време на шофиране. Своите проекти започнаха да представят ученици от ПМГ „Акад. С. П. Корольов“, като всеки клас има до 5 минути, за да представи своя проект и да анализира постигнатите резултати. \r\nДенис НИКИФОРОВ", "date": "2019.03.21", "title": "Благоевград: Ученици представят постигнатите резултати в общината по проект „Живей здравословно“"}
{"url": "http://www.focus-news.net/news/2019/03/21/2637171/prezidentat-rumen-radev-sluchayat-s-apartamentite-na-upravlyavashtite-dalech-nadhvarlya-obhvata-na-edna-imotna-sdelka-zashtoto-pryako-reflektira-varhu-doverieto-v-politicheskata-klasa.html", "text": "Случаят с апартаментите на управляващите далеч надхвърля обхвата на една имотна сделка, защото пряко рефлектира върху доверието в политическата класа и държавността. Това каза в Кюстендил президентът Румен Радев, предаде репортер на  Радио „Фокус“ – Кюстендил . „Спомняте си, че само преди два месеца на своя годишен отчет призовах Комисията за борба с корупцията и отнемане на незаконно придобито имущество и другите органи да навлязат и в старателно отбягвания периметър на властта. И много ясно казах, че ако това не се случи, то търсенето на справедливост и възмездие може да излезе рамките и механизмите на закона“, каза още президентът Радев. Според него това е така, защото няма как антикорупционната комисия, която е назначена и контролирана от Цветан Цветанов, да разследва именно него по „беззъбия“ закон, наложен от самият Цветанов. „Ако това не се случи наистина, можем да имаме сериозен проблем. Затова според мен поредно гарантирано оневиняване на Цветанов ще се размине с моралната присъда на обществото. Това е големият проблем, който ни очаква“, добави президентът Румен Радев. \r\nВенцеслав ИЛЧЕВ", "date": "2019.03.21", "title": "Президентът Румен Радев: Случаят с апартаментите на управляващите далеч надхвърля обхвата на една имотна сделка, защото пряко рефлектира върху доверието в политическата класа"}
{"url": "http://www.focus-news.net/news/2019/03/21/2637172/volen-siderov-ataka-ne-se-vglezhdayte-v-bitovizmi-i-apartamenti-vazhnoto-e-che-tsvetan-tsvetanov-v-diplomatsiyata-varshi-golyama-rabota.html", "text": "Не се вглеждайте в битовизми и апартаменти - важното е, че Цветан Цветанов в дипломацията върши голяма работа. Това каза пред журналисти лидерът на ПП „Атака“ и председател на ПГ на „Обединени патриоти“ Волен Сидеров пред журналисти, предаде репортер на  Агенция „Фокус“ . \r\nВолен Сидеров сравни Цветан Цветанов  с Хенри Кисинджър. „Такава дипломация, такъв висш пилотаж. Това с партия „Воля“, това със СДС - Румен Христов. Все едно виждам Кисинджър 70-те години в Китай совалките“, каза още Сидеров. Той посочи, че по темата за апартаментите не може да знае, защото няма собствено жилище. Той обяви, че ще го пита непременно за апартаментите, стига да се освободи от дипломацията. „Веднага щом  остане свободен ще го питам как да си купя и аз евтин апартамент, тъй като до момента продължавам да живея под наем, а малкият расте. Трябва някакво жилище да му взема. Той е заменил апартаменти“, допълни Сидеров. „Там трябва да умееш да хванеш вълната, точния момент. Изпуснеш ли го, губиш“, коментира още Сидеров.  \r\nДеница КИТАНОВА", "date": "2019.03.21", "title": "Волен Сидеров, „Атака“: Не се вглеждайте в битовизми и апартаменти - важното е, че Цветан Цветанов в дипломацията върши голяма работа"}
{"url": "http://www.focus-news.net/news/2019/03/21/2637182/burgas-v-grada-shte-se-provede-kampaniya-za-povishavane-zdravnata-kultura-na-mladezhite-za-borba-sreshtu-tuberkulozata.html", "text": "Във връзка с отбелязване на 24 март – Световен ден за борба с туберкулозата, Община Бургас започва кампания за повишаване здравната култура на младежите. Това съобщиха от пресцентъра на  Общината . Те ще бъдат запознати с конкретиката на заболяването, как да се предпазим от него, какви са рисковите фактори за заразяване с „жълтата гостенка“ (туберкулозата) и механизмите на разпространение. В дните до 25 март, съвместно с медицински специалисти, ще се проведат дискусионни панели, презентации, анкети с ученици от следните бургаски училища: Основно училище „Георги Бенковски“, Основно училище „Христо Ботев“ в кв. „Победа“, Професионална гимназия по морско корабоплаване и риболов „Свети Никола“, Професионална гимназия по сградостроителство и инсталации „Пеньо Пенев“. Общинската кампания се подкрепя от Министерство на здравеопазването и от Програма „Подобряване на устойчивостта на Националната програма по туберкулоза“, финансирана от Глобалния фонд за борба срещу СПИН, туберкулоза и малария.  \r\nТуберкулозата е хронично инфекциозно заболяване, което засяга белите дробове и е пряко свързано със социалните и икономически проблеми – бедността, безработицата, закъснялата диагностика. Основните рискови фактори, предразполагащи към заболяване от туберкулоза, са тютюнопушене, злоупотребата с алкохол, някои хронични заболявания, които намаляват имунната защита на организма, пристрастяването към наркотици, ХИВ/СПИН. Заразяването става по въздушно-капков път, при ползване на едни и същи прибори за хранене и при непосредствен контакт с болен.", "date": "2019.03.21", "title": "Бургас: В града ще се проведе кампания за повишаване здравната култура на младежите за борба срещу туберкулозата"}
{"url": "http://www.focus-news.net/news/2019/03/21/2637183/afp-holandskite-evroskeptitsi-lishiha-premiera-mark-rute-ot-mnozinstvo-v-senata.html", "text": "Холандска популярна дясна партия ще бъде най-голямата в Сената на страната и лиши премиера на Нидерландия Марк Руте от неговото мнозинство след избори, проведени само няколко дни след предполагаемата терористична атака в Утрехт, предава  AFP , като се позовава на местни медии. \r\nЕвроскептичната партия „Форум за демокрация“ на Тиери Боде изненадвдащо спечели най-много гласове в провинциалните избори, при 93% преброени бюлетини, съобщи държавната агенция NOS. \r\nПартията, която бе образувана преди две години, става най-голямата в горната камара на парламента заедно с фракцията на Руте, като двете имат по 12 кресла, отбелязва пък холандската информационна агенция ANP. \r\nВотът се състоя само два дни, след като мъж от турски произход бе арестуван за нападение в трамвай в град Утрехт, в резултат от което загинаха трима души, а още петима пострадаха. \r\nБоде, който бе подложен на критики за това, че не спря кампанията си след инцидента, нападна политиката на премиера спрямо имиграцията. \r\n„Унищожават ни хора, които би трябвало да ни защитават“, заяви 36-годишният политик пред тълпа, скандираща името му в сряда вечерта. \r\n„Последователните правителства на Руте оставиха границите ни отворени широко за стотици хиляди хора, чиято култура е напълно различна от нашата“. \r\nПреди време Боде призоваваше за Nexit, или излизане на Нидерландия от Европейския съюз, но в напоследък той смени риториката си. \r\nКоалицията, оглавявана от дясноцентристката партия на Руте VVD ще се срине от 38 на 31 места в 75-местния сенат и сега ще й се наложи да търси подкрепа от други партии, за да прокарва законодателните промени, гласувани в долната камара на парламента. \r\n„Ще трябва да започнем да работим“, каза Руте на привържениците си. „Трябва да вървим с другите партии, за да можем да продължим да водим държавата добре“. \r\nОкончателната форма на сената ще бъде определена през май. \r\nПревод и редакция:", "date": "2019.03.21", "title": "AFP: Холандските евроскептици лишиха премиера Марк Руте от мнозинство в Сената"}
{"url": "http://www.focus-news.net/news/2019/03/21/2637169/kyustendil-s-moleben-za-zdrave-v-grada-zapochnaha-tarzhestvata-po-povod-praznika-kyustendilska-prolet.html", "text": "С молебен за здраве започнаха тържествата по повод празника „Кюстендилска пролет”, предаде репортер на  Радио „Фокус” – Кюстендил . Сред официалните гости на празника са президентът на Република България Румен Радев, обмудсманът Мая Манолова, Адрианополският епископ и игумен на Рилския манастир Евлогий.", "date": "2019.03.21", "title": "Кюстендил: С молебен за здраве в града започнаха тържествата по повод празника „Кюстендилска пролет”"}
{"url": "http://www.focus-news.net/news/2019/03/21/2637185/burgas-momcheta-i-momicheta-ot-vsichki-klasove-na-ou-elin-pelin-otidoha-na-uchilishte-s-shareni-chorapi-v-podkrepa-na-horata-sas-sindroma-na-daun.html", "text": "Дрескод шарени чорапи обявиха в ОУ „Елин Пелин“ – Бургас. Момчета и момичета от всички класове дойдоха на училище обути така в подкрепа на хората със Синдром на Даун, чийто Международен ден отбелязваме днес. Това съобщиха от пресцентъра на  Община Бургас . \r\nУчениците донесоха също така стотици чифтове шарени чорапки, които окачиха на специално опънати телове във вътрешния двор на школото. Активността и масовото участие бяха нагледно доказателство, че и родителите на децата са проявили съпричастност към инициативата, подета по идея на учениците от IVа клас. \r\n„Активното участие на децата и родителите надмина очакванията ни. В един момент ни стана много трудно да намерим място, за да изложим всички донесени чифтове. Събраните чорапки ще бъдат дарени на деца в неравностойно положение от община Бургас“, заяви Марийка Димитрова – директор на ОУ „Елин Пелин“. \r\n„Гордея се с децата от моя клас и с родителите им, че ги възпитават в почтеност, уважителност и съпричастност“, посочи Мариянка Люцканова – класен ръководител на IVа клас.", "date": "2019.03.21", "title": "Бургас: Момчета и момичета от всички класове на ОУ „Елин Пелин“ отидоха на училище с шарени чорапи в подкрепа на хората със Синдрома на Даун"}
{"url": "http://www.focus-news.net/news/2019/03/21/2637184/veliko-tarnovo-v-grada-shte-se-provede-initsiativata-a-parti-v-parka-s-muzika-na-zhivo-i-lazerno-shou.html", "text": "Първото по рода си шоу, обединяващо музика на живо и ефектна лазерна компилация ще се състои във Велико Търново. Това съобщиха от пресцентъра на  Общината . Атрактивното събитие „Парти в парка“ ще бъде на 23 март в парк „Маро поле“, а началото му е в 19.00 часа. Изненадата за великотърновци и гостите на града е част от програмата за празника на Старата столица – 22 март. Входът е свободен. \r\nОрганизатор на събитието е Община Велико Търново, а лазерното шоу е дело на Анди Фокнър. То ще е съчетано с ефектни фойерверки, които ще озарят небето над централния великотърновски парк. \r\nНа сцената за великотърновци и гостите на града ще излязат: Атанас Пеев – каба гайда; рок групите The Drivers и КОВУ; Джаз дуо Румен Халачев - саксофон и Радослав Тодоров - клавишни; Ивелина Романова и Мартин Лалев - акустични китари, вокали; Калоян Паунов - акустична китара, вокал; Розалия Желязкова и Виктория Георгиева - вокални поп и джаз изпълнения; BunyVerse & Stan wav (Петър Йорданов-Бъни и Станислав Спасов-Стенли).", "date": "2019.03.21", "title": "Велико Търново: В града ще се проведе инициативата а „Парти в парка“ с музика на живо и лазерно шоу"}
{"url": "http://www.focus-news.net/news/2019/03/21/2637181/darina-stoyanova-savet-na-zhenite-v-biznesa-sabitieto-business-excellence-2022-e-sotsialna-otgovornost-zashtoto-biznesat-ima-vazmozhnost-da-govori-na-biznesa.html", "text": "Събитието „Business excellence 2022” е социална отговорност, защото бизнесът има възможност да говори на бизнеса. Това каза Дарина Стоянова - изпълнителен директор на „Престиж - 96“ АД и член на Съвета на жените на бизнеса в България, по време на Икономическия форум „Business excellence 2022”, предаде репортер на  Агенция „Фокус“ . \r\n„Това, което организаторите на събитието „Business excellence 2022” правят, е социална отговорност. Защото бизнесът има възможност да говори на бизнеса на подобни форуми и това е важно“, посочи Стоянова. „Но къде бизнесът говори на обществото – хората чуват за бизнеса обикновено, когато бизнесът има проблеми. А това не е правилно. Трябва медиите да дават възможност на хората да видят истинското лице на бизнеса – ние сме почтени хора, хора, които създаваме добавена стойност, хора, които градим имиджа на България по света“, заяви Стоянова. Тя уточни, че по отношение на бизнеса има някои неща, които са като „котви“, но повечето неща трябва да се променят според всекидневните предизвикателства на средата. „Добрата бизнес стратегия съдържа три елемента – качество, иновации, хора. За мен това са елементите, които са котва, а всичко останало – къде ще се фокусираме, в кой канал, с кои брандове и т.н., подлежи на промяна“, посочи Стоянова. Тая уточни, че за всеки бизнес е важно не само да търси съвършенство, но и да го постига, отговаряйки на текущото законодателство. \r\nОт своя страна, Ивайло Нецов – управляващ директор на Foodpanda България, коментира, че в днешно време се говори повече за визия на компанията, а стратегията е нещо, което идва в последствие. „Стратегията може да се променя генерално месец за месец. През последната година например при нас, в нашия бизнес, нещата растат с трицифрени числа и трябва да се променяме ежемесечно“, обясни Нецов. Той посочи, че е много по-трудно да се задържиш на върха, отколкото да го стигнеш, което е предпоставка за създаване на добри стратегически процеси. \r\nЦветилена СИМЕОНОВА", "date": "2019.03.21", "title": "Дарина Стоянова, Съвет на жените в бизнеса: Събитието „Business excellence 2022” е социална отговорност, защото бизнесът има възможност да говори на бизнеса"}
{"url": "http://www.focus-news.net/news/2019/03/21/2637186/predsedatelyat-na-parlamenta-tsveta-karayancheva-otkri-fotoizlozhba-po-povod-svetovniya-den-na-vodata.html", "text": "Председателят на парламента Цвета Караянчева откри фотоизложба по повод Световния ден на водата, предаде репортер на  Агенция „Фокус“ . Изложбата бе подредена в Клуба на народния представител, а неин автор е Тодор Ставрев. Народните представители се насладиха и на автентични фолклорни песни от Странджа в изпълнение на формация „Нестинарче“ от Царево.  \r\nДеница КИТАНОВА", "date": "2019.03.21", "title": "Председателят на парламента Цвета Караянчева откри фотоизложба по повод Световния ден на водата"}
{"url": "http://www.focus-news.net/news/2019/03/21/2637175/hamid-hamid-dps-edva-li-tova-che-nyakoy-si-e-kupil-zhilishte-shte-razklati-pravitelstvoto.html", "text": "Едва ли това, че някой си е купил жилище, ще разклати правителството. Това каза народният представител от ПГ на ДПС Хамид Хамид във връзка със имотите на Цветан Цветанов, предаде репортер на   Агенция „Фокус“ . Според него тази информация едва ли има връзка с предстоящите избори. „Има си органи да проверят, има си декларации. Нямам коментар“, каза Хамид. По думите му е хубаво всеки да има жилище, което да обитава. Мечо Пух е казал: „Колкото повече, толкова повече, отбеляза Хамид. „Не виждам нищо лошо публичните фигури да се проверяват по декларациите, които са подали“, обясни ток. На въпрос дали това е морално, Хамис посочи, че не е морален съдник. Попитан дали ГЕРБ трябва да подаде оставка, ако загуби изборите, Хамид заяви, че не може да говори от името на управляващата партия. \r\nДеница КИТАНОВА", "date": "2019.03.21", "title": "Хамид Хамид, ДПС: Едва ли това, че някой си е купил жилище, ще разклати правителството"}
{"url": "http://www.focus-news.net/news/2019/03/21/2637188/bulgargaz-poiska-ot-kevr-prirodniyat-gaz-da-poskapne-s-pod-1-ot-1-april-2019-g.html", "text": "„Булгаргаз“ поиска от КЕВР природният газ да поскъпне с по-малко от 1% от 1 април тази година, предаде  БНТ . Държавното дружество аргументира искането с поскъпването на долара и на алтернативните горива. Това няма да се отрази на битовите потребители и цената на парното, защото поскъпването е под 5%. \r\nДнес стана ясно и че за първи път в своята история „Булгаргаз“ обявява конкурс за доставчик на природен газ, който не е от Русия. Това съобщи изпълнителният директор на компанията Николай Павлов.", "date": "2019.03.21", "title": "„Булгаргаз“ поиска от КЕВР природният газ да поскъпне с под 1% от 1 април 2019 г."}
{"url": "http://www.focus-news.net/news/2019/03/21/2637176/anadolska-agentsiya-atina-priznava-pravata-na-turtsiya-v-iztochnoto-sredizemnomorie.html", "text": "Турция също има права върху природните ресурси в Източното Средиземноморие, заяви министърът на външните работи на Гърция Йоргос Катругалос на съвместна пресконференция с турския си колега Мевлют Чавушоглу, предава  „Анадолската агенция\" . \r\nПо неговите думи, Атина също така поддържа интересите на Кипър. \r\n„Кипър има изключителна икономическа зона и жителите на острова имат право да разработват крайбрежните находища. В съответствие с международното морско право, определени права има и Турция и ние признаваме това“, заяви министърът, цитиран турската държавна агенция. \r\nКатругалос отбеляза, че всички проблеми в региона трябва да бъдат разрешение в  съответствие с изискванията на международното право. \r\n„Гърция полага усилия за разсейване на напрежението в региона“, заяви още той. \r\nТурският външен министър, от своя страна, заяви, че без участието на Анкара в Източното Средиземноморие и край бреговете на Кипър не може да бъде реализиран нито един проект за разработване на находищата. \r\nТурция има всички права, в съответствие с нормите на международното право, подчерта Чавушоглу. \r\nЩо се касае до перспективите за разрешаване на кипърския конфликт, първият дипломат на Анкара отбеляза, че преговорите по този въпрос трябва да имат целенасочен характер. \r\n„Диалогът заради самият диалог е недопустим. Важно е да се определят рамките на преговорния процес. Турция иска мирно споразумение, което би удовлетворило интересите и на двата народа на острова“, подчерта Чавушоглу. \r\nПревод и редакция:", "date": "2019.03.21", "title": "„Анадолска агенция“: Атина признава правата на Турция в Източното Средиземноморие"}
{"url": "http://www.focus-news.net/news/2019/03/21/2637187/vodnospasitelnata-sluzhba-kam-bchk-organizira-praznichna-programa-po-povod-svetovniya-den-na-vodata-22-mart.html", "text": "Ателие „Приятели с водата“ на Водноспасителната служба към БЧК ще постави началото на събитията, посветени на Световния ден на водата – 22 март. Това съобщиха от пресцентъра на  БЧК . От 10.00 часа до 12.00 часа в зала „Гигантски кристали“ на Националния музей „Земята и хората“ всички желаещи могат да научат как да използват правилно спасителна жилетка и как да окажат първа помощ при водни инциденти, без да забравят собствената си безопасност. \r\nПо време на ателието ще има много игри, рисунки и демонстрации, които ще запознаят посетителите с правилата за водна безопасност. \r\nОрганизатори на всички прояви са Националният музей „Земята и хората“, Водноспасителната служба към БЧК, Националният антропологичен музей – ИЕМПАМ, БАН и Геологическият институт „Стр. Димитров“ – БАН, секция „Хидрогеология“. \r\nВходът е свободен.", "date": "2019.03.21", "title": "Водноспасителната служба към БЧК организира празнична програма по повод Световния ден на водата – 22 март"}
{"url": "http://www.focus-news.net/news/2019/03/21/2637191/blagoevgrad-valeri-marinov-specheli-vtori-medal-na-svetovnite-letni-igri-na-speshal-olimpiks-v-abu-dabu-2019.html", "text": "Валери Маринов спечели втори медал по време на Световните летни игри на Спешъл Олимпикс, които се проведоха в Абу Даби. Това съобщиха от пресцентъра на  Община Благоевград . Той спечели 4 място в отборното състезание по боче, заедно с Елена Илиева.  \r\nДвамата са потребители на социална услуга Защитено жилище. Валери е от Благоевград, а Елена от село Крушари. По време на игрите двамата показаха отлични умения и страхотна отборна игра.  \r\n Преди броени дни, по време на състезанията за хора с интелектуални затруднения, Валери спечели бронзов медал, като се качи на стълбичката - III място. \r\nПрез 2016 и 2017 Валери участва в националните игри по боче на Спешъл Олимпикс България, които се провеждат в град Плевен, където печели сребърен медал. \r\n Спешъл Олимпикс се стреми да създаде един по-добър общ свят, в който хората да приемат различията помежду си спокойно и отворено, без страх и предубеждения. Движението организира целогодишно спортно-състезателна дейност в различни Олимпийски спортове за деца и възрастни с интелектуални затруднения.", "date": "2019.03.21", "title": "Благоевград: Валери Маринов спечели втори медал на Световните летни игри на Спешъл Олимпикс в Абу Дабу 2019"}
{"url": "http://www.focus-news.net/news/2019/03/21/2637194/stara-zagora-eksperti-obsazhdat-problemite-na-obrazovanieto-na-6-ata-natsionalna-sreshta-na-obshtinskite-eksperti-po-obrazovanie.html", "text": "Актуални задачи и проблеми в образованието през 2019/2020 г. обсъждат участниците в Шестата национална среща на общинските експерти по образование, която се провежда от 20 до 22 март в комплекс „Мериан палас“ в Стара Загора. Това съобщиха от пресцентъра на  Общината . Тя е организирана от Националното сдружение на общините (НСОРБ) и в нея участват представители на общините – експерти от общинските звена в сектор „Образование”, председатели и членове на комисиите по образование в общинските съвети, представители на второстепенните разпоредители с общинския бюджет в образованието, заместник-кметове с ресор „Образование“, както и кметове и председатели на общински съвети. \r\nНа форума присъстваха още Красимир Червилов, зам. областен управител с ресор „Образование“, както и Татяна Димитрова, началник на Регионалното управление на образованието. \r\n„Всеки си има град на мечтите с пеещи птици, с искрени хора. Тебе аз имах, град на липите – синя, далечна Стара Загора!“, с този емблематичен стих на поета Стойчо Стойчев приветства участниците Иванка Сотирова, зам.-кмет на Община Стара Загора. „Радвам се, че сте тук и имаме възможност да обсъдим всички теми, които ни съпътстват в образованието и които във формат на професионална вещина могат да намерят решение“, каза още Сотирова.  \r\n„Даваме си сметка каква сила са общините и благодаря на домакина Община Стара Загора за посрещането. Това, което видяхме вчера при посещението на образователни обекти в града, е доказателство, че в България може да има различно и качествено образование, стига да има желание затова“, отбеляза Силвия Георгиева, изпълнителен директор на  НСОРБ.  Сдружението работи върху създаването на Национален фонд за подкрепа на общинските политики за преодоляване на демографската криза. Ще се иска държавата да дава толкова, колкото дават и общините. Работи се и по създаването на Стратегия за ранно детско развитие и Наредба за физическата среда в детските институции. \r\nСрещата започна вчера с посещение на участниците в Основно училище „Кирил Христов“, в Детска градина №10 „Светлина“ и Международния младежки център. Експертите в образованието се запознаха с базата в училище „Кирил Христов“ модерните учебни стаи с интерактивни дъски, арт зоната с галерия на владетелите, зимната градина със сцена, както и с успехите на училището. В детска градина „Светлина“ те бяха впечатлени от постигнатото за облагородяване на материалната среда с помощта на родителите. Разгледаха лятната сцена в двора, футболното и баскетболно игрище, влязоха в стаите на децата и накрая изгледаха изпълнение на малчугани, обучавани от школата за оцеляване „Бага-Тур“. В Международния младежки център гостите научиха за различните проекти, които се изпълняват там свързани с живота на младите хора.  \r\nДнес срещата продължава с пленарна сесия „Качествено образование за всяко дете -актуалните приоритети“, в която лектори са Деница Сачева, зам.-министър на образованието и науката,  Лилия Христова, председател на Комисията по образование в НСОРБ, Детелина Игнатова от Агенцията за социално подпомагане и Петър Ганев от Института по пазарна икономика. В дискусионния форум след  това ще се обсъжда финансирането на общинското образование, проект „Активно приобщаване в системата на предучилищното образование“ и финансирането на извънкласните дейности. \r\nВ петък форумът продължава с паралелни форуми свързани с Професионалното образование и обучение: политики и практики за ориентиране към потребностите на пазара на труда и икономиката: прием, учебно съдържание, реализация на завършващите, Приобщаващо образование: политики и практики в подкрепа личностното развитие на децата и учениците. \r\nУчастниците в национална среща ще присъстват и на състезанието „Най-добър млад автомонтьор и водач на МПС“, организирано от ПГМТТ „Н. Й. Вапцаров“.", "date": "2019.03.21", "title": "Стара Загора: Експерти обсъждат проблемите на образованието на 6-ата Национална среща на общинските експерти по образование"}
{"url": "http://www.focus-news.net/news/2019/03/21/2637195/sport-izigraha-se-4-macha-ot-evroligata-po-basketbol.html", "text": "Изиграха се 4 срещи от редовния сезон на Евролигата за мъже. Резултати: \r\nДарушшафака (Турция) – Химки (Русия) 91:85 \r\nПанатинайкос (Гърция) – Саски Баскония (Испания) 72:70 \r\nМакаби Тел Авив (Израел) – Жалгирис (Литва) 83:85 \r\nРеал Мадрид (Испания) – Олимпия Милано (Италия) 92:89 \r\nНачело във временното класиране е Фенербахче с 23 победи и 4 загуби, пред ЦСКА (Москва) 21 победи и 6 загуби, колкото има и третият Реал Мадрид.", "date": "2019.03.21", "title": "Спорт: Изиграха се 4 мача от Евролигата по баскетбол"}
{"url": "http://www.focus-news.net/news/2019/03/21/2637192/menda-stoyanova-gerb-protsesat-po-spirane-na-prilozhenieto-za-nereglamentiran-taksimetrov-prevoz-e-na-finala.html", "text": "Процесът по спиране на приложението за нерегламентиран таксиметров превоз не може да завърши толкова бързо, но е на финала си. Това каза народният представител от ПГ на ГЕРБ и председател на Парламентарната комисия по бюджет и финанси комисия Менда Стоянова по време на брифинг в Народното събрание след среща с организации на таксиметровите шофьори, предаде репортер на  Агенция „Фокус“ . Стоянова обърна внимание на приложение в интернет за нерегламентиран таксиметров превоз. „Проблемът не е само на таксиметровите превозвачи. Проблемът е на клиентите, които ползват този нерегламентиран превоз. Там няма сигурност в качествата на водача, в изправността на колата, застраховки, което всъщност се регламентира през Закона за автомобилните превози“, заяви Стоянова и посочи, че с това приложение браншът се разбива. По думите ѝ на срещата с представителите на таксиметровите шофьори се е изяснило, че практически законов проблем няма. „Няма как чрез поредна промяна на закона да решим този проблем. Изясни се, че проблемът е в това да се съберат достатъчно законодателства, за да може КЗК да вземе решение за прекратяване на тази дейност“, допълни тя. „Изясни се, че още от май миналата година Министерство на транспорта и автомобилната администрация са предприели действия в тази посока и работят съвместно с НАП, прокуратурата, с автомобилна инспекция, но е въпрос на време да се съберат достатъчно доказателства, така че това решение да издържи в съда и да има реално своите последици. Доказателствата се събират трудно, те трябва да се събират през заявки през това приложение. Собственикът на този сайт е офшорна компания, чиито сървъри не се намират в България. Това е процес, който не може да завърши толкова бързо, но е на финала си“, каза Стоянова.  \r\nДеница КИТАНОВА", "date": "2019.03.21", "title": "Менда Стоянова, ГЕРБ: Процесът по спиране на приложението за нерегламентиран таксиметров превоз е на финала"}
{"url": "http://www.focus-news.net/news/2019/03/21/2637196/lovech-padnali-sa-dve-ploskosti-ot-okachen-tavan-v-poliklinikata-v-grada-nyama-postradali-patsienti-ili-lekari.html", "text": "Паднали са две плоскости от окачен таван в коридор в поликлиниката на „МБАЛ „Проф. д-р Параскев Стоянов“ в Ловеч. Това съобщиха от пресцентъра на  Общината . Сигналът е подаден тази сутрин в социалните мрежи. Падналите отпадъци от гипсокартон веднага са почистени и коридорите са отводнени. Няма пострадали пациенти или лекари. \r\nПри проверка на Община Ловеч е констатирано, че причината е наводнение от горния втори етаж. В кабинет по урология е бил забравен отворен кран и през нощта е имало неконтролиран теч. \r\nПрактиката в подобни случаи е причинителят на щетите да поеме разноските по ремонта.", "date": "2019.03.21", "title": "Ловеч: Паднали са две плоскости от окачен таван в поликлиниката в града, няма пострадали пациенти или лекари"}
{"url": "http://www.focus-news.net/news/2019/03/21/2637190/pazardzhik-rayonna-prokuratura-panagyurishte-privleche-kato-obvinyaem-kmeta-na-obshtina-strelcha-za-prinuda.html", "text": "Районна прокуратура - Панагюрище привлече като обвиняем Ст. Ч., за това, че през 2016 г. като кмет на Община Стрелча е принудил служител на общинската администрация да извърши нещо противно на волята си – да подаде молба за освобождаване от заеманата от него длъжност, без дата, като е употребил за това заплашване, че ако не подаде молба ще бъде освободен веднага от работа. Обвинението допълва, че така кметът е злоупотребил с властта си като работодател – кмет на Община Стрелча, като е наредил молбата да бъде входирана с входящ номер и без знанието и съгласието на служителя.  \r\nСпрямо Ст.Ч. е взета мярка за неотклонение „Гаранция“ в размер на 2 000 лева. По делото се извършват процесуално-следствени действия – разпити на свидетели, назначени са експертизи. Срокът на приключване на разследването е двумесечен.", "date": "2019.03.21", "title": "Пазарджик: Районна прокуратура - Панагюрище привлече като обвиняем кмета на Община Стрелча за принуда"}
{"url": "http://www.focus-news.net/news/2019/03/21/2637201/66-na-sto-ot-preporakite-na-smetnata-palata-sa-izpalneni-prez-2018-g.html", "text": "От общо 579 препоръки, дадени през миналата година от Сметната палата на одитираните обекти за подобряването на дейността им, 381 са изпълнени, 57 не са изпълнени, 62 са частично изпълнени, а 72 са в процес на изпълнение. Направени са общо 43 проверки за изпълнението на препоръките по извършени одити на Сметната палата. Това сочи анализ за броя на проверките и изпълнението на препоръките при осъществения последващ контрол от одитната институция през 2018 г., съобщават от  Сметната палата . \r\nАнализът на данните показва положителна тенденция за увеличаване с 6 на сто на изпълнените препоръки през 2018 г. в сравнение с 2017 г. От друга страна, има намаление с 4 на сто на неизпълнените препоръки за същия период. \r\nБлизо половината от неизпълнените препоръки са дадени при извършени одити на съответствие при финансовото управление, като най-много от тях са свързани с приемането на нови или с промени/актуализация на вътрешни актове, в т.ч. актове, приемани от общинските съвети. Не са изпълнени препоръки за подобряване на управлението на бюджета, най-вече на приходите, за управление на имоти, за отдаване под наем, за управление на изпълнението на договори, за оценката на риска и за обществените поръчки. \r\nПри одитите на изпълнението най-много са неизпълнените препоръки, свързани с актуализиране на вътрешни актове или регламентиране на ред за извършване на определени дейности чрез приемане на нови вътрешни актове. Не се изпълняват и препоръки, които изискват съвместни усилия на повече от една институция, както и такива, свързани с приемане на количествени и други индикатори за измерване на изпълнението. Проблемни за изпълнение са и препоръките, при които трябва да се закриват структури или прецизират функции, както и тези, свързани със създаването на механизъм за събиране и периодичен анализ на информация. В единични случаи не се изпълняват препоръки за привеждане на дейности в съответствие с делегирани правомощия, обвързване на финансирането с качеството на услугата или когато се налага държавна подкрепа или гаранция за осигуряване на средства. \r\nПри специфичните одити не са изпълнени препоръки, свързани с промени, допълнения или разработване на вътрешни актове и необходимост от съвместни действия на повече от една институция. \r\nЗа препоръките, които не са изпълнени, изпълнени са частично или са в процес на изпълнение, Сметната палата уведомява съответно Народното събрание, Министерския съвет или общинския съвет за предприемане на действия за изпълнението им. Във връзка с това докладите от общо 20 извършени проверки, са изпратени на Народното събрание (един доклад), на Министерския съвет (10 доклада), на министъра на образованието и науката (един доклад) и по един доклад в следните общини - София, Бяла, Димово, Завет, Златарица, Медковец, Попово и Търговище. \r\nПрез 2018 г., както и в предходните две години, липсва активност от страна на сезираните органи за предприемане на допълнителни действия за изпълнение на препоръките от тяхна страна. Сезираните органи не са уведомявали Сметната палата за предприетите от тях действия за изпълнението на препоръките, като само в един случай е получена информация за допълнително предприети действия. \r\nВ случаите, когато при първоначалната проверка е установено, че препоръките не са изпълнени или са частично изпълнени, Сметната палата създаде възможност за извършване на повторни или следващи проверки за изпълнението на препоръките чрез промяната на правилата за организиране на осъществяването на контрол по изпълнението на препоръките.  \r\nПрез 2018 г. са взети 7 решения за повторни проверки за изпълнение на препоръките,  извършени са 2 от тях - за одита на изпълнение „Професионално образование за заетост“ за периода от 01.01.2012 г. до 31.12.2014 г., и за одита „Изпълнение на Националната стратегия за научни изследвания“ за периода от 01.08.2011 г. до 31.12.2014 г. в Министерството на образованието и науката, Фонд „Научни изследвания“ и Българската академия на науките.  \r\nПрез януари 2019 са осъществени още 2 повторни проверки - за препоръките при одита „Принос на Хоризонт 2020 за постигане на целите на НПР България 2020 и националните стратегически документи“ за периода от 01.01.2013 г. до 31.12.2015 г., и при одита на „Летище София“ ЕАД.  \r\nПрецедент в практиката на Сметната палата е извършената трета по ред проверка за изпълнение на препоръките, дадени с доклада за извършения одит на договора за предоставяне на концесия за подземни богатства – златно-медно-пиритни руди, чрез добив от находище „Челопеч“ – Софийска област, предоставена на „Дънди Прешъс Металс Челопеч“ ЕАД за периода от 01.01.2011 г. до 31.12.2013 г. При приемането на резултатите от третата проверка е взето решение за извършването на четвърта проверка за изпълнение на препоръките. Причината, поради която е взето решение за извършване на четвъртата проверка, е препоръка в процес на изпълнение, свързана с разработването на финансово икономически анализ на концесията и предприемане на действия за постигане на икономически баланс между ползите и рисковете за държавата и концесионера.", "date": "2019.03.21", "title": "66 на сто от препоръките на Сметната палата са изпълнени през 2018 г."}
{"url": "http://www.focus-news.net/news/2019/03/21/2637200/gabrovo-moderno-izgradena-narkooranzheriya-e-razkrita-pri-spetsoperatsiya.html", "text": "Модерно изградена наркооранжерия е разкрита при спецоперация на криминалисти на ОДМВР-Габрово. Това съобщиха от пресцентъра на МВР. Специализираната операция по противодействие на наркопроизводството и наркоразпространението е предприета след разследване, проведено от криминалисти на ОДМВР- Габрово. В действията, осъществени под наблюдението на прокуратурата, са участвали и колегите им от РУ-Габрово. В хода на операцията е предприето претърсване на хале на бивше предприятие в града, където униформените открили помещение, специално пригодено за отглеждане на марихуана. От него са иззети общо 429 саксии с растения от рода на конопа и 64,705 кг зелена растителна маса, реагирала при тестовете на марихуана. Помещението било обзаведено с изключително модерно оборудване за отглеждането на растенията -  лампи с подходяща цветна температура, поливна система, вентилация, филтри, уреди за контрол на температурата и влажността, и др. На място криминалистите задържали 52-годишен местен жител и 21-годишна столичанка. В рамките на разследването е установено, че в собствен имот в с. Драгановци габровецът е изградил миниоранжерия за отглеждане на марихуана. Оттам са иззети още 301 саксии с растение от рода на конопа, 27,226 кг зелена растителна маса и 35 грама суха маса, както и съответното оборудване.  \r\nПо случая е образувано досъдебно производство по чл. 354 в от НК, работата по документирането му продължава под наблюдението на районната прокуратура.", "date": "2019.03.21", "title": "Габрово: Модерно изградена наркооранжерия е разкрита при спецоперация"}
{"url": "http://www.focus-news.net/news/2019/03/21/2637202/sofiya-belogradchishki-episkop-polikarp-shte-oglavi-arhiereyska-prezhdeosveshtenna-sveta-liturgiya-v-hram-uspenie-bogorodichno-v-ihtiman-na-22-mart.html", "text": "Негово преосвещенство Белоградчишки епископ Поликарп ще оглави Архиерейска Преждеосвещенна света Литургия в храм „Успение Богородично“ в Ихтиман на 22 март, предаде репортер на  Агенция „Фокус“ . На 22 март е ден на Великия пост и във всички епархии на Българската православна църква сутринта  се отслужва Преждеосвещена света Литургия. \r\nЛитургията в Ихтиман е с благословението на Негово светейшество Българския патриарх и Софийски митрополит Неофит. Тя ще започне от 9.30 часа в храм „Успение Богородично“ в Ихтиман. \r\nВечерта във всички епархии на Българската православна църква се отслужва Малко повечерие с Богородичен канон и акатист Втора статия. \r\nВ софийския храм „Св. Параскева“ с благословението на Негово светейшество Българския патриарх и Софийски митрополит Неофит от 18.00 часа богослужението ще оглави Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.03.21", "title": "София: Белоградчишки епископ Поликарп ще оглави Архиерейска Преждеосвещенна света Литургия в храм „Успение Богородично“ в Ихтиман на 22 март"}
{"url": "http://www.focus-news.net/news/2019/03/21/2637203/sliven-obshtinskiyat-savet-glasuva-promyana-na-byudzheta-na-obshtinata.html", "text": "Промяна на бюджета на Община Сливен гласува днес Общинският съвет, предаде репортер на  Радио „Фокус“ - Сливен . Промените са заради очаквани допълнителни приходи от данъка за недвижимите имоти. Кметът Стефан Радев посочи, че заради промяната в Закона за местните данъци и такси лицата, декларирали повече от едно основно жилище, ще ползват преференции само за него. За всяко следващо данъкът ще се дължи в пълен размер. Стефан Радев посочи, че в разходната част са предвидени средства за ремонт на гробищни паркове в няколко населени места в общината, а също и изплащане на компенсации за покриване на загубите на превозвача „Пътнически превози“ ЕООД, с който Общината има сключен договор от 2018 г. \r\nБяха гласувани всички 29 точки от дневния ред на заседанието. Сред тях е отчетът за 2018 г. на Програма за опазване на околната среда на общината, както и отчетите за решенията и дейността на Общински съвет – Сливен за втората половина на предходната година. Беше приет и Годишният план за действие по изпълнение на Общинска стратегия за развитие на социалните услуги за 2020 г. Общинският съвет одобри задействането на процедура, да бъде продължен срокът за безвъзмездното управление на крепостта „Туида“ от Община Сливен. На заседанието днес беше одобрен и Общият устройствен план на общината и екологичната оценка към него. \r\nСред приетите точки от дневния ред беше и предложението пътищата от републиканската пътна мрежа, преминаващи през град Сливен да станат общински. Бул. „Панайот Хитов“, ул. „Г. С. Раковски“, ул. „Макгахан“ и ул. „Генерал Скобелев“ са части от републиканската пътна мрежа. Промяната се налага заради намерението на Община Сливен да изгради велоалеи в тези отсечки, също и за подобряване организацията на движение. \r\nОбщинските съветници гласуваха и промяна на характера на собствеността на 300 декара в землището на летище „Бършен“. На днешната сесия бяха гласувани разпоредителни сделки с общинска собственост, промяна, одобрение и съгласуване на подробни устройствени планове и отпускане на финансови помощи на граждани.", "date": "2019.03.21", "title": "Сливен: Общинският съвет гласува промяна на бюджета на Общината"}
{"url": "http://www.focus-news.net/news/2019/03/21/2637199/prezidentat-rumen-radev-krasotata-na-horata-vkusat-na-chereshite-i-bogatata-palitra-na-prirodata-sa-otredili-osobeno-myasto-na-kyustendil-v-sartsata-na-vsichki-balgari.html", "text": "Красотата на хората, вкусът на черешите и богатата палитра на природата са отредили особено място на Кюстендил в сърцата на всички българи. Това каза в приветствието си към жителите и гостите на Кюстендил президентът на Република България Румен Радев, предаде репортер на  Радио „Фокус” – Кюстендил . „За мен е радост и привилегия да споделя с вас този красив и обичан от всички ни празник – „Кюстендилска пролет”. Да бъда свидетел на предаването на символите на Кюстендил, които олицетворяват красотата и богатството на града. Вярвам, че не случайно градът на Майстора е избрал именно възкръсването на природата за свой празник”, каза Румен Радев. По думите му в днешните чествания си дават среща красотата и младостта, почитта към древните обичаи и традиции, към народния календар, надеждата за плодородие и чисто човешкият стремеж към обновление. Според президента днешният Кюстендил е резултат от дълбоки културни наслагвания, на множество исторически пластове от най-дълбока древност. Дълбоките корени на региона и днешното многообразие превръщат града в една от емблемите на България. „Красотата на хората, вкусът на черешите, богатата палитра на природата са отредили особено място на Кюстендил в сърцата на всички българи. Не се съмнявам, че празникът „Кюстендилска пролет” е една от запазените марки на града. Убеден съм, че с всяка следваща година този уникален празник ще събира все повече приятели от всички краища на България, за да съпреживеят с вас невероятната атмосфера и да дишат от животворната енергия на Кюстендил. Нека дългоочакваната среща с настъпващата пролет ви донесе здраве и много нови надежди. Честит празник!”, каза Румен Радев. \r\nВенцеслав ИЛЧЕВ", "date": "2019.03.21", "title": "Президентът Румен Радев: Красотата на хората, вкусът на черешите и богатата палитра на природата са отредили особено място на Кюстендил в сърцата на всички българи"}
{"url": "http://www.focus-news.net/news/2019/03/21/2637207/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница, а преминаването се осъществява безпроблемно. \r\nМария ПОПЧЕВА", "date": "2019.03.21", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/03/21/2637198/veliko-tarnovo-s-bogata-kulturna-programa-shte-bade-otbelyazan-praznikat-na-grada.html", "text": "С пъстра поредица от събития Велико Търново ще отбележи своя празник – 22 март, посветен на славната победа на цар Иван Асен II над епирския владетел Теодор Комнин и на последвалото могъщество на Второто българско царство. Това съобщиха от пресцентъра на  Община Велико Търново . По традиция, програмата започва в 7.30 часа с празнична литургия в храма „Свети Четиридесет мъченици”, която ще бъде отслужена от великотърновския митрополит Григорий. След молитвата официални лица, жители и гости на града ще поднесат цветя на саркофага на цар Калоян.  \r\nВ двора на църквата светиня ще проехти текстът от Асеневата колона. Кметът на Велико Търново Даниел Панов ще произнесе слово, след което митрополит Григорий ще освети знамената и ще отслужи благослов,  \r\nВ 9.45 часа е началото на голямото празничното шествие, начело на което ще бъдат ученици, носещи портрети на благодетелите на града. То ще тръгне от двора на храма „Свети Четиридесет мъченици” и ще завърши пред сградата на общината. В 10.30 часа на сцената пред кметството кметът Даниел Панов ще направи празнично обръщение към великотърновци и гостите на града, а митрополит Григорий ще се помоли за здравето на всички.  \r\nВ 11.00 часа в залата на Музикално-драматичния театър „Константин Кисимов” Великотърновският общински съвет ще заседава тържествено, ще бъдат обявени носителите на званието „Почетен гражданин” и на наградата „Велико Търново”. В същия час пред общината започва празничният концерт. Публиката ще бъде зарадвана от Любо Киров, Севдалина и Валентин Спасови, ще се извие и голямо хоро. В следобедните часове на сцената ще се изявят много местни изпълнители и състави.  \r\nВ 15.00 часа в Музей „Възраждане и Учредително събрание” ще бъде открита изложбата „Учредителите. Търново и българската държавност”, която представя дневниците на първите законотворци на Следосвобожденска България. \r\nВ 17.00 часа пред Европейския център започва техно-парти, а 30 минути по-късно оттам ще тръгне популярният стрийт парад, който се провежда за двадесета поредна година. Кулминацията на празника е в 20.00 часа с аудио-визуалния спектакъл „Царевград Търнов – звук и светлина“. Едновременно с шоуто, небето над площад „Цар Асен I“ и крепостта Царевец ще бъде обагрено от зрелищна заря. \r\nНавръх 22 март Царевец, църквата „Свети Четиридесет мъченици“ и Музей „Възраждане и Учредително събрание“ ще са със свободен вход. Безплатен пешеходен тур с беседа ще обхване старините и църквите в квартал „Асенов“. Обиколката започва в 14.00 часа от  храма „Свети Димитър” и завършва на Царевец. \r\nПразничната програма продължава и през уикенда. Във Велико Търново ще гостува Международният фестивал за анимационни филми „Златният кукер“ - прожекциите са подарък от общината за малки и големи. Филмчетата ще бъдат излъчвани и в събота, и в неделя - от 11.00 и 14.00 часа в голямата зала на кметството.  \r\nНа 23 март в Изложбени зали „Рафаел Михайлов“ е концертът с участието на тенора от Старозагорската опера Симеон Симеонов. Ще звучи музика от учителя Петър Дънов и световна класика. Съботната вечер е отредена за първото по рода си „Парти в парка“, включващо богата концертна програма, съчетаваща фолклор, поп и рок-музика на живо с лазерно шоу и заря. Събитието ще бъде в парк „Марно поле“, а началото му е в 19.00 часа. Входът е свободен.", "date": "2019.03.21", "title": "Велико Търново: С богата културна програма ще бъде отбелязан празникът на града"}
{"url": "http://www.focus-news.net/news/2019/03/21/2637197/spas-atanasov-kamara-na-taksimetrovite-vodachi-protestat-ni-tseli-institutsiite-da-se-sezirat-i-da-se-reshi-problemat-s-nereglamentiranite-prevozi.html", "text": "Протестът ни цели институциите да се сезират и да се реши проблемът с нерегламентираните превози. Това каза Спас Атанасов, председател на Браншова камара на таксиметровите водачи и превозвачи, по време на брифинг в Народното събрание след среща с ГЕРБ и представители на Министерство на транспорта и парламентарната транспортна комисия, предаде репортер на  Агенция „Фокус“ . „Срещата беше много ползотворна. Имахме представител на Министерство на транспорта в лицето на заместник-министър Попов, шефът на Изпълнителна агенция „Автомобилна администрация“, г-н Станислав Иванов от Транспортна комисия и г-жа Менда Стоянова от Бюджетна. Надяваме се бързо да се реши проблемът, тъй като той е доста по-сложен“, каза още Атанасов. \r\nРайна Димитрова от Националния таксиметров синдикат заяви, че е представила позицията на водачите. „Днешната среща тук в парламента беше ползотворна, защото получихме доказателство за това, че службите работят. Нашето желание и нашето настояване днес, което е изразено с  протеста, който организираме, е да задействаме този процес, така че максимално бързо да бъде прекратена тази порочна практика“, допълни Димитрова. Браншовите организации призоваха да не се използват нерегламентираното приложение за превози в интернет, защото то не е сигурно. \r\nДеница КИТАНОВА", "date": "2019.03.21", "title": "Спас Атанасов, Камара на таксиметровите водачи: Протестът ни цели институциите да се сезират и да се реши проблемът с нерегламентираните превози"}
{"url": "http://www.focus-news.net/news/2019/03/21/2637208/veliko-tarnovo-sedem-kozi-i-100-bali-slama-sa-izgoreli-pri-pozhar-v-stopanska-postroyka-v-polski-trambesh.html", "text": "Седем кози и 100 бали слама са изгорели при пожар в стопанска постройка в Полски Тръмбеш, съобщиха от  ОДМВР – Велико Търново . Сигналът за случая е получен тази нощ в 03.34 часа. Към момента огънят е потушен и на местопроизшествието се извършва оглед. В постройката са се отглеждали и животни. Изгорели са 7 кози, 100 бали и част от покривна конструкция. Причините за пожара са в процес на изясняване. По случая е образувано досъдебно производство.", "date": "2019.03.21", "title": "Велико Търново: Седем кози и 100 бали слама са изгорели при пожар в стопанска постройка в Полски Тръмбеш"}
{"url": "http://www.focus-news.net/news/2019/03/21/2637209/manfred-veber-ne-moga-da-si-predstavya-otlagane-na-brekzit-do-yuni.html", "text": "Отлагане на излизането на Великобритания от Европейския съюз до юни не е добра идея, тъй като тя ще трябва да участва в изборите за Европейски парламент, заяви Манфред Вебер, шпитценкандидатът на Европейската народна партия (ЕНП) за вота, в четвъртък, цитиран от  Reuters . \r\n„Не мога да си представя отлагане до юни. Комисията многократно обясни, че при такъв случай, Великобритания ще трябва да участва в изборите, а това ще доведе до голяма несигурност“, заяви Вебер пред германското обществено радио DLF. \r\nТой добави, че „политическият хаос“ в Лондон има потенциала да „зарази“ и Съюза. \r\nПревод и редакция:", "date": "2019.03.21", "title": "Манфред Вебер: Не мога да си представя отлагане на Брекзит до юни"}
{"url": "http://www.focus-news.net/news/2019/03/21/2637193/d-r-petko-zhelyazkov-obshtopraktikuvasht-lekar-shte-stava-vse-po-trudno-v-malkite-naseleni-mesta-da-ima-obshtopraktikuvashti-lekari.html", "text": "Ще става все по-трудно в малките населени места да има общопрактикуващи лекари. Това каза за  Радио „Фокус“ – Бургас  председателят на Съюза на общопрактикуващите лекари в Бургас Петко Желязков. „Тези практики не са атрактивни, защото са разпокъсани и пациентите в малките населени места и в селата са малко и всичко това е свързано с по-големи разходи“, добави Желязков. По думите му, ако на лекаря му се падат по 7 - 8 села, той трябва да поддържа водоснабдяването, отоплението и наема, а в селата не подпомагат лекарските практики. „Понякога колегата трябва да купи дърва за 8 села, за да се поддържа здравната служба, отделно ако нещо се развали, той трябва да купува всичко, което е свързано с много разходи, а малко постъпления, защото пациентите са малко“, уточни Петко Желязков. Той допълни, че се е случвало негов колега да обикаля в рамките на няколко часа седмично в определени населени места, където няма и аптека. „Все по-трудно става обслужването и ако държавата по някакъв начин не подпомогне този процес, първо общините да могат да осигурят добри места за работа на практиките, тоест да отпаднат ангажиментите по поддръжка на кабинетите, за да се подпомогнат лекарите, които са решили да обслужват тези населени места“, посочи лекарят. По думите му има известно финансиране, но то не е достатъчно при такива отдалечени практики. „Ще става все по-сложно, защото през 2000 година бяха регистрирани около 5800 практики, а сега са около 4100, тоест около 30% за 20 години са намалели и това е засилваща се тенденция. Ние вече остаряваме, много малко колеги започват обща практика. Неглижира се общата медицина за сметка на болничната помощ, а в цял свят трябва да е обратното. Всеки, който отиде до спешното отделение с някакъв проблем, почти винаги влиза в болницата. Парите отпуснати за изследвания и диагностика на личните лекари са много ограничени, така се налага пациентите често да плащат всичко от джоба си, за да си направят пълни изследвания, което пък оскъпява лечение и това е проблем от много отдавна“, заяви Желязков. \r\nМария КУРТЕВА", "date": "2019.03.21", "title": "Д-р Петко Желязков, общопрактикуващ лекар: Ще става все по-трудно в малките населени места да има общопрактикуващи лекари"}
{"url": "http://www.focus-news.net/news/2019/03/21/2637189/faktor-makedoniya-ofitsialen-belgrad-nyama-reaktsiya-za-prisadata-na-radovan-karadzhich.html", "text": "След увеличаването на присъдата на бившия лидер на босненските сърби Радован Караджич на доживотен затвор, засега няма официална реакция от Белград. Все още не са казали нищо нито президентът на Сърбия Александър Вучич, нито премиерът Ана Бърнабич, нито председателят на парламента Мая Гойкович и министъра на външните работи Ивица Дачич, отбелязва  скопското електронно издание „Фактор“ . \r\nКакто пише медията, някои анализатори смятат, че те не са задължени да го правят, тъй като в присъдата на Караджич не се споменава за отговорност на Сърбия за военните престъпления в Босна и Херцеговина (БиХ), а бившият лидер на местните сърби е гражданин на Босна. \r\nПревод и редакция:", "date": "2019.03.21", "title": "„Фактор“ (Македония): Официален Белград няма реакция за присъдата на Радован Караджич"}
{"url": "http://www.focus-news.net/news/2019/03/21/2637210/inzh-vera-stanisheva-yuzdp-gorite-imat-nay-razlichni-funktsii-stopanska-vodoohranitelna-rekreatsionna-i-ekologichna.html", "text": "Горите имат най-различни функции – стопанска, водоохранителна, рекреационна и екологична. Това каза за  Радио „Фокус“ – Пирин  инж. Вера Станишева, началник отдел „Възобновяване на горите“ в Югозападно държавно предприятие по повод 21 март – Световния ден на горите. „Горите са извор на чист въздух, вода и много природни дадености за хората. Те имат рекреационни и защитни функции срещу ерозия и порои, както и много други защити“, каза още инж. Станишева. Тя добави, че най-важната функция на горите е свързана с това, че те спомагат за по-чист въздух. „Отделно от това горите имат стопанска функция. В тази връзка много от горите, които създаваме ние са именно с такава функция, тоест дървопроизводителна. Рекреационната функция на горите също е много важна. Това представлява функция, свързана с хората, които могат да отидат на почивка сред природата“, коментира инж. Станишева. По думите ѝ водоохранните функции пък се използват за защита на водоохранните зони в горите. \r\nЛивия НИНОВА", "date": "2019.03.21", "title": "Инж. Вера Станишева, ЮЗДП: Горите имат най-различни функции – стопанска, водоохранителна, рекреационна и екологична"}
{"url": "http://www.focus-news.net/news/2019/03/21/2637211/blagoevgrad-byal-shtarkel-e-zastrelyan-s-vazdushna-pushka-v-hadzhidimovo.html", "text": "Бял щъркел е застрелян с въздушна пушка в Хаджидимово. Това каза за  Радио „Фокус“ - Пирин  Димитър Попов от Българско дружество за защита на птиците – Гоце Делчев. Той посочи, че от Община Хаджидимово са му се обадили вчера, за да сигнализират ще има пострадал щъркел, след което след около час са се обадили, за да докладват, че щъркелът е умрял и имат съмнение, че е бил прострелян. „Вечерта аз веднага посетих мястото, разгледах тялото му и установих, че е бил прострелян с въздушна пушка, като е било засегнато и сърцето. Птицата е загинала почти веднага. Простреляна е още докато е била в гнездото си, а след изстрела е паднала от него“, обясни Попов. Той отбеляза, че подозренията на Общината са, че е стреляло дете, но все още нямат ясна позиция кой точно го е извършил. Димитър Попов заяви, че се надява извършителят да бъде открит и да бъдат взети някакви мерки за опазването на този вид, защото белият щъркел е символ на новото начало и на пролетта. \r\nНатали СТЕФАНОВА", "date": "2019.03.21", "title": "Благоевград: Бял щъркел е застрелян с въздушна пушка в Хаджидимово"}
{"url": "http://www.focus-news.net/news/2019/03/21/2637213/haskovo-za-deveta-poredna-godina-obshtina-dimitrovgrad-organizira-zasazhdane-na-dravcheta-v-aleyata-na-noviya-zhivot.html", "text": "За девета поредна година Община Димитровград организира засаждане на дръвчета в „Алеята на новия живот”. Това съобщиха от пресцентъра на  Общината . Идеята на инициативата е родителите и близките на децата с постоянен или настоящ адрес в община Димитровград, родени в периода 1 февруари 2018 г. – 28 февруари 2019 г. да могат да засадят декоративни дръвчета на своите рожби. \r\nОбщина Димитровград предоставя възможност на родителите сами да изберат място за засаждане на декоративното дръвче на своето дете. То може да бъде засадено в „Алеята на навия живот” в парк „Марица” или на друго подходящо място, за да имат възможност родителите да полагат грижи за него - собствено дворно място или в междублоково пространство, съобразено с екстериорното озеленяване на общината.  \r\nЖеланието си за участие в залесяването може да заяви всеки в стая №12 в Общинския център за административни услуги на Община Димитровград от 25 март до 12 април 2019 година. Формуляр на заявление за участие е публикуван на сайта на Община Димитровград.  \r\nЗасаждането и получаването на дръвчетата ще се състои на 21 април 2019 г. от 10.00 часа в парк „Марица” в Димитровград.", "date": "2019.03.21", "title": "Хасково: За девета поредна година Община Димитровград организира засаждане на дръвчета в „Алеята на новия живот”"}
{"url": "http://www.focus-news.net/news/2019/03/21/2637206/izpalnitelnoto-byuro-na-bsp-kam-borisov-dokoga-shte-malchite-za-apartamentite-na-vlastta.html", "text": "\"В последните дни независими източници осветиха поредната порочна схема за облагодетелстване на властта. Вторият човек на ГЕРБ, председателят на парламентарната им група Цветан Цветанов, е придобил луксозен имот на силно занижени цени\". Това се посочва в  позиция на Изпълнителното бюро на БСП . \"Всеки ден наяве излизат скандалните факти по тази сделка, които създават основателни съмнения за данъчни измами и други нарушения на закона\", се посочва в позицията на БСП.  \r\n'Самият факт, че в една и съща фирма, при преференциални условия, пазаруват Цветанов, Цачева, Рашидов и други близки на ГЕРБ е достатъчно показателен за системата на властта. Тя покровителства определени фирми и получава подаръци срещу това.  \r\nПрокуратурата и органите се сезираха по въпроса. Но Бойко Борисов мълчи. Преди време пред актива на ГЕРБ министър-председателят заяви: „Трябва да ви светне червена лампичка, иначе аз ще ви светна синята”. Лампите светнаха за Цветанов. Настояваме Борисов да наруши мълчанието си и да изпълни заканата си, че няма да търпи дори съмнения за корупция около себе си\", посочват още от БСП.", "date": "2019.03.21", "title": "Изпълнителното бюро на БСП към Борисов: Докога ще мълчите за апартаментите на властта"}
{"url": "http://www.focus-news.net/news/2019/03/21/2637204/tass-na-25-mart-velikobritaniya-shte-zadeystva-plan-za-deystvie-za-brekzit-bez-sdelka.html", "text": "Британските власти имат намерение да въведат в понеделник, 25 март, план за действие за Брекзит в извънредни условия – при отсъствие на сделка с ЕС и във връзка с неопределеността относно датата на излизане от Съюза, която е 29 март, съобщава в четвъртък вестник „Файненшъл таймс“, позовавайки се на представители на правителството, предава  ТАСС . \r\n Според тяхната информация, в съответствие с плана, който се нарича Operation Yellowhammer, ще влезе в действие специална система за „оперативно управление“, включваща повече от 5 хиляди души, която трябва да предотврати, конкретно, недостига на хранителни продукти, гориво и ресурси във финансовата сфера. Нейните сътрудници са тясно свързани с началниците на министерства и ведомства, участващи в управлението на страната при извънредни обстоятелства, в конкретния случай, в условията на Брекзит без сделка. Сред тях са Министерството на защитата на околната среда, храните и селскостопанското развитие, транспорта, финансите и кралската данъчно-митническа служба. \r\n„Оперативно-командните структури на Yellowhammer ще бъдат задействани изцяло на 25 март, ако между Великобритания и ЕС не бъде съгласувана нова дата за излизане“, привежда изданието извадки от писмото на министъра по въпросите на излизането на Великобритания от Съюза Стивън Баркли до колегите си от кабинета. В случай, че продължаването на сроковете за излизане на кралството от ЕС бъде потвърдено, „кабинета на министрите ще трябва да реши, трябва ли да се активизира или да се съкрати дейността (на оперативното управление) в зависимост от продължителността на отсрочката“, е отбелязал Баркли. \r\nМинистерството на отбраната на Великобритания вече повиши готовността на въоръжените сили. Общо 3500 военнослужещи могат да бъдат задействани в най-кратки срокове при възникване на извънредна ситуация във връзка с Брекзит. \r\nВ сряда британският премиер Тереза Мей изпрати в ЕС писмо с молба излизането на страната от Съюза да бъде отложено до 30 юни. Председателят на Европейската комисия Жан-Клод Юнкер обаче препоръча на Великобритания да завърши процеса на излизане от ЕС до изборите за Европейски парламент на 23-26 май. На свой ред председателят на Европейския съвет Доналд Туск заяви, че изместването на датата на излизане на Великобритания за недълъг срок е възможно при условие, че парламента на Обединеното кралство одобри сделката за Брекзит. \r\nПревод и редакция:", "date": "2019.03.21", "title": "ТАСС: На 25 март Великобритания ще задейства план за действие за Брекзит без сделка"}
{"url": "http://www.focus-news.net/news/2019/03/21/2637212/vanshniyat-ministar-na-kosovo-za-ivitsa-dachich-lazhata-e-gospod-rodina-i-religiya-kakto-i-za-negovite-srabski-predtsi.html", "text": "Министърът на външните работи на Косово Беджет Пацоли опроверга твърденията на сръбския си колега Ивица Дачич, че косовският министър го преследва, предава  държавната „Радио и телевизия Косово“ (RTK) . \r\n„Дачич работи на принципите на своите бащи, за които лъжата е Господ, родина и религия. Споменавайки името му, той се опитва да създаде новини за истината. А истината е, че той създава новини, използвайки името ми. Неговото твърдение, че е бил преследван от моите братя навсякъде, където ходи, е лъжа. Дачич не ми е интересен, да не говорим за моите братя“, заяви Пацоли. \r\n„Другият случай е, че уж съм го бил заплашил с убийство. Това е лъжа на един параноик“, подчерта косовският министър, като цитира добре известните заключения на Добрица Косич, известен като „бащата на сръбската нация“ за сърбите и лъжите. \r\nПревод и редакция:", "date": "2019.03.21", "title": "Външният министър на Косово: За Ивица Дачич лъжата е Господ, родина и религия, както и за неговите сръбски предци"}
{"url": "http://www.focus-news.net/news/2019/03/21/2637205/tsvetan-tsvetanov-gerb-sled-kato-rumen-radev-veche-vzima-strana-za-apartamentite-pravete-si-smetka-predi-izborite-kakva-e-opornata-tochka-na-oponentite-ni.html", "text": "След като Румен Радев вече взима страна за апартаментите, може да си направите равносметка преди изборите каква е опорната точка на политическите ни опоненти. Това каза председателят на ПГ на ГЕРБ Цветан Цветанов пред журналисти, предаде репортер на  Агенция „Фокус“ . \r\nЦветанов посочи, че неформалният лидер на БСП трябва да заеме позиция, както го е направила снощи Корнелия Нинова. „Няма какво да коментирам, има закони, които са спазени. Има замяна, която съответства на българското законодателство, има доплащане. Нека да оставим тези, които могат, да дадат правилния отговор. Тази тема, колкото повече я говорим и повтаряме, тя е продължение на опорната точка на БСП. Мога да задам знаете ли колко въпроси на г-н Румен Радев и той няма да може да отговори и няма да има кой да му каже какво да каже“, подчерта Цветанов.  \r\nДеница КИТАНОВА", "date": "2019.03.21", "title": "Цветан Цветанов, ГЕРБ: След като Румен Радев вече взима страна за апартаментите, правете си сметка преди изборите каква е опорната точка на опонентите ни"}
{"url": "http://www.focus-news.net/news/2019/03/21/2637217/pernik-s-poreditsa-ot-praznichni-sabitiya-shte-badat-otbelyazani-100-godini-ot-sazdavaneto-na-dramatichen-teatar-boyan-danovski.html", "text": "Драматичен театър „Боян Дановски“ ще отбележи 100 години от създаването си с редица съпътстващи събития през идната седмица. Това беше обявено днес на специална пресконференция, посветена на юбилея, в която взеха участие кметът на Община Перник Вяра Церовска, зам.-кметът Севделина Ковачева и директорът на културната институция Иво Горчев, съобщиха от пресцентъра на  Общината . \r\n„Всеки един , който е бил в нашия театър, не може да не си спомня големите имена на актьорите, които са направил Перник по-различен и са дали много за неговото развитие“, каза кметът Вяра Церовска.  \r\n„Малко са градовете, които могат да се гордеят с това, че 100 години са запазили своя духовен и културен център, бих казала – сърцето на Перник. Това е една изключително сериозна годишнина. Много хора са ангажирани, за да се запази театърът в Перник. Театърът, който изгоря до основи и възкръсна, и продължи да съществува. Най-големите български актьори са играли на сцената на Драматичен театър „Боян Дановски“. Мисля, че и самото присъствие на Иво Горчев – син на големия български актьор Антон Горчев, говори за това, че перничани умеят да пазят и ценят паметта на хората, които са дали много за културното израстване на всички нас“, коментира още Церовска. \r\nПразничните прояви, посветени на юбилея, ще започнат от 25 март. Тогава ще бъде открита изложба на театрални костюми, декор и реквизит. Те ще бъде подредени във фоайето на Двореца на културата и ще останат до края на седмицата, където гражданите ще могат да ги видят.  \r\nДругата изненада в седмицата на театъра е на 26 март. Тя е с участието на учениците от Езиковата гимназия „Симеон Радев“, които са написали есета за храма на Мелпомена под мотото „Театърът – второто злато на Перник“. Най-добрите ще бъдат наградени от директора Иво Горчев. Авторите на творбите ще получат безплатни билети за представления до края на годината.  \r\nНа 27-ми март е тържествената церемония по повод 100-годишнината на театъра и ще започне в 17.00 часа с дефиле, в което ще участват актьори, режисьори и драматурзи. То ще бъде предвождано от Духовия оркестър на Перник, като се тръгва от сградата на Община Перник и ще премине през площада до Двореца на културата. Там ще чакат децата на Ваня Михова от „Мускетарите“ и ще бъде изпълнена песента на Недялко Йорданов – „Не остарявай, любов“, а на финала ѝ ще полетят гълъби в небето. \r\n„След това церемония ще продължи във второ фоайе на Двореца, където ще бъдат връчени награди в две категории – на институции – на кмета на Община Перник, на Министерство на културата, на държавата в лицето на Областния управител и на президента Георги Първанов“, обясни Иво Горчев и допълни, че ще бъдат отличени и 12 поименни театрали, сред които и съпругата на покойния Георги Русев. \r\nФиналът на вечерта ще бъде поставен с премиерното представление „Енергични хора\" от Василий Шукшин. Пиесата ще започне в 19 часа в театралния салон „Георги Русев“.", "date": "2019.03.21", "title": "Перник: С поредица от празнични събития ще бъдат отбелязани 100 години от създаването на Драматичен театър „Боян Дановски“"}
{"url": "http://www.focus-news.net/news/2019/03/21/2637218/varna-obshtinskiyat-savetnik-ot-gerb-maritsa-gardeva-sadeystva-za-otkrivaneto-na-punkt-za-karti-za-gradskiya-transport-v-selo-topoli.html", "text": "Общинският съветник от ГЕРБ Марица Гърдева съдейства за откриването на пункт, от който веднъж на тримесечие пенсионерите в село Тополи да купуват своите карти за градския транспорт, без да се налага да пътуват до Варна. Желанието за това възрастни хора изразиха по време на приемна на Марица Гърдева във варненското село. Това съобщават от пресцентъра на  ПП ГЕРБ – Варна . Тя запозна с предложението на местните жители изпълнителния директор на „Градски транспорт” инж. Злати Златев, който след разговор с кмета на Тополи Демир Георгиев изрази готовност да се създаде необходимата организация за продажбата на абонаментни карти в помещение, осигурено от кметството. Проектът за новата детска градина в с. Тополи вече е пред приключване, стана ясно още на провелата се приемна. В отговор на поставените от млади семейства въпроси Марица Гърдева разясни, че средствата за реализацията на детската градина са заложени в общинския бюджет. „Очакваме най-късно до средата на април проектът да е окончателно готов, след което веднага предстои да бъде обявена обществената поръчка за строителството”, увери кметът на селото Демир Георгиев. „През тази година предстои да бъде обновена спортната площадка в училищния двор в Тополи. Така ще се осигурят по-добри условия за спорт и игра на децата”, добави Марица Гърдева, председател на групата на ГЕРБ в Общинския съвет във Варна. Поставени бяха и въпроси относно собствеността на стари електрически стълбове в селото. По повод искането на местния футболен клуб да ползва дългосрочно стадиона в Тополи, за да инвестира в развитието на съществуващата база, общинският съветник информира, че вече се търсят подходящи правни възможности. Жители на селото споделиха и тревогата си, че много водачи на камиони нарушават ограниченията за движение на тежкотоварни машини по ул. „Д-р Атанас Липов” и създават предпоставки за инциденти. „Със завишен контрол полицията спря среднощните гонки, които се организираха често, разчитаме на съдействието й, за да спрат нарушенията и през светлата част на денонощието”, обясни Демир Георгиев. Марица Гърдева информира, че в бюджета на община Варна са предвидени средства и за изграждането на повдигната пешеходна пътека, която ще допринесе за спазването на ограниченията за скоростта по най-натоварената отсечка. В рамките на изнесената приемна Марица Гърдева се срещна и с ръководството на читалище „Св. св. Кирил и Методий – 1927”, което потърси съдействието ѝ за предстоящите през май тържества по повод 140 години от основаването на селото и 50 от години от установяването на изселниците от дългополското село Аспарухово (Ченге). Общинският съветник се ангажира лично да подпомогне, включително и финансово, организацията на честванията. Тя подкрепи екипа на читалището и за провеждането на традиционния събор за автентичен фолклор „Тополи пее и се смее”, като съдейства за осигуряването на голямата награда за победителя в конкурса.", "date": "2019.03.21", "title": "Варна: Общинският съветник от ГЕРБ Марица Гърдева съдейства за откриването на пункт за карти за градския транспорт в село Тополи"}
{"url": "http://www.focus-news.net/news/2019/03/21/2637221/liderat-na-bsp-korneliya-ninova-na-biznesa-e-nuzhno-trayno-zakonodatelstvo-a-ne-haos.html", "text": "\"На бизнеса е нужно трайно законодателство и конкурентни правила. Не може законите да се променят по три пъти на месец. Подкрепата за малкия и средния бизнес в България е един от основните ни приоритети. Ще имате държавна политика за българско производство\". Това заяви лидерът на БСП Корнелия Нинова на среща с ръководството на Българската асоциация на производителите и износителите на облекло и текстил, съобщиха от пресцентъра на  НС на БСП . Според нея хаотичните движения на управляващите са критични за българското производство. Тя заяви подкрепата на левицата за решаването на проблемите в сектора. Корнелия Нинова беше категорична, че във визията на левицата е да бъдат определени няколко основни национални бранша, за които има потенциал да се развиват. \"Тези браншове да бъдат определени по ясни и обективни критерии като пазари, ресурси, кадри. След преценка колко кадри са нужни, същите да бъдат заложени с в средното професионално образование и във висшите държавни училища, а издръжката им да бъде от държавата\", каза Корнелия Нинова.  \r\nСпоред председателя на Асоциацията Радина Банкова браншът е донесъл на страната 2 милиарда и 11 милиона лева приходи за последната година. \"Около 90 000 са заетите в бранша. През 2007 година са били 165 000. Стопили са се наполовина\", посочи Банкова. \"Имаме нужда вие да лобирате за нашия бранш в Европа. Бихме искали вашите евродепутати да защитават нашите интереси там\"- продължи тя. Според нея дуалното образование би помогнало за решаването на проблема с кадрите. Тя обясни, че младите българи се ориентират в сферата на услугите. \"Ако през 2007 г. приходите са били 1,8 милиарда лева, сега са над 2 милиарда лева\", каза зам.-председателят на Асоциацията Валерия Жекова. Причината за ръста е, че в България работят компании от високите ценови нива. От ръководството на Асоциацията изразиха тревога, че големите компании от сектора изнасят производството си в трети страни, извън ЕС. \r\nСпоред председателя на Комисията по икономическа политика и туризъм в Народното събрание и депутат от ПГ на \"БСП за България\" Петър Кънев дуалното обучение може да помогне за решаване на проблемите в сектора, но е нужно и вдигане на заплатите на работещите. По думите му това ще намали текучеството и ще направи производството привлекателно за младите хора.", "date": "2019.03.21", "title": "Лидерът на БСП Корнелия Нинова: На бизнеса е нужно трайно законодателство, а не хаос"}
{"url": "http://www.focus-news.net/news/2019/03/21/2637215/petar-paunov-kmet-na-kyustendil-za-53-ti-pat-kyustendil-izprashta-svoya-proleten-pozdrav-kam-sveta.html", "text": "За 53-ти път Кюстендил изпраща своя пролетен поздрав към света. Това каза в празничното си обръщение към жителите и гостите на града кметът на Община Кюстендил Петър Паунов, предаде репортер на  Радио „Фокус” – Кюстендил . „Притихнал пред троичното лице на небесния създател, вперил поглед в трите лястовици хванати за ръка, на символа на пролетта и неразделни като вечните добродетели – вярата, надеждата и любовта. От тук тръгва тържеството на пролетта, наслаждавайки се на тихото ухание на всяко цвете, галено от тихия полъх на аромата, пленено от красотата на великото в малкото. Това тържество носи на всеки от нас глътка утеха, щипка нежност, капчица любов, за да изпълни сърцата ни с онази неизказана радост и божествена сладост, която е неизменна цел и щастие на нашия живот”, каза Петър Паунов. Той изрази надежда, че това тържество ще нахлуе отново в домовете на хората, в многобройните дни. Кметът пожела честита пролет на всички, един прекрасен и благословен празник. \r\nВенцеслав ИЛЧЕВ", "date": "2019.03.21", "title": "Петър Паунов, кмет на Кюстендил: За 53-ти път Кюстендил изпраща своя пролетен поздрав към света"}
{"url": "http://www.focus-news.net/news/2019/03/21/2637222/evrodeputatat-ot-gerbenp-vladimir-uruchev-poluchi-priza-za-evrodeputat-na-godinata-v-kategoriya-energetika.html", "text": "Евродепутатът от ГЕРБ/ЕНП Владимир Уручев бе единственият българин, отличен в тазгодишните награди на престижното брюкселско списание “Парламент”. Той получи приза “Евродепутат на годината” в категорията “Енергетика”. Това съобщиха от пресцентъра на  ГЕРБ – Смолян . Списанието раздаде наградите си за 15-ти пореден път, като в церемонията участваха евродепутати, представители на Европейската комисия и други европейски институции, както и на големи бизнес предприятия. Владимир Уручев бе единственият българин, който тази година бе номиниран в която и да е категория. Другите двама номинирани в тази категория бяха евродепутатите Хена Виркунен (Финландия) и Ребека Хармс (Германия). Сред отличените с приза в предишни години е и бившият председател на ЕП Йежи Бузек. Уручев, който има значителен принос в енергийното законодателство на Европейския съюз, бе приятно изненадан от признанието и сподели, че за 12-те години, през които е член на Европейския парламент, за него винаги на първо място е била енергетиката.", "date": "2019.03.21", "title": "Евродепутатът от ГЕРБ/ЕНП Владимир Уручев получи приза за евродепутат на годината в категория „Енергетика“"}
{"url": "http://www.focus-news.net/news/2019/03/21/2637214/tsvetan-tsvetanov-gerb-ne-sam-kril-nishto-svarzano-s-apartamentite-si-vsichko-napraveno-e-saglasno-zakona.html", "text": "Не съм крил нищо, свързано с апартаментите си, всичко направено е съгласно закона. Това каза председателят на ПГ на ГЕРБ Цветан Цветанов пред журналисти, предаде репортер на  Агенция „Фокус“ . Цветанов уточни, че е минал през всички проверки, дори когато ГЕРБ е била в опозиция. Цветанов припомни, че през 2013 е имало прокурорска проверка. Според него тези атаки в публичното пространство срещу него са в предизборни периоди. „2013 г., когато бяха направени тези допълнителни проверки, които приключиха в период, в който БСП управляваше, нищо не излезе“, обясни той. На въпрос колко му е излязло това жилище, Цветанов уточни, че е платил 100 хил. разлика, за да се нанесе. Той посочи, че не става въпрос за преференциални цени и уточни, че не знае какви са цените, на които продават от фирма „Артекс“ на всички свои клиенти. \r\nВъв връзка с информация, че в същата сградата апартамент има и заместник-министъра на спорта Ваня Колева, председателят на ПГ на ГЕРБ заяви: „С всяка една строителна фирма, която предлага жилище на пазар, всеки един български гражданин може съгласно българското законодателство да влезе в отношение и да подпише договор. Понеже говорите за заместник-министъра на спорта, мога да кажа, че доколкото знам нейният съпруг е осми на световното по колоездене преди 20-30 години. Имат един хубав, сериозен бизнес от 30 години. Защо да не може да си купи апартамент? Защо да се притеснява човек, когато е направил всичко прозрачно, легално. Това, което тя е подписала, като декларация преди една година си е упоменала всичко това. Това, което аз съм направил преди една година, е да си подпиша нотариален акт, в който съм участвал в сделката. Ние по закон сме длъжни да го декларираме. В тази си декларация ще направя това, което правят всички обществени личности“, допълни Цветанов и коментира, че това не е нарушение.   \r\nДеница КИТАНОВА", "date": "2019.03.21", "title": "Цветан Цветанов, ГЕРБ: Не съм крил нищо, свързано с апартаментите си, всичко направено е съгласно закона"}
{"url": "http://www.focus-news.net/news/2019/03/21/2637223/burgas-za-poreden-pat-v-grad-balgarovo-shte-bade-otbelyazan-svetovniyat-den-na-vodata.html", "text": "В град Българово за пореден път ще бъде отбелязан Световният ден на водата. Това съобщиха от пресцентъра на  Община Бургас . Темата тази година е „Жива вода – водата във фолклора“. Програмата ще започне на 23 март от 11.00 часа в читалище „Съгласие 1905“ с изложба по темата. Организаторите канят жителите на град Българово и община Бургас да се присъединят към празника. Своите фолклорни изяви са подготвили: Детска ясла № 1 „Бургаско детство“ – Бургас, ОУ „Васил Левски“ – Българово, СОУ  „Христо Ботев“ – Камено, Фолклорна група „Канатица“ – Българово и ЦДГ „Светулка“ – Българово", "date": "2019.03.21", "title": "Бургас: За пореден път в град Българово ще бъде отбелязан Световният ден на водата"}
{"url": "http://www.focus-news.net/news/2019/03/21/2637224/pregled-na-mezhdunarodnite-novini-do-13-chasa-agentsiya-fokus.html", "text": "Държавният секретар на САЩ приветства в „Туитър“ в четвъртък „продуктивната среща“ с лидерите на Гърция, Кипър и Израел в Ерусалим, пише  електронното издание на вестник Kathimerini . \r\n„Имах продуктивна среща с лидерите на Израел, Гърция и Кипър по ключови въпроси в Източното Средиземноморие“, написа държавният секретар. \r\n„САЩ подкрепят силно нашите демократични съюзници и техните усилия да разширят сътрудничеството и да инвестират в бъдещето на техните енергийни пазари“, добави Помпео. \r\nВ изявление в сряда Алексис Ципрас, Никос Анастасиадис, Бенямин Нетаняху и Помпео потвърдиха ангажимента си за сътрудничество в областта на енергетиката и сигурността и обещаха да „защитят от външните злокачествени влияния“  Източното Средиземноморие и Близкия изток. \r\nВ изявлението се казва още, че Помпео е подчертал подкрепата на САЩ за тристранния механизъм, създаден от Гърция, Израел и Кипър. \r\n„Те приветстваха последните открития на природен газ в Източното Средиземноморие и потенциала им да допринесат за енергийната сигурност и диверсификацията“, се казва в съобщението. \r\n„Нашата основна идея е много важна - да се създаде сигурна мрежа за прехвърляне на енергийни ресурси от региона на Източното Средиземноморие, от Израел, Кипър и Гърция, към Европа“, каза Ципрас накратко в началото на срещата на върха, визирайки изграждането на тръбопровода EastMed за пренос на газ от Израел и Кипър в Гърция и Италия. \r\n*** Германският канцлер Ангела Меркел подкрепи искането на британския премиер Тереза Мей за кратко отлагане на Брекзит, но подчерта също, че това ще зависи от позитивен вот в парламента на Обединеното кралство, предава  „Анадолската агенция“ . \r\nВ изказване пред народните представители в Бундестага преди да тръгне за двудневната среща на върха на Европейския съюз в Брюксел, Меркел заяви, че лидерите на всички останали 27 страни-членки ще имат интензивни разговори в четвъртък за искането на Тереза Мей за отлагане на Брекзит до 30 юни. \r\n„Принципно можем да се съгласим на това искане, ако имаме позитивен вот следващата седмица в британския парламент за документите за излизане“, обясни тя. \r\nКанцлерът заяви, че може да се наложи европейските лидери да се съберат отново следващата седмица, ако парламентът на Великобритания одобри сделката за Брекзит, или я отхвърли отново. \r\n***  Министърът на външните работи на Косово Беджет Пацоли опроверга твърденията на сръбския си колега Ивица Дачич, че косовският министър го преследва, предава  държавната „Радио и телевизия Косово“ (RTK) . \r\n„Дачич работи на принципите на своите бащи, за които лъжата е Господ, родина и религия. Споменавайки името му, той се опитва да създаде новини за истината. А истината е, че той създава новини, използвайки името ми. Неговото твърдение, че е бил преследван от моите братя навсякъде, където ходи, е лъжа. Дачич не ми е интересен, да не говорим за моите братя“, заяви Пацоли. \r\n„Другият случай е, че уж съм го бил заплашил с убийство. Това е лъжа на един параноик“, подчерта косовският министър, като цитира добре известните заключения на Добрица Косич, известен като „бащата на сръбската нация“ за сърбите и лъжите. \r\n***  Отлагане на излизането на Великобритания от Европейския съюз до юни не е добра идея, тъй като тя ще трябва да участва в изборите за Европейски парламент, заяви Манфред Вебер, шпитценкандидатът на Европейската народна партия (ЕНП) за вота, в четвъртък, цитиран от  Reuters . \r\n„Не мога да си представя отлагане до юни. Комисията многократно обясни, че при такъв случай, Великобритания ще трябва да участва в изборите, а това ще доведе до голяма несигурност“, заяви Вебер пред германското обществено радио DLF. \r\nТой добави, че „политическият хаос“ в Лондон има потенциала да „зарази“ и Съюза. \r\n*** След увеличаването на присъдата на бившия лидер на босненските сърби Радован Караджич на доживотен затвор, засега няма официална реакция от Белград. Все още не са казали нищо нито президентът на Сърбия Александър Вучич, нито премиерът Ана Бърнабич, нито председателят на парламента Мая Гойкович и министъра на външните работи Ивица Дачич, отбелязва  скопското електронно издание „Фактор“ . \r\nКакто пише медията, някои анализатори смятат, че те не са задължени да го правят, тъй като в присъдата на Караджич не се споменава за отговорност на Сърбия за военните престъпления в Босна и Херцеговина (БиХ), а бившият лидер на местните сърби е гражданин на Босна. \r\n***  Холандска популярна дясна партия ще бъде най-голямата в Сената на страната и лиши премиера на Нидерландия Марк Руте от неговото мнозинство след избори, проведени само няколко дни след предполагаемата терористична атака в Утрехт, предава  AFP , като се позовава на местни медии. \r\nЕвроскептичната партия „Форум за демокрация“ на Тиери Боде изненадвдащо спечели най-много гласове в провинциалните избори, при 93% преброени бюлетини, съобщи държавната агенция NOS. \r\nПартията, която бе образувана преди две години, става най-голямата в горната камара на парламента заедно с фракцията на Руте, като двете имат по 12 кресла, отбелязва пък холандската информационна агенция ANP. \r\nВотът се състоя само два дни, след като мъж от турски произход бе арестуван за нападение в трамвай в град Утрехт, в резултат от което загинаха трима души, а още петима пострадаха. \r\nБоде, който бе подложен на критики за това, че не спря кампанията си след инцидента, нападна политиката на премиера спрямо имиграцията. \r\n„Унищожават ни хора, които би трябвало да ни защитават“, заяви 36-годишният политик пред тълпа, скандираща името му в сряда вечерта. \r\n„Последователните правителства на Руте оставиха границите ни отворени широко за стотици хиляди хора, чиято култура е напълно различна от нашата“. \r\nПреди време Боде призоваваше за Nexit, или излизане на Нидерландия от Европейския съюз, но в напоследък той смени риториката си. \r\nКоалицията, оглавявана от дясноцентристката партия на Руте VVD ще се срине от 38 на 31 места в 75-местния сенат и сега ще й се наложи да търси подкрепа от други партии, за да прокарва законодателните промени, гласувани в долната камара на парламента. \r\n„Ще трябва да започнем да работим“, каза Руте на привържениците си. „Трябва да вървим с другите партии, за да можем да продължим да водим държавата добре“. \r\nОкончателната форма на сената ще бъде определена през май. \r\n***  Турция също има права върху природните ресурси в Източното Средиземноморие, заяви министърът на външните работи на Гърция Йоргос Катругалос на съвместна пресконференция с турския си колега Мевлют Чавушоглу, предава  „Анадолската агенция\" . \r\nПо неговите думи, Атина също така поддържа интересите на Кипър. \r\n„Кипър има изключителна икономическа зона и жителите на острова имат право да разработват крайбрежните находища. В съответствие с международното морско право, определени права има и Турция и ние признаваме това“, заяви министърът, цитиран турската държавна агенция. \r\nКатругалос отбеляза, че всички проблеми в региона трябва да бъдат разрешение в  съответствие с изискванията на международното право. \r\n„Гърция полага усилия за разсейване на напрежението в региона“, заяви още той. \r\nТурският външен министър, от своя страна, заяви, че без участието на Анкара в Източното Средиземноморие и край бреговете на Кипър не може да бъде реализиран нито един проект за разработване на находищата. \r\nТурция има всички права, в съответствие с нормите на международното право, подчерта Чавушоглу. \r\nЩо се касае до перспективите за разрешаване на кипърския конфликт, първият дипломат на Анкара отбеляза, че преговорите по този въпрос трябва да имат целенасочен характер. \r\n„Диалогът заради самият диалог е недопустим. Важно е да се определят рамките на преговорния процес. Турция иска мирно споразумение, което би удовлетворило интересите и на двата народа на острова“, подчерта Чавушоглу. \r\n***  Няколко човека бяха ранени в четвъртък, когато автобус от обществения транспорт се вряза в пешеходци в Истанбул, съобщава  местната телевизия NTV . \r\nИнцидентът се е случил в квартал Баязид в центъра на Истанбул, когато водачът е изгубил контрол върху машината по все още неизяснена причина, посочва медията. \r\nАвтобусът е ударил пет други превозни средства преди да се забие в групата хора, чакащи на спирката, се казва в съобщението, като се отбелязва също, че веднага на мястото на произшествието са се стекли полицейски коли и линейки. \r\nВсе още не е ясен броят на пострадалите. \r\n***  Търговският представител на САЩ Робърт Лайтизър и министърът на финансите на страната Робърт Мнучин ще пристигнат на двудневно посещение в Китай на 28 март за поредния кръг от преговорите за разрешаване на търговския конфликт между Пекин и Вашингтон, предава  AFP , като се позовава на съобщение от търговското ведомство на Китай. \r\nСлед посещението, китайският вицепремиер Лиу Хе ще се насочи към Съединените щати през април, за да продължи преговорите, заяви говорителят на министерството Гао Фън на пресконференция. \r\nВашингтон и Пекин се борят за окончателната форма на търговско споразумение, като американските власти изискват дълбоки промени в китайската индустриална политика. \r\nПрезидентът Доналд Тръмп предупреди в сряда, че тарифите на САЩ върху китайския внос могат да останат в сила за \"значителен период\", което намалява надеждите, че споразумението ще ги отмени скоро. \r\nПрез последните осем месеца Съединените щати и Китай наложиха мита на стоки за повече от 360 милиарда долара в двустранната търговия, което се отрази на производствените сектори в двете страни. \r\nВ петък, китайският парламент одобри закон за чуждестранните инвестиции и  засилване на защитата на интелектуалната собственост – основно американско искане - но критиците заявиха, че законопроектът е прокаран без да е дадено достатъчно време на бизнеса да допринесе към него. \r\n***  „Газпром“ е започнал да уведомявва официално страната за спиране на газовия транзит през Украйна от началото на 2020 година, заяви директорът на „Нафтогаз“ Андрей Коболев в интервю пред РБК-Украина, предава  РИА Новости . \r\nПо неговите думи, от 1 януари 2020 година украинската компания ще предаде управлението на газотранспортната система в ръцете на независим оператор, който ще трябва да подписва договор с „Газпром“ за транзита на синьо гориво. \r\nДиректорът на украинската компания отбеляза, че „този процес се движи крайно тежко“. \r\n„Или „Газпром“ ще подпише договор и тогава въпросът за обезценяването на газотранспортната (ГТМ) мрежа автоматично изчезва от нашия иск, или, извинете, но ще ви се наложи да компенсирате това“, заяви той. \r\nРИА Новости припомня, че ръководството на „Нафтогаз“ постоянно говори, че Украйна може да остане без транзит. По-рано Коболев заяви, че влизането в експлоатация на „Северен поток 2“ и „Турски поток“ ще направи ненужна украинската ГТМ. \r\nПо този начин, по неговите думи, Киев ще загуби сдържащия фактор срещу „руската агресия“, а вероятността от военен конфликт, на свой ред, значително ще се увеличи. \r\nИзпълнителният директор на компанията Юрий Витренко, от своя страна, счита прекратяването на транзита през 2020 година за най-вероятния сценарий, тъй като със „Северен поток 2“ Русия повече няма да има нужда да използва украинския маршрут за доставянето на газ в Европейския съюз. \r\nСпоред неговата оценка, лишавайки се от транзита, Украйна ще загуби около 4% от своя брутен вътрешен продукт. \r\n*** Двама косовски сръбски политици от конкурентни партии си размениха обиди и удари по време на среща в Прищина, предава  сръбският телевизионен канал Н1 , като се позовава на информация от портала на косовските сърби KoSSev. \r\nМедията съобщава, че лидерът на Свободната либерална партия (СЛП) Слободан Петрович и представителят на партия „Сръбска листа“ Милан Костич са се сбили в ресторант. \r\nДвете партии излязоха с противоречащи си заявления относно това, кой е нанесъл първия удар, кой е съобщил за инцидента на полицията и за това кой е бил арестуван. \r\nПетрович заяви на пресконференция в косовския парламент, че е бил нападнат след появата му в държавната телевизия на Косово (RTK) по-рано през деня, когато той коментира бившия министър на земеделието Ненад Рикало. Костич беше съветник на Рикало. \r\nПресконференцията дойде приблизително по същото време, когато „Сръбска листа“ излезе с твърдение, че Петрович е бил арестуван. \r\nПетрович каза, че е отишъл в ресторанта веднага след предаването на RTK, добавяйки, че Костич е направил обидни забележки и заплахи, преди полицията да бъде призована да вземе показания и да арестува Костич. \r\n„Сръбска листа“ твърди, че Костич е бил нападнат без причина и е бил ударен в главата с мобилния телефон на Петрович, който е бил арестуван. \r\nКосовският премиер Рамуш Харадинай осъди вербалната и физическа атака срещу депутата Петрович. \r\n*** Правителството на Република Хърватия приветства присъдата на Апелативната камара на Международния остатъчен механизъм за наказателни съдилища, с която Радован Караджич е осъден на доживотен затвор, предава електронното издание на  сараевския ежедневник „Дневни аваз“ . \r\nАпелативната камара установи, че са извършени престъпления от безпрецедентен мащаб и бруталност и затова е отменена първоинстанционната присъда от 40 години лишаване от свобода. \r\nС тази присъда Радован Караджич вече е осъден за престъплението геноцид, престъпленията срещу човечеството и нарушаването на законите и обичаите на войната. Апелативната камара потвърди, че тези престъпления са извършени чрез участие в четири съвместни престъпни начинания с цел трайно отстраняване на босненците и хърватите от определени райони в Босна и Херцеговина, заяви на своя уебсайт правителството на Република Хърватия. \r\n„Надяваме се, че потвърждението на личната отговорност на Радован Караджич за някои от най-ужасните престъпления след Втората световна война, като геноцида в Сребреница, когато са убити повече от 7 хиляди мъже и момчета от босненски произход и или обсада на Сараево, ще осигури поне минимално удовлетворение на жертвите и техните семейства. В същото време смятаме, че това е още една причина да се изправим пред миналото и да отхвърлим великосръбската политика и идеология, чиито основни цели и методи в това решение са обявени за престъпления срещу човечеството“, се казва в изявлението. \r\nПравителството съжалява, че Апелативната камара не е определила отговорността на Радован Караджич и за извършването на геноцид в други общини на БиХ, освен в Сребреница, които то счита за неразделна част от неговата престъпна политика. \r\n„Освен това, ъз основа на доказателства и други решения на Международния наказателен трибунал за бивша Югославия, ние вярваме, че в процедурата по обжалване участието на Радован Караджич в всеобхватно съвместно престъпно начинание в БиХ трябва да бъде свързано с политическия и военния връх на тогавашната Федерална република Югославия, водена от Слободан Милошевич“, се заключва в изявлението на хърватското правителство. \r\n***  Руската бригада завърши работата по свързването на първия руско-китайски мост над река Амур от село Нижнеленинское в Еврейската автономна област (ЕАО) до окръг Тунцзян в Североизточен Китай, съобщи в четвъртък администрацията на провинция Хейлунзцян, предава  ТАСС . \r\n„На сутринта на 20 март беше построена последната стоманена греда: от своя страна Русия завърши работата си. Това означава, че първият железопътен мост между двете страни като цяло е успешно свързан“, се казва в изявление, публикувано на неговия уебсайт. „Придвижването на транспорт по него ще бъде възможно ориентировъчно през юли“. \r\nВ съобщението се отбелязва, че през последните години китайско-руската търговия непрекъснато се увеличава и следователно железопътният транспорт с относително ниски разходи е особено актуален. \r\nПрез февруари губернаторът на Еврейската автономна област Александър Левинтал на Руския инвестиционен форум в Сочи съобщи, че това инженерно съоръжение ще започне да функционира през септември 2019 година. \r\nМостът, свързващ Нижнеленинско и Тунцзян е първият по рода си железопътен обект между Руската Федерация и Китай. Дължината му е 2 209 м, от които 309 м са от руска страна. Споразумението за неговото изграждане бе подписано през 2013 г., като първоначално цената беше 9 млрд. рубли. ( около 123 милиона евро) \r\nПо-късно се е наложило да бъдат отделени допълнителни средства в размер на 15-20% от първоначално предвидената цена. 25% от обекта се финансира от Фонда за развитие на Далечния изток и Байкалския регион, а другите 75% от Руският фонд за директни инвестиции през руско-китайския фонд (CIC). Планира се през моста в Китай да бъдат изнасяни желязна руда, въглища, минерални торове, горска продукция и други стоки. \r\n*** Адвокатът и член на защитата на Радован Караджич, Марко Сладойевич, предаде пред телевизия РТРС думите на първия президент на Република Сръбска към сръбския народ след произнасянето на присъдата му за доживотно лишаване от свобода, предава електронното издание на  белградския ежедневник „Вечерне новости“ . \r\n„Сръбският народ и аз, заедно с него, вече сме спечелили. Република Сръбска е създадена и сръбският народ е свободен в собствената си страна“, заяви той. \r\n„Жертвата, която поднасям, е много по-малка от тази на другите. Хиляди млади мъже изградиха Република Сръбска. Много от тях станаха военни инвалиди... Най-голямата жертва дадоха майките, чиито синове, често единствени, дадоха живота си за свободата на сръбския народ. Това са истинските жертви“, обясни Караджич. \r\n„Това ялово отмъщение на Хагския трибунал не ми причинява нищо, на мен, стареца. Не се предадохме дори, когато беше много по-тежко и дори в затвора аз няма никога да престана да се боря за истината за нашата праведна борба във войната, която ни беше наложена и в която страдаха всички три народа“, продължи Караджич. \r\n„Във всяка война, особено гражданска, изроди извършват престъпления, които нашата държава би предотвратила, ако знаеше за тях. Ние се борихме честно за свободата и равнопоставеността на сръбския народ в Босна и Херцеговина. Затова винаги и навсякъде, нека бъдем достойни, не мразим другите и гордо пазим това, което е над нас - нашата Република Сръбска“, каза Караджич. \r\nВ сряда апелативният съвет на Международния остатъчен механизъм за криминални трибунали осъди на доживотен затвор първия президент на Република Сръбска Радован Караджич заради геноцида в Сребреница, престъпления срещу човечеството и нарушение на законите и обичаите на войната. \r\n***  Лидерът на Лейбъристката партия Джереми Корбин ще пътува до Брюксел в четвъртък, за да обсъди „алтернативен“ план за Брекзит с лидерите на страните-членки на Европейския съюз, включително с главния преговарящ от страна на Съюза Мишел Барние, предава  Reuters , като се позовава на съобщение от британската фракция. \r\nКорбин ще изрази увереност, че в парламента на Обединеното кралство може да бъде договорена алтернатива на сделката за Брекзит на премиера Тереза Мей, съобщават от Лейбъристката партия. \r\nКорбин ще се срещне и с генералния секретар на Европейската комисия Мартин Зелмайер и ще проведе разговори с премиерите на седем държави от ЕС, включително испанския премиер Педро Санчес. \r\n*** В съвместно изявление в сряда в Ерусалим лидерите на Гърция, Израел и Кипър и държавният секретар на САЩ Майк Помпео се споразумяха да продължат взаимодействието между четирите страни и да засилят сътрудничеството в областта на енергетиката и сигурността в Източното Средиземноморие, пише  електронното издание на вестник Kathimerini . \r\nВ своето изявление Алексис Ципрас, Бенямин Нетаняху, Никос Анастасиадис и Помпео потвърдиха ангажимента си за сътрудничество в областта на енергетиката и сигурността и обещаха да „защитят от външни зловредни влияния“ Източното Средиземноморие и по-широкия Близък изток. \r\nКакто се казва в документа, държавният секретар на САЩ е подчертал подкрепата на Вашингтон за тристранния механизъм, създаден от Гърция, Израел и Кипър. \r\n„Те приветстваха последните открития на природен газ в Източното Средиземноморие и потенциала им да допринесат за енергийната сигурност и диверсификацията“, се казва в изявлението. \r\n„Нашата основна идея е много важна – да се създаде безопасна мрежа за прехвърляне на енергийни ресурси от региона на Източното Средиземноморие, от Израел, Кипър и Гърция, до Европа“, заяви Ципрас накратко в началото на срещата на върха, визирайки планираното изграждане на Източносредиземноморския тръбопровод (EastMed Pipeline), по който трябва да тече газ от Израел и Кипър към Гърция и нататък към Италия. \r\nЦипрас заяви, че неговото изграждане ще засили диалога за сигурността в един нестабилен регион и ще укрепи икономиките на трите страни. \r\nПрез декември миналата година на петата тристранна среща на върха в Беершева в Израел беше сключено споразумение между трите страни за газопровода. \r\nКакто отбелязва вестникът, не се очаква никакво развитие по тръбопровода преди европейските избори през май, тъй като за това се изисква подписът на Рим, а Италия ще се заеме с въпроса чак след европейския вот. \r\nГръцкият премиер подчерта още, че през последните години и трите страни са се засилили. \r\n„Нашето тристранно сътрудничество стана стратегическо, особено в сферата на енергетиката и сигурността“, заяви той и повтори думите на Нетаняху и Анастиадис, че присъствието на Помпео подчертава подкрепата на САЩ за сътрудничеството , тъй като „укрепва усилията и диалога по въпросите на енергетиката, сигурността и икономиката, както и предстоящите предизвикателства“. \r\nНетаняху, който описа тристранното сътрудничество като „едно от най-добрите регионални партньорства в световен мащаб“, каза, че участието на Помпео е дало на срещата на върха добавена стойност, докато Анастасиадис каза в „Туитър“, че Гърция, Кипър и Израел са надеждни американски партньори. \r\n***  Шест стратегически бомбардировача B-52 от военновъздушните сили (ВВС) на САЩ, базирани в базата в щата Луизиана, са прехвърлени в Европа за „интеграция в театъра на действие и участие във въздушни учения“ съвместно със съюзниците и партньорите от НАТО, съобщи в сряда американският телевизионен канал CNN, характеризирайки прехвърлянето като сигнал за Русия по повод петата годишнина от присъединяването на Крим, предава  ТАСС . \r\nСпоред информацията на телевизията, групата В-52 Stratofortress се е приземила на базата Феърфорд във Великобритания в края на миналата седмица. В понеделник четирите бомбардировача са „изпълнили полети на няколко места в Европа, включително над Норвежко и Балтийско море (Естония) и Средиземно море (Гърция)“, привежда CNN данните, получени от ВВС на САЩ. \r\nВ-52, разположени в базата Андерсън на остров Гуам в Тихия океан и Феърфорд, са провели „едновременни учения по запознаване с театъра на действия в Индо-Тихоокеания и Европа“, бомбарировачите са „летели на север, в зоната източно от полуостров Камчатка“, цитира ВВС на САЩ телевизионната компания. „Заедно полетите в Индо-Тихоокеания и Европа демонстрираха лоялността на САЩ към техните съюзници и партньори чрез глобално задействане на въоръжените сили“, добавят американските военни. \r\nКакто руското министерство на отбраната съобщи по-рано, бомбардировачът B-52 на американските военновъздушни сили с включен транспондер, който прелетя над Балтийско море на 15 март, не се приближи на по-малко от 150 км до границите на Руската Федерация. \r\nРуските военни редовно „засичат“ самолетите на страните от НАТО над Балтийско море, но полетът на стратегически бомбардировач над Балтийско море е рядко явление. Според официални доклади, за последен път B-52 е бил наблюдаван над Балтийско море през 2017 година. \r\n***  След съвместно предложение от председателството на ЕНП и „Фидес“, Европейската народна партия (ЕНП) гласува за прекратяване на членството на унгарската управляваща партия в партийния блок. Председателят на най-голямата фракция в Европейския парламент и унгарският премиер Виктор Орбан заявиха, че „Фидес“ е решила едностранно да прекрати упражняването на правата си като член на ЕНП, пише  електронното издание Hungary Today . \r\n„Членството на „Фидес“ е спряно с незабавно действие и до следващо известие след днешното гласуване на членовете на ЕНП“, написа в „Туитър“ Джозеф Дол. Той добави, че 190 делегати са били „за“ изключване, а само 3 са гласували „против“. \r\nСпирането на членството означава, че унгарската управляваща партия няма право да присъства на партийните събрания, лишена е от право на глас и не може да предлага кандидати за постове. \r\nДжоузеф Доул също така заяви, че „това решение не е взето лесно“, но ЕНП „е и трябва да остане фар за ценности и всички наши партии трябва да водят чрез личния си пример“. Той също така подчерта това, че: \r\n„Не можем да правим компромис с демокрацията, върховенството на закона, свободата на пресата, академичната свобода и правата на малцинствата. И анти-ЕС риториката е неприемлива. Различията между „Фидес“ и ЕНП трябва да бъдат прекратени“. \r\nМанфред Вебер също писа в „Туитър“ за изключването на партията на Орбан. Шпитценкандидатът на ЕНП отбеляза, че е гласувал „за“ предложението и вярва, че това е било „необходимо решение“, защото „ценностите не подлежат на преговори“ и „Фидес“ трябва да „възстанови доверието“. Орбан:  „Фидес“ едностранно прекратява упражняването на правата си в ЕНП \r\nУнгарската управляваща „Фидес“ едностранно прекрати упражняването на правата си като член на Европейската народна партия, заяви премиерът Виктор Орбан на международна пресконференция след срещата на ЕНП в Брюксел в сряда. \r\nЕНП поиска „трима мъдреци“ (т.е. „оценителната комисия“, която спомена Манфред Вебер) да подготви доклад, въз основа на който „дългосрочното бъдеще на ЕНП и на връзката между ЕНП и „Фидес“ може да се реши“, каза премиерът. \r\nВъпреки че началникът на канцеларията на Орбан Гергели Гуляш заяви преди гласуването, че „Фидес“ ще прекрати незабавно членството си в ЕНП, вместо да види как членството й е спряно от партийната група, според Виктор Орбан, самата „Фидес“ е решила да спре правата си. Той настоя, че „ние не можем да бъдем изхвърлени; спечелили сме четири вота с волята на унгарските граждани“. \r\nОрбан отбеляза, че е събрал 47,56 и 52% от гласовете по време на последните три вота за Европейски парламент, съответно. \r\n„Такава партия очевидно не може да си позволи да бъде изхвърлена или да спират правата й и вместо това ще стане и ще напусне“, подчерта унгарският премиер. \r\n„Фидес“ е решил да спре правата си „докато тримата мъдреци завършат своя доклад, а след това ще имаме нови разговори с ЕНП“, обясни Орбан. \r\nПремиерът подчерта, че политиката на Унгария няма да се промени и че на срещата в сряда е казал ясно това. По неговите думи, Унгария е за силен Европейски съюз, спиране на миграцията и защита на европейската християнска култура. \r\n*** На фона на реакциите в Гърция с честите препратки за македонския език в Северна Македония, премиерът на съседната страна Зоран Заев заяви в сряда, че името на езика е прието в Договора от Преспа, което беше ратифицирано от двата парламента, пише електронното издание на гръцкия вестник  Kathimerini . \r\nВ интервю за македонската информационна агенция (МИА) Заев каза, че македонският език също се говори от диаспората и че Гърция трябва да коментира дали това е така на нейната територия. \r\nДоговорът, казва той, пояснява, че македонският език принадлежи към славянската езикова група и няма нищо общо с гръцкото наследство. \r\nПротивниците на сделката в Гърция твърдят, че клаузата за езика в подписаното Споразумение между Атина и Скопие може да насърчи малцинствени претенции в бъдеще. \r\nМиналата събота изтъкнатият гръцки лингвист и бившият министър на образованието Георгиос Бабионитис определи признаването от Гърция на македонски език като \"сериозна грешка\".", "date": "2019.03.21", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/03/21/2637220/kathimerini-mayk-pompeo-privetstva-produktivnata-tristranna-sreshta-na-varha-na-gartsiya-izrael-i-kipar.html", "text": "Държавният секретар на САЩ приветства в „Туитър“ в четвъртък „продуктивната среща“ с лидерите на Гърция, Кипър и Израел в Ерусалим, пише  електронното издание на вестник Kathimerini . \r\n„Имах продуктивна среща с лидерите на Израел, Гърция и Кипър по ключови въпроси в Източното Средиземноморие“, написа държавният секретар. \r\n„САЩ подкрепят силно нашите демократични съюзници и техните усилия да разширят сътрудничеството и да инвестират в бъдещето на техните енергийни пазари“, добави Помпео. \r\nВ изявление в сряда Алексис Ципрас, Никос Анастасиадис, Бенямин Нетаняху и Помпео потвърдиха ангажимента си за сътрудничество в областта на енергетиката и сигурността и обещаха да „защитят от външните злокачествени влияния“  Източното Средиземноморие и Близкия изток. \r\nВ изявлението се казва още, че Помпео е подчертал подкрепата на САЩ за тристранния механизъм, създаден от Гърция, Израел и Кипър. \r\n„Те приветстваха последните открития на природен газ в Източното Средиземноморие и потенциала им да допринесат за енергийната сигурност и диверсификацията“, се казва в съобщението. \r\n„Нашата основна идея е много важна - да се създаде сигурна мрежа за прехвърляне на енергийни ресурси от региона на Източното Средиземноморие, от Израел, Кипър и Гърция, към Европа“, каза Ципрас накратко в началото на срещата на върха, визирайки изграждането на тръбопровода EastMed за пренос на газ от Израел и Кипър в Гърция и Италия. \r\nПревод и редакция:", "date": "2019.03.21", "title": "Kathimerini: Майк Помпео приветства „продуктивната“ тристранна среща на върха на Гърция, Израел и Кипър"}
{"url": "http://www.focus-news.net/news/2019/03/21/2637229/gd-granichna-politsiya-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.03.21", "title": "ГД „Гранична полиция“: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/21/2637227/veliko-tarnovo-oblastta-se-narezhda-na-21-vo-myasto-po-razmer-na-prestapnost-v-stranata-a-odmvr-e-na-12-myasto-po-razkrivaemost.html", "text": "Велико Търново. Област Велико Търново се нарежда на 21-во място по размер на престъпност в страната. Това каза на брифинг след проведен отчет-анализ за дейността на ОДМВР – Велико Търново за 2018 година зам.-директорът на ГД „Национална полиция“ Благородна Макева, предаде репортер на  Радио „Фокус“ – Велико Търново . Тя подчерта, че ОДМВР - Велико Търново е на 12-то място в страната по разкриваемост на престъпленията. Макева даде висока оценка за дейността на дирекцията и отчете сериозно намаление - около 12%, на кражбите и около 35% на измамите. „Обикновено престъпленията против собствеността са тези, които засягат обикновения човек, затова и фокусът на нашето внимание са точно те. Превантивната дейност на ОДМВР – Велико Търново също е на много високо ниво. Дирекцията  е с едни изключително добри показатели“, посочи Благородна Макева. \r\nДиректорът на ОДМВР – Велико Търново съобщи, че общият брой на регистрираните престъпления за 2018 година е 2851, докато за 2017 година те са били 3337, което е с близо 500 престъпления по-малко. Процентът на разкриваемост на престъпленията през изминалата година е 54,72%. През 2018 година са установени 924 709 къса цигари и 425 кг. нарязан тютюн без акциз. Предотвратените икономически престъпления възлизат на 421 940 лева. \r\nНадежда КРЪСТЕВА", "date": "2019.03.21", "title": "Велико Търново: Областта се нарежда на 21-во място по размер на престъпност в страната, а ОДМВР е на 12 място по разкриваемост"}
{"url": "http://www.focus-news.net/news/2019/03/21/2637228/shumen-52-vazpitatelni-dela-sa-obrazuvani-ot-mestnata-komisiya-za-borba-s-protivoobshtestvenite-proyavi-na-maloletni-i-nepalnoletni-litsa-v-grada.html", "text": "52 възпитателни дела са образувани от Местната комисия за борба с противообществените прояви на малолетни и непълнолетни лица в Шумен за 2018 година, предаде репортер на  Радио „Фокус“ - Шумен . На днешното си заседание Постоянната комисия „Просвета, образование и наука” към Общинския съвет прие отчета за дейността на Комисията за миналата година. 52 преписки и сигнали са постъпили в МКБППМН през 2018 г., като 42 от Районна прокуратура, 8 от РУ на МВР – 8, има и 2 сигнала от длъжностни лица. 71 деца са извършили противообществени прояви и престъпления, срещу 63 за 2017 година. 19 от тях са малолетни, като 12 са момчета. Сред  противообществени прояви има 4 случая на бягства от дома  и 2 случая на употреба на наркотични вещества. 33 деца са извършили престъпления. 13 от случаите са свързани с противозаконно отнемане на МПС, шофиране без регистрация и без свидетелство за управление, присвояване на мобилни телефони, рекет и др.,5 деца са извършили кражби, а 4 престъпления, свързани с наркотици. 33 от децата с наложени възпитателни мерки са с начално, а 36 с основно образование. През миналата година обществените възпитатели към МКБППМН са изготвили 76 оценки на риска по Методика за оценка на риска от повторно извършване на криминално деяние от малолетни и непълнолетни лица. Децата с разгледани повече от едно възпитателно дело са осем. Пет от тях са настанени в Центрове за деца от семеен тип – гр. Шумен, две от децата се отглеждат само от един родител.  Консултативни кабинети за ранна превенция през миналата година са функционирали  в III ОУ „Димитър Благоев”, ПГ по строителство, архитектура и геодезия и Професионална езикова гимназия “Н. Й. Вапцаров”. \r\nИвелина ИВАНОВА", "date": "2019.03.21", "title": "Шумен: 52 възпитателни дела са образувани от Местната комисия за борба с противообществените прояви на малолетни и непълнолетни лица в града"}
{"url": "http://www.focus-news.net/news/2019/03/21/2637219/boris-yachev-nfsb-ne-sam-usetil-da-ima-nastroenie-za-razglezhdane-na-kazusa-s-apartamentite-na-tsvetan-tsvetanov-v-komisiyata-za-borba-koruptsiya-konflikt-na-interesi-i-parlamentarna-etika.html", "text": "Не съм усетил да има настроение за разглеждане на казуса с апартаментите на Цветан Цветанов в Комисията за борба корупция, конфликт на интереси и парламентарна етика. Това каза заместник-председателят на НФСБ и председател на Комисията по корупция, конфликт на интереси и парламентарна етика Борис Ячев пред журналисти, предаде репортер на  Агенция „Фокус“ . „Имам информация само от медиите. Това няма как да бъде достатъчна информация, така че да взема становище“, отбеляза Ячев. Той посочи, че към момента няма сигнали в комисията по случая. На въпрос дали медийните публикации не са достатъчно основание комисията да разгледа въпроса Ячев отговори, че не може да вземе еднолично решение и това трябва да  бъде съгласувано с колегите му. „Вчера от разговор, който говорих с колегите, не съм усетил да има настроение за разглеждане на проблема в Комисията“, допълни Ячев.  \r\nДеница КИТАНОВА", "date": "2019.03.21", "title": "Борис Ячев, НФСБ: Не съм усетил да има настроение за разглеждане на казуса с апартаментите на Цветан Цветанов в Комисията за борба корупция, конфликт на интереси и парламентарна етика"}
{"url": "http://www.focus-news.net/news/2019/03/21/2637225/snezhanka-penova-devoyka-kyustendilska-prolet-nastapvaneto-na-proletta-e-edno-novo-nachalo-i-novi-nadezhdi-za-vsichki.html", "text": "Настъпването на пролетта е едно ново начало и нови надежди за всички. Това каза девойка „Кюстендилска пролет 2019” Снежанка Пенова, предаде репортер на  Радио „Фокус” – Кюстендил . „Пожелавам на всички много здраве, много щастие и повече усмивки. Честит празник!”, каза Снежанка Пенова. Тя и нейните две подгласнички приеха на специална церемония символите на града – минералната вода, плодовете и хлябът. Жителите и гостите на града бяха приветствани по повод празника – „Кюстендилска пролет”, чрез който Кюстендил се зарежда от магията на древния град и от красотата на младостта, а младостта и пролетта вървят заедно. Бяха отправени пожелания за това да бъдат благословени хлябът и трудът на хората, всяко добро начало за жителите на Кюстендил. Да тече вода в изворите на града и да не пресъхва, да носи здраве, сили и живот. Да напоява плодородната земя. Да царува благоденствие, да има мир, любов, успех и изобилие във всеки дом. Девойка „Кюстендилска пролет” поднесе на старото оброчище в лесопарк „Хисарлъка”, посветено на Свети четиридесет мъченици, плодове. Тя запали свещ в чест на светците. \r\nВенцеслав ИЛЧЕВ", "date": "2019.03.21", "title": "Снежанка Пенова, девойка „Кюстендилска пролет”: Настъпването на пролетта е едно ново начало и нови надежди за всички"}
{"url": "http://www.focus-news.net/news/2019/03/21/2637216/angela-merkel-otlaganeto-na-brekzit-zavisi-ot-britanskiya-parlament.html", "text": "Германският канцлер Ангела Меркел подкрепи искането на британския премиер Тереза Мей за кратко отлагане на Брекзит, но подчерта също, че това ще зависи от позитивен вот в парламента на Обединеното кралство, предава  „Анадолската агенция“ . \r\nВ изказване пред народните представители в Бундестага преди да тръгне за двудневната среща на върха на Европейския съюз в Брюксел, Меркел заяви, че лидерите на всички останали 27 страни-членки ще имат интензивни разговори в четвъртък за искането на Тереза Мей за отлагане на Брекзит до 30 юни. \r\n„Принципно можем да се съгласим на това искане, ако имаме позитивен вот следващата седмица в британския парламент за документите за излизане“, обясни тя. \r\nКанцлерът заяви, че може да се наложи европейските лидери да се съберат отново следващата седмица, ако парламентът на Великобритания одобри сделката за Брекзит, или я отхвърли отново. \r\nПревод и редакция:", "date": "2019.03.21", "title": "Ангела Меркел: Отлагането на Брекзит зависи от британския парламент"}
{"url": "http://www.focus-news.net/news/2019/03/21/2637232/vasil-madolev-park-za-tantsuvashti-mechki-belitsa-sled-sabuzhdane-ot-zimen-san-se-polagat-spetsialni-grizhi-za-zahranvaneto-na-vsyaka-edna-mechka.html", "text": "След събуждане от зимен сън се полагат специални грижи за захранването на всяка една мечка. Това каза за  Радио „Фокус“ - Пирин  Васил Мадолев, ръководител на екип в Парка за танцуващи мечки в Белица. Той обясни, че при захранването менюто включва огромно количество витамини, тъй като по време на 3-месечния си зимен сън мечките не са приемали никаква вода и храна. „В момента можем да заместим зелените храни с огромни количества марули и моркови, като не им даваме тежки храни. Те предпочитат сега да пасат най-свежата зелена тревичка. Затова всяка мечка се захранва по около седмица, като първите дни ядат само марули, след това се включва килограм моркови, след това ябълка, круша и т.н. до десетия ден, когато се включва и 1/3 хляб и така менюто постепенно расте до 20-ия ден, когато се минава на нормално хранене“, уточни Васил Мадолев. Той отбеляза, че мечките след събуждане от зимен сън не са много активни, тъй като самият процес на излизането от летаргия не става за 1 ден – те излизат, хранят се, след това намират слънчево място, където да си правят слънчеви бани и са доста мързеливи в началото. По думите му след десетия ден тяхната практика е да слагат храната им на някакви места, така че те сами да ходят да си я търсят. \r\nНатали СТЕФАНОВА", "date": "2019.03.21", "title": "Васил Мадолев, Парк за танцуващи мечки - Белица: След събуждане от зимен сън се полагат специални грижи за захранването на всяка една мечка"}
{"url": "http://www.focus-news.net/news/2019/03/21/2637233/sport-yanko-tipsarevich-s-parva-pobeda-v-atp-ot-godina-i-polovina.html", "text": "Бившият номер 8 в световната ранглиста Янко Типсаревич постигна първата си победа в състезание на АТП от август 2017 година. Сърбинът победи с 2:0 сета американеца Брадли Клаан в първия кръг на турнира от сериите „Мастърс“ в Маями с награден фонд 8,36 милиона долара. 34-годишният тенисист пропусна цялата 2018-а заради контузия. Негов съперник във втория кръг ще е поставеният под номер 22 испанец Роберто Баутиста Агут.", "date": "2019.03.21", "title": "Спорт: Янко Типсаревич с първа победа в АТП от година и половина"}
{"url": "http://www.focus-news.net/news/2019/03/21/2637234/plovdiv-kmetat-na-rayon-tsentralen-georgi-stamenov-signalizira-za-gruba-vandalska-proyava-na-halm-bunardzhika.html", "text": "За груба вандалска проява на хълм Бунарджика сигнализира кметът на Район „Централен“ Георги Стаменов. През нощта неизвестни извършители са счупили част от горния акведукт, след като са хвърлили тежко бетоново кошче от терасата. Това съобщиха от  Община Пловдив . Най-вероятно актът е умишлен, тъй като кошчето е носено от друга част на хълма. Вследствие на злонамереното действие е счупен акведуктът. Георги Стаменов призова гражданите да ценят и пазят направеното, защото то принадлежи на пловдивчани и трябва да се съхрани за поколенията. Той апелира, ако има свидетели на вандалския акт, да сигнализират компетентните органи.  \r\nНа Бунарджика се изпълнява проект за облагородяването на парка. В рамките на проекта се възстановяват езерата, пързалките и акведуктите, като в момента се работи по долната им част. Ще бъдат изградени и различни кътове за отдих, ще бъдат поставени информационни табели за животинския и растителния свят. Работи се и по подмяна на подземната инфраструктура – водопровод, канал, поливна система, електросистема, стълбове с осветление. Предвижда се поставянето на художествено осветление и видеонаблюдение. Камерите ще осигуряват 24-часово наблюдение с цел сигурност на гражданите и опазване на обекта.", "date": "2019.03.21", "title": "Пловдив: Кметът на Район „Централен“ Георги Стаменов сигнализира за груба вандалска проява на хълм Бунарджика"}
{"url": "http://www.focus-news.net/news/2019/03/21/2637236/blagorodna-makeva-gd-natsionalna-politsiya-blizo-70-e-razkrivaemostta-na-telefonnite-izmami-izvarsheni-na-teritoriyata-na-oblast-veliko-tarnovo.html", "text": "Близо 70% е разкриваемостта на телефонните измами, извършени на територията на област Велико Търново. Това каза на брифинг след проведе отчет-анализ за дейността на ОДМВР – Велико Търново за 2018 година зам.-директорът на ГД „Национална полиция“ Благородна Макева, предаде репортер на  Радио „Фокус“ – Велико Търново . Тя посочи, че благодарение на дейността на ОДМВР и на съвместните координирани действия с други областни дирекции са установени извършители на телефонни измами и на територията на други области в страната. По думите ѝ високият процент на разкриваемост се дължи и на добрата превантивна дейност с възрастните хора. „На фона на сериозните телефонни измами, които се извършват спрямо тази категории български граждани превантивната работа с тях е от значение те да не станат обект на престъпно посегателство. Когато се работи добре и активно, ефектът е видим. Когато гражданите познават добре престъпите схеми, дори и в момент на ефект могат сами да разпознаят престъплението, което се опитват да извършат спрямо тях, въпреки високата степен на успеваемост от страна на т. нар. „въртачи“. „Врътачите“ са много добре подготвени и психологически умело изработват жертвата, така че тя да повярва на това, което и се казва“, посочи Благородна Макева. \r\nДиректорът на ОДМВР – Велико Търново ст. комисар Димитър Машов съобщи, че през 2018 година на територията на областта са извършени общо 13 телефонни измами, като от тях са разкрити 9. Щетите са на стойност около 100 000 лева, както и златни накити. За предходната 2017 година броят на извършените телефонни измами е 36. През 2018 година са задържани 20 лица за извършване на такъв вид измами, на които са наложени мерки за неотклонение. Това са както „мулета“, така  „мозъците“ – основните организатори на този вид дейност „Това е и една от причините за намаляване на телефонните измами, тъй като когато те са в ареста няма как да извършат такъв вид дейност. В последно време имаше няколко опита за телефонни измами и благодарение на бързите и адекватни реакции на полицията, местната власт и населеното, на територията на община Велико Търново нямаше нито един измамен. Имаше случай, когато за един ден имаше около 18 - 20 опита и нито един измамен гражданин и това благодарение на превантивната дейност“, посочи ст. комисар Машов. Той подчерта, че основната схема, по която са действали телефонните измамници миналата година, е „съдействие на полицията“. \r\nНадежда КРЪСТЕВА", "date": "2019.03.21", "title": "Благородна Макева, ГД „Национална полиция“: Близо 70% е разкриваемостта на телефонните измами, извършени на територията на област Велико Търново"}
{"url": "http://www.focus-news.net/news/2019/03/21/2637238/parlamentat-prie-na-parvo-chetene-promeni-v-zakona-za-kadastara-s-koito-se-tseli-podobryavane-na-administrativnoto-obsluzhvane.html", "text": "Парламентът прие промени в Закона за кадастъра на първо четене, предаде репортер на  Агенция „Фокус“ . Измененията са внесени от Министерски съвет и целят да се подобри административното обслужване на потребителите на кадастрални услуги, като се създаде правна възможност за лицата, придобили правоспособност по реда на Закона за кадастъра и имотния регистър, да подпомагат службите по геодезия, картография и кадастър (СГКК). Предложената със законопроекта правна възможност правоспособните лица по кадастър да извършват дейности по административно обслужване ще окаже положително въздействие върху качеството на административното обслужване на потребителите на кадастрални услуги, намаляването на административната тежест и повишаване на качеството на кадастралната карта и кадастралните регистри. Необходимостта от подпомагане дейността на СГКК е следствие от увеличаване на териториалното покритие на страната с кадастрална карта и кадастрални регистри и съответно от нарасналия брой заявления за услуги, изпълнението на които не може да се обезпечи с наличния брой служители. Към настоящия момент покритието на страната с кадастрална карта и кадастрални регистри е 72 %, а се предвижда до средата на 2019 г. да достигне 90 %.  \r\nДеница КИТАНОВА", "date": "2019.03.21", "title": "Парламентът прие на първо четене промени в Закона за кадастъра, с които се цели подобряване на административното обслужване"}
{"url": "http://www.focus-news.net/news/2019/03/21/2637230/tsvetan-tsvetanov-gerb-dva-dni-veche-ne-govorim-za-sluchvashtoto-se-v-bsp-atakata-sreshtu-men-e-taktichesko-meropriyatie-koeto-fokusira-vnimanieto-varhu-gerb.html", "text": "Два дни вече не говорим за случващото се в БСП, това хубаво тактическо мероприятие, което фокусира вниманието върху ГЕРБ. Това каза председателят на ПГ на ГЕРБ Цветан Цветанов пред журналисти във връзка с казуза със закупения от него апартамент в столицата, предаде репортер на  Агенция „Фокус“ . Цветанов посочи, че анонимният сигнал е бил внесен от лидера на БСП, а днес атаката, срещу него е изкристализирала, след като вече излиза и Румен Радев. „Предполагам, че като журналисти, които си обичате професията, може да видите как всъщност тръгна всичко и как се появиха тези, които могат да коментират“, уточни Цветанов. „Всяко едно медийно пространство си има своята политика и всеки прави това, което иска и иска да направи съответната новина. Поздравления на тези, които направиха тази новина. Два дни вече не говорим за БСП, не говорим за това, което се случва там. Това е съвсем нормалното хубаво тактическо мероприятие, което може да отклони обществото от тези теми и да фокусира вниманието върху ГЕРБ“, обясни председателят на ПГ на ГЕРБ.  \r\nЦветанов попита дали има журналисти, които да били ограничени от ГЕРБ да зададат въпроси или такива, на които им е казвано какво да питат и  обърна внимание, че определени журналисти не се допускат на пресконференции на БСП. „Заставам пред вас от уважение. Не бих искал нито да бягам от тук, нито да ходя някъде, нито да си намирам повод, че отсъствам. Продължавам да върша това, което съм вършил до настоящия момент. Няма нещо, от което да се срамувам. Всичко, което съм правил като действия, било то като министър на вътрешните работи, като общественик, като участващ в много каузи и кампании, всичко съм правил със сърце и с любов и никога не съм си мислил и възнамерявал да прекрачвам закона“, коментира той. „Има данъчна оценка, която е задължено лицето да извади, когато продава или заменя свое жилище. Купувачът, който продава също трябва да направи всичко това. Разговорите, които съм водил, това, което съм изповядвал като сделка, е в законовите норми. Това, че всеки може да си интерпретира и да прави, каквото иска, си е негово право“, каза още Цветанов. Той посочи, че е убеден, че има политици и журналисти, които през годините са си купували жилище чрез фирма „Артекс“. Той посочи, че познава Симеон Велков, който е купил двата заменени от него апартамента, тъй като е бил бивш служител в централата на ПП ГЕРБ \r\nДеница КИТАНОВА", "date": "2019.03.21", "title": "Цветан Цветанов, ГЕРБ: Два дни вече не говорим за случващото се в БСП, атаката срещу мен е тактическо мероприятие, което фокусира вниманието върху ГЕРБ"}
{"url": "http://www.focus-news.net/news/2019/03/21/2637240/natsionalniyat-institut-po-meteorologiya-i-hidrologiya-shte-otbelezhi-svetovniya-den-na-vodata-i-svetovniya-den-na-meteorologiyata.html", "text": "На 22 и 23 март Националният институт по метеорология и хидрология ще отбележи Световния ден на водата и Световния ден на метеорологията. Това съобщиха от пресцентъра на  Националния институт по метеорология и хидрология . \r\nГенералният директор на НИМХ проф. Христомир Брънзов ще посрещне официални гости, партньорски организации и медии в зала „Акад. Спас Вацов“ от 09.00 часа и ще поздрави всички гости и служители на НИМХ по случай професионалните празници на Института. \r\nТази година двете международни инициативи ще се проведат под мотото „Вода за всички“ и „Слънцето, Земята и Времето“, в контекста на повишаващото се въздействие върху природните ресурси и времето като резултат от климатичните промени. \r\nИзменението на климата, замърсяването на околната среда и на световните водни ресурси трябва да се разглеждат сериозно и отговорно. Тези проблеми не касаят само учените и академичните среди, но следва да занимават съзнанието на всеки един член на обществото. Постоянно нарастващото население, особено в някои региони на света, замърсяването на въздуха и водата, глобалното затопляне са все въпроси, които будят тревога и загриженост. Климатичните промени и постоянното повишаване на температурите имат негативно влияние върху човешкото здраве, причиняват екстремни явления като суши, наводнения, свлачища и урагани, повишаване на морските нива в световен мащаб, което променя състоянието на екосистемите. \r\nЧовешката дейност също допринася сериозно за климатичните промени и замърсяването на въздуха и водата. Още от далечната 1800 година учените са знаели, че парниковите газове, като въглероден диоксид, задържат топлината и че изгарянето на различни видове горива освобождава тези газове във въздуха. Вече 70 години националните метеорологични служби измерват нивата на въглероден диоксид в нашата атмосфера и резултатите сочат, че нивата на въглеродно замърсяване са се увеличили драстично. \r\nНито едно метеорологично събитие не е причинено единствено заради изменението на климата. Суши, пожари и наводнения са ставали от древността до наши дни. Но, живеейки в един свят, който е по-топъл от този преди едно столетие, всички метеорологични явления са повлияни от затоплящата се планета. \r\nДжон Ф. Кенеди казва, че: „Нашите проблеми са предизвикани от хората, затова те могат да бъдат решени единствено от хората“. \r\nНационалният институт по метеорология и хидрология чрез своята научно-приложна и оперативна дейност ежедневно работи по актуалните проблеми на климатологията, замърсяването на въздуха и водите, количеството и управлението на водните ресурси, по системи за ранно предупреждение за опасни явления от хидрометеорологичен характер и много други. С това помагат да бъде нашата планета по-безопасно и по-добро място за живеене.", "date": "2019.03.21", "title": "Националният институт по метеорология и хидрология ще отбележи Световния ден на водата и Световния ден на метеорологията"}
{"url": "http://www.focus-news.net/news/2019/03/21/2637241/ek-komisar-mariya-gabriel-shte-provede-grazhdanski-dialog-v-blagoevgrad-tsifrovoto-obrazovanie-dvigatel-na-tsifrovata-ikonomika.html", "text": "Комисарят по цифровата икономика и общество Мария Габриел ще проведе на 25 март в Благоевград граждански диалог „Цифровото образование: двигател на цифровата икономика“. В срещата по покана на Стопанския факултет на Югозападен университет „Неофит Рилски“ и със съдействието на „Европа Директно“ и ТПП-Благоевград ще се включат студенти, преподаватели, представители на бизнеса и благоевградската общественост. Комисар Мария Габриел ще представи действията на Европейската комисия за насърчаване на цифровото образование в държавите членки, отделните инициативи и предизвикателствата, пред които се изправя цифровата икономика поради липсата на достатъчно специалисти с високи цифрови умения, съобщава  Представителството на ЕК в България .  \r\nФорумът започва в 11:00 ч. в зала 114 на Учебен корпус I на ЮЗУ „Неофит Рилски“.  \r\nЗа участие в гражданския диалог е нужна предварителна регистрация на следния линк -  .", "date": "2019.03.21", "title": "ЕК: Комисар Мария Габриел ще проведе граждански диалог в Благоевград „Цифровото образование: двигател на цифровата икономика“"}
{"url": "http://www.focus-news.net/news/2019/03/21/2637237/belogradchishki-episkop-polikarp-neka-kyustendilskata-prolet-da-bade-blagoslovenie-za-vseki-edin.html", "text": "Нека Кюстендилската пролет да бъде благословение за всеки един. Това каза в своето обръщение Негово Преосвещенство Белоградчишки епископ Поликарп, викарий на Софийския митрополит, предаде репортер на  Радио „Фокус” – Кюстендил . „В този прекрасен ден ви поздравявам от името на Негово Светейшество Българския патриарх и Софийски митрополит Неофит. Честит и благословен празник! Нека Кюстендилската пролет да бъде благословение за всеки един. Да се радва, да се весели, в труд, в добродетелен живот. Да бъде по този начин достоен член на светата ни Църква, достойно чедо на Майка България. Бъдете изпълнени с радост и мир. Божието благословение да бъде върху всички вас”, каза Белоградчишки епископ Поликарп. Той отслужи и традиционният за празника на Кюстендил молебен за здравето и успехите на града и на неговите жители. \r\nВенцеслав ИЛЧЕВ", "date": "2019.03.21", "title": "Белоградчишки епископ Поликарп: Нека Кюстендилската пролет да бъде благословение за всеки един"}
{"url": "http://www.focus-news.net/news/2019/03/21/2637226/b92-sarbiya-sarbiya-i-turtsiya-tarsyat-nachini-za-razshiryavane-na-energiynoto-satrudnichestvo.html", "text": "Сърбия и Турция са готови да предприемат конкретни стъпки за разширяване на сътрудничеството им в сферата на енергетиката и преноса на газ, бе заявено на заседание в Белград в сряда на делегация от Министерството на енергетиката на страната домакин Александър Антич и представители на Министерството на енергетиката и природните ресурси на Турция и енергийни компании от тази страна, предава  белградската медия „Б92“ . \r\nТурската делегация бе водена от посланика на страната в Сърбия Таню Билгич, а друга тема беше обсъждането на „сътрудничеството в преносната система на електрическата мрежа, чрез Центъра за координация на сигурността, което би допринесло значително за цялостната сигурност на преносните системи във всички балкански страни“, съобщи сръбското правителство. \r\nАнтич оцени, че „цялостните отношения между Сърбия и Турция са на високо ниво, предвид силното партньорство и приятелство на президентите Александър Вучич и Реджеп Тайип Ердоган, което допринася значително за икономическото сътрудничество и цялостната политическа стабилност“. \r\nТой каза, че срещата е важна, защото на нея са присъствали и представители на водещите енергийни компании на двете страни, които са изразили интерес към укрепване на партньорството, установяване на сътрудничество и реализиране на бъдещи съвместни проекти. \r\nМинистърът „изрази очакване, че експертите на съответните министерства и фирми от двете страни ще продължат да намират условията за сътрудничество, така че на следващата среща двамата президенти да обсъдят конкретни резултати в областта на енергетиката“. \r\nПревод и редакция:", "date": "2019.03.21", "title": "„Б92“ (Сърбия): Сърбия и Турция търсят начини за разширяване на енергийното сътрудничество"}
{"url": "http://www.focus-news.net/news/2019/03/21/2637243/izp-direktor-na-ianmsp-boyko-takov-se-sreshtna-sas-zam-predsedatelya-na-saveta-na-sauditskite-kamari-myuniar-mohamad-naser-binsaad.html", "text": "Изп. директор на Изпълнителната агенция за насърчаване на малките и средните предприятия (ИАНМСП) д-р Бойко Таков се срещна днес с г-н Мюниър Мохамад Насер бин саад, заместник-председател на Съвета на саудитските камари – най-голямата организация, представляваща бизнеса в Саудитска Арабия. Това съобщиха от пресцентъра на  ИАНМСП . Двамата обсъдиха сътрудничеството между саудитските и българските компании и възможностите двете организации да дадат тласък за неговото развитие в бъдеще. В този смисъл е обсъдена и идеята за подготвяне на проект за меморандум за разбирателство между ИАНМСП и Съвета на Саудитските камари. \r\nСрещата се проведе по време на българо-саудитски бизнес форум в Рияд. Във форума, организиран от Изпълнителната агенция за насърчаване на малките и средните предприятия /ИАНМСП/ по време на официалното посещение на министъра на икономиката Емил Караниколов в Саудитска Арабия, участват над 80 български и саудитски компании от секторите земеделие, хранително-вкусовата промишленост, фармацевтична и машиностроителна промишленост, информационни технологии и туризъм.", "date": "2019.03.21", "title": "Изп. директор на ИАНМСП Бойко Таков се срещна със зам.-председателя на Съвета на Саудитските камари Мюниър Мохамад Насер Бинсаад"}
{"url": "http://www.focus-news.net/news/2019/03/21/2637245/hristina-arsenova-kuklen-teatar-burgas-chestvame-denya-na-kukleniya-teatar-i-poeziyata.html", "text": "Честваме деня на кукления театър и поезията. Това каза за  Радио „Фокус“ – Бургас  Христина Арсенова, директор на Кукления театър в града. По думите ѝ по този повод в днешния ден е организирана традиционната среща в Дома на бургаските писатели. „Дружеството на бургаските писатели се събира днес, ние поздравяваме тях, а те традиционно отразяват нашия празник“, допълни още Ареснова. Тя добави, че в днешния празничен ден, репетициите за театралните актьори не спират, тъй като следва да бъдат изиграни три постановки. „Работим и по подготовката за предстоящия мюзикъл „Златната гъска“, който представлява едно предизвикателство за нас. На представянето му участие ще вземат седем актьора, които ще пеят и танцуват на живо“, каза още Арсенова и добави, че се очаква премиерата на мюзикъла да бъде поставена в началото на месец май. \r\nСпоред нея спектакълът „Филифльонката, която вярваше в бедствия“ ще бъде поставена в Столичния куклен театър на 23 март. По думите ѝ поводът за гостуването в софийския театър е номинацията на спектакъла за наградите „ИКАР“. „Тази година нашият театър отново е номиниран за наградите, които са най-престижното отличие за сценични изкуства в България. Миналата година спечелихме награда за спектакъла „Парченцето“, а през тази година номинациите ни са две – за най-добър куклен спектакъл и за най-добър актьорски дует“, отбеляза Арсенова. Тя добави, че предстои спектакълът „Филифльонката, която вярваше в бедствия“ да бъде представен пред комисия, за да бъде оценен, а след това, на 27 март ще бъдат обявени тазгодишните победители, носители на наградата „ИКАР“. \r\nПо думите ѝ чрез кукления театър могат да достигнат много послания до малки и до големи. „Театърът е едно от най-старите изкуства. Неговата история започва още с първите дървени кукли от родителите за техните деца, които са били разиграни пред тях. По-късно куклите са започнали да се разиграват и с различни библейски сюжети. Това е старо изкуство, характерно за цял свят, но развито под различна форма. В годините някъде е бил типичен театърът на сенките, а другаде – куклите на конци, които са първообразите на днешните марионетки“, каза още Арсенова. Тя добави, че в личен план любовта ѝ към кукления театър е била провокирана от нейния учител – Юлия Огнянова, която е изградила творческият ѝ мироглед. „В момента, в който се свържеш с магията на кукления театър, разбираш, че той е много по-интересното изкуство. Много повече послания могат да достигнат до малки и до големи чрез него. Кукленият актьор и сценографът притежават въображение, което може да пресъздаде една вселена, която е много по-различна. С кукленият театър можеш да материализираш мисъл, да дадеш образ на чувство образ и представа – това е, което го прави много по-интересен“, каза още директорът. \r\nМария ПОПЧЕВА", "date": "2019.03.21", "title": "Христина Арсенова, Куклен театър – Бургас: Честваме деня на кукления театър и поезията"}
{"url": "http://www.focus-news.net/news/2019/03/21/2637242/plovdiv-apelativniyat-sad-ostavi-v-aresta-mazha-napadnal-s-bradva-svoy-sased-v-sopot.html", "text": "Апелативният съд остави в ареста 47-годишен мъж от Сопот, обвинен в опит за убийство. Това съобщиха от пресцентъра на  Съдебната палата в Пловдив . На 9 март 2019 г. през деня пред кафене в Сопот обвиняемият Г. Н. нападнал с брадва 51-годишен свой съсед, с който имали обтегнати отношения. Нанесъл му удари с тъпото на брадвата по главата, а след това го намушкал с нож пред очите на няколко свидетели. Те извикали полиция и Бърза помощ. Пострадалият е настанен в болница.  \r\nАпелативните магистрати приемат, че от събраните до момента доказателства и разпитите на свидетели, на лице е обосновано предположение, че задържаният е съпричастен към извършване на престъплението, в което е обвинен. Съдът намира, че правната квалификация, опит за убийство, която беше оспорена от защитата, е правилна, тъй като поведението на подсъдимия не е предизвикано от внезапно възникване на ситуация, а е предварително обмислено, тъй като той се е снабдил с брадва и нож. По разказите на свидетели, Г. Н. е продължил да нанася удари на пострадалия с брадва, а след това с нож. Апелативните съдии счетат, че на този етап на досъдебното производство, не може да се обоснове извод, че Г. Н. е искал да сплаши пострадалия с нанасяне на средни телесни повреди. \r\nОпределението на Апелативния съд е окончателно.", "date": "2019.03.21", "title": "Пловдив: Апелативният съд остави в ареста мъжа, нападнал с брадва свой съсед в Сопот"}
{"url": "http://www.focus-news.net/news/2019/03/21/2637235/emil-kabaivanov-natsionalniyat-savet-na-sds-shte-reshi-dali-shte-badem-s-gerb-na-evrovota.html", "text": "Националният съвет на СДС ще реши дали ще бъдем с ГЕРБ на евровота. Това каза заместник-председателят на СДС Емил Кабаиванов в предавнето  „12+3“  на  БНР . „Не става дума за коалиция с ГЕРБ. Въпросът не е окончателно решен. Националният съвет на СДС реши да се проведат разговори с партиите от ЕНП“, уточни той.  \r\n„След като \"Демократична България\" едностранно прекрати разговорите с нас, ние имаме две опции - или да се явим сами на изборите за Европарламента, което със сигурност значи, че няма да имаме представител в ЕП, или да се явим заедно с ГЕРБ“, добави Кабаиванов и уточни, че това не е коалиция, а общо явяване на евроизборите. Той посочи, че по европейски теми с ГЕРБ имат еднакви възгледи, различията им са по вътрешнополитически теми - най-вече по енергийната политика, по преференциалния вот и по забавената децентрализация в управлението. \r\nКабаиванов посочи, че решението за общо явяване с ГЕРБ на евровота ще бъде взето на заседание на Националния съвет на СДС и изрази съмнение, че лидер на друга партия би могъл да им посочи кандидата за евродепутат от тяхната партия. Той прогнозира 8 души от общата листа на СДС-ГЕРБ да влязат в групата на ЕНП в Европарламента. \r\nНа въпрос за апартаментите на Цветан Цветанов, Цецка Цачева и Вежди Рашидов Кабаиванов отговори, че има контролни органи, които трябва да проверят и да се произнесат за това има ли нарушения в придобиването им.", "date": "2019.03.21", "title": "Емил Кабаиванов: Националният съвет на СДС ще реши дали ще бъдем с ГЕРБ на евровота"}
{"url": "http://www.focus-news.net/news/2019/03/21/2637246/smolyan-nyama-previsheniya-na-pokazatelite-zamervashti-chistotata-na-vazduha-v-zlatograd.html", "text": "В периода 07 март 2019 г. до 19 март 2019 г. съгласно утвърден годишен график в Златоград е извършено емисионно замерване на качествата на атмосферния въздух с Мобилна автоматична станция на Регионална лаборатория – Пловдив. Това съобщиха от пресцентъра на  Община Златоград . Извършените измервания са нормирани съгласно изискванията за норми на серен диоксид, азотен диоксид, фини прахови частици, олово, бензен, въглероден оксид и озон в атмосферния въздух. От извършените измервания е установено, че в цитирания период, няма превишения на посочените показатели. \r\nСледващото измерване ще се извърши в края на месец май и/или началото на месец юни 2019 г.", "date": "2019.03.21", "title": "Смолян: Няма превишения на показателите, замерващи чистотата на въздуха в Златоград"}
{"url": "http://www.focus-news.net/news/2019/03/21/2637239/ministar-petya-avramova-predvizhdame-avtomagistrala-struma-da-bade-zavarshena-napalno-prez-2023-g.html", "text": "Предвиждаме автомагистрала „Струма“ да бъде завършена напълно през 2023 г. Това каза министърът на регионалното развитие Петя Аврамова по време на изслушването си за напредъка по изграждането на автомагистрали и скоростни пътища в България, предаде репортер на  Агенция „Фокус“ . „За да бъде изцяло завършен трансевропейският коридор номер 4 на територията на България по направлението, на който е автомагистрала „Струма“, предстои да изградим и участъкът Видин-Монтана–Враца за Северозападна България. Проектът е разделен на следните участъци: Видин-Димово и Димово-Бела-Ружинци. За обекта има изработен технически проект и успоредно с процедирането на подробния парцеларен план, ще се обяви и проведе процедура за възлагане на строителството, за да съкратим сроковете. Предстои обявяване на тръжните процедури през първата половина на 2019 г.“, допълни министърът.  \r\nДеница КИТАНОВА", "date": "2019.03.21", "title": "Министър Петя Аврамова: Предвиждаме автомагистрала „Струма“ да бъде завършена напълно през 2023 г."}
{"url": "http://www.focus-news.net/news/2019/03/21/2637231/plovdiv-sobstvenikat-na-parka-v-kv-karshiyaka-bayryam-solak-iskal-ot-obshtinata-da-badat-premahnati-ottam-saorazheniyata-ostanali-ot-9-ti-pehoten-plovdivski-polk.html", "text": "Собственикът на парка в квартал „Кършияка” Байрям Солак искал от Общината да бъдат премахнати оттам така наречените бункери – съоръженията останали от 9-ти пехотен Пловдивски полк. Това съобщи пред журналисти кметът на Район „Северен” Ральо Ралев, след срещата с представители на протестиращите граждани в Общината, предаде репортер на  Радио „Фокус” - Пловдив . Тази среща трябваше да бъде тристранна, но на нея не се появи нито Солак, нито негов адвокат. Тя бе закрита за журналисти, като в нея се включиха 4-ма представители на Инициативния комитет на протестиращите, кмета на общината Иван Тотев и районният кмет. Протестиращите дойдоха пред общината с жълти жилетки. Около 20-ина човека останаха отвън, докато траеха преговорите. \r\nНа срещата са били депозирани исканията на Байрям Солак в писмен вид, под формата на предложения. Без да се знаят точно неговите намерения спрямо имота – настоящ парк в „Кършияка”, е станало ясно, че той има претенции към Общината да бъдат премахнати освен бункерите и електрически кабел, който е положен в имота му и който захранва жилищни сгради в съседство, но със строително разрешение на собственика на имота, преди да го продаде през 2017 година, т.е. той е станал собственик на имота, след като това вече е било факт. „Другото негово искане е Общината да огради своя имот от западната страна на парка, което ние не искаме да правим, нито сме длъжни да го правим”, каза районният кмет Ральо Ралев.  \r\nОтносно бункера, протестиращите вече депозираха искане в Областната управа да се установи собствеността на съоръжението, тъй като в момента няма запазена документация за това. Според протестиращите и според разкази на възрастни хора това съоръжение е било в активите на 9-ти полк и в правния мир със сигурност съществува документация за него. Те очакват областният управител да актува собствеността като държавна. Според тях това би било пречка за застрояването на терена. Единственото искане на Солак, с което Община Пловдив е съгласна, е да се изготви оценка на имота от лицензирани оценители, за да се види каква е цената му. \r\n„Ние нямаме против това да се случи, ще видим кой ще плати оценката, може и да си я разделим”, каза Ралев. Той поясни, че заради широкият обществен интерес Общината е поискала да разбере какви са желанията на собственика на имота, за да се реши как да се процедира по нататък. Предстои Общината да отговори точка по точка по представените искания от Байрям Солак. \r\nОт Инициативния комитет на протестиращите граждани казаха, че протестите продължават. В неделя се свиква отново общоквартално събрание, на което на хората ще бъде разяснено какво се е случило на днешната среща. Инициативният комитет, към който вече има изграден Експертен съвет, също ще обяви становището си за бъдещите действия. \r\nМеждувременно в подписката и онлайн петицията вече са се подписали над 4000 граждани. Всички те се обявяват против всякакви корупционни схеми и застрояването на зелените площи в града. \r\nЦветана ТОНЧЕВА", "date": "2019.03.21", "title": "Пловдив: Собственикът на парка в кв. „Кършияка” Байрям Солак искал от Общината да бъдат премахнати оттам съоръженията, останали от 9-ти пехотен Пловдивски полк"}
{"url": "http://www.focus-news.net/news/2019/03/21/2637251/mvr-zadarzhani-sa-trima-uchastnitsi-v-shema-za-telefonni-izmami-izvarsheni-na-teritoriyata-na-stara-zagora.html", "text": "Задържани са трима участници в схема за телефонни измами, извършени на територията на Стара Загора. Това съобщиха от пресцентъра на  МВР . Специализираната полицейска операция за пресичане, разкриване и документиране на извършвани на територията на страната телефонни измами е проведена на 19 март. Действията са осъществени от криминалисти на ОДМВР – Стара Загора и ОДМВР – Русе, координирани от ГДНП, под наблюдението на прокуратурата. В резултат на планираните действия към 20.00 часа в гр. Бяла били задържани двама жители на село в Монтанска област, пътували в лек автомобил \"Мазда\". При извършено претърсване на колата униформените открили мобилни телефони, сумата от 9970 лв. и златни накити, които по първоначални данни са получени при извършени телефонни измами на териториите на Врачанска и Монтанска област. Малко по-късно в Русе е задържан и мъж от Ветово, който е трябвало да получи пренасяните пари и златни накити.  \r\nВ хода на разследването е установено, че тримата мъже са съпричастни и към четири телефонни измами, извършени на територията на Стара Загора за времето от 17 декември 2018 г. до 28 февруари 2019 г., при които са отнети общо 24 970 лв. и за които са образувани и се водят досъдебни производства.  \r\nНа задържаните са повдигнати обвинения и с постановление на РП - Стара Загора е наложена мярка за неотклонение \"задържане под стража\" за срок до 72 часа. Работата по доказване на цялостната им престъпна дейност продължава в рамките на образуваните досъдебни производства.", "date": "2019.03.21", "title": "МВР: Задържани са трима участници в схема за телефонни измами, извършени на територията на Стара Загора"}
{"url": "http://www.focus-news.net/news/2019/03/21/2637248/tass-ukazat-na-poroshenko-za-novi-sanktsii-sreshtu-rusiya-vleze-v-sila.html", "text": "Указът на украинския президент Петро Порошенко за въвеждането на нови санкции срещу руски физически и юридически лица влезе в сила, а документът бе публикуван във вестник „Гласът на Украйна“ на 21 март и, съгласно текста на указа, влиза в сила в деня на публикуването му, предава  ТАСС . \r\nВ сряда украинският президент с указ въведе в действие ново решение на Съвета за национална сигурност и отбрана на Украйна (СНБО) за санкции срещу Русия, където са включени допълнително 294 юридически и 848 физически лица. \r\nПревод и редакция:", "date": "2019.03.21", "title": "ТАСС: Указът на Порошенко за нови санкции срещу Русия влезе в сила"}
{"url": "http://www.focus-news.net/news/2019/03/21/2637247/inzh-vera-stanisheva-yuzdp-gorata-tryabva-da-se-pazi-zashtoto-tya-e-kato-chovek-raste-i-disha.html", "text": "Гората трябва да се пази, защото тя е като човек – расте и диша. Това каза за  Радио „Фокус“ – Пирин  инж. Вера Станишева, началник отдел „Възобновяване на горите“ в Югозападно държавно предприятие по повод Световния ден на горите. „Има и една пределна възраст, в рамките на която трябва да се отгледа. Когато започне да изсъхва, тя се отсича, а на нейно място се създава нова гора. Важно е да отбележим, че в нейния процес на растеж не трябва да нарушаваме нейната цялост, трябва да се грижим за нея. Най-важното е да не позволяваме на бракониерите да я секат. В най-общи линии това представлява грижата за гората“, каза още инж. Станишева. Тя добави, че процесът по възобновяването на горите, които са пострадали заради болести или пожари е различен. „Когато гората е пострадала от болести, то важно е да отбележим, че не всички дървета се разболяват. Затова ние махаме болните дървета, но на терена си остават здравите, които пускат своите семена и гората по-лесно се възобновява. Но при един пожар от първостепенно значение е нашата роля като лесовъди“, добави инж. Станишева. По думите ѝ причината е, че в повечето случаи говорим за много големи площи, които са били опожарени, както например при пожарите от 2017 и 2018 година. „Тогава опожарени бяха много големи площи и на тях няма останали нито едно живо дърво. В тази връзка бе извършена сеч, а след това трябва да залесим площите, за да може по-бързо да се възстановят тези гори“, заяви инж. Станишева. \r\nЛивия НИНОВА", "date": "2019.03.21", "title": "Инж. Вера Станишева, ЮЗДП: Гората трябва да се пази, защото тя е като човек – расте и диша"}
{"url": "http://www.focus-news.net/news/2019/03/21/2637253/predsedatelyat-na-pp-abv-rumen-petkov-i-predsedatelyat-na-dvizhenie-mustakbal-ahmad-hariri-podpisaha-savmestna-deklaratsiya.html", "text": "Председателят на ПП АБВ Румен Петков и Ахмад Харири, председател на ДВИЖЕНИЕ „МУСТАКБАЛ”, подписаха съвместна декларация. Това съобщиха от пресцентъра на  ПП АБВ . Петков, заедно със съветника на партията по арабските въпроси Анастас Терзобалиев са на посещение в Ливан. \r\nВ документа се подчертава необходимостта от изключване на войната и насилието от арсенала на международната общност и засилване на усилията за укрепване на мира и сигурността в Европа, в Близкия Изток и в целия свят, първостепенно зачитайки националните интереси на Ливан и България. В текста още се акцентира още и върху пълноценното сътрудничество между Ливанската република и Република България в сферата на икономиката, цялостното развитие на пълноценното сътрудничество между двете организации и възстановяване на динамиката на отношенията от близкото минало. Двете организации в общата си декларация насърчават намирането на мирни решения на конфликтите в Югоизточна Европа, Близкия изток и целия свят. \r\nПред Харири Румен Петков разказа за размаха на Световното движение за мир, по инициатива на АБВ-Младежи – само за десетина дни Движението вече разгръща дейността си в над 10 държави на 4 континента.   \r\nВ хода на разговорите беше потвърдена решимостта и готовността за сътрудничество за преодоляване на причините, предизвикващи съвременните миграционни процеси и техните последствия, както и мерки за съвместна борба с всички форми на нелегален трафик. Партньорските отношения между двете организации ще бъдат развивани на всички нива - чрез редовни консултации, обмен на делегации, съвместни мероприятия. Двете страни потвърждават и необходимостта от съвместни усилия за укрепване на политическия диалог, развитие на партньорски отношения и равноправно сътрудничество между младите хора в България и Ливан във всички области от общ интерес. Петков и Харири се обединиха около идеята за свикване на втори бизнес форум с конкретни участници от хранителната промишленост, фармацевтиката, селското стопанство, конфекцията. Председателят на АБВ изрази готовност за представяне на цялостна визия на системата на висше образование в България, за да могат ливанските младежи да се възползват от възможностите, които нашето висше образование предоставя, да бъдат възстановени традициите на взаимоотношения в здравеопазването. \r\nРумен Петков изрази удовлетвореност от факта, че ПП АБВ направи голямата крачка за връщането на България в икономиката на Близкия изток и арабския свят. Ахмад Харири прояви подчертан интерес към отправена от Петков покана да гостува в България и изрази готовност лично да подкрепи Световното движение за мир.", "date": "2019.03.21", "title": "Председателят на ПП АБВ Румен Петков и председателят на Движение „МУСТАКБАЛ” Ахмад Харири подписаха съвместна декларация"}
{"url": "http://www.focus-news.net/news/2019/03/21/2637254/blagoevgrad-riosv-raboti-po-sluchaya-s-ubitiya-byal-shtarkel-v-hadzhidimovo.html", "text": "РИОСВ работи по случая с убития бял щъркел в Хаджидимово. Според събраната от РИОСВ информация до момента, защитената птица е била простреляна докато се е намирала в гнездото. Това съобщиха от пресцентъра на  Регионална инспекция по околната среда и водите . При аутопсията, извършена от представител на БДЗП – Гоце Делчев, е намерил сачма от въздушна пушка. Извършителят не е установен. \r\nЗа случая е уведомена Общинска администрация – град Хаджидимово, която прави проверка за откриване на евентуалния нарушител. Инцидентът е първия по рода си на територията на инспекцията. \r\nБелият щъркел е защитен вид и включен в Приложение № 3 на Закона за биологичното разнообразие. Според разпоредбите на закона, посегателства върху вида от физически лица се наказват с глоба от 100 до 5000 лв.", "date": "2019.03.21", "title": "Благоевград: РИОСВ работи по случая с убития бял щъркел в Хаджидимово"}
{"url": "http://www.focus-news.net/news/2019/03/21/2637250/ministar-petya-avramova-novata-magistrala-evropa-e-klyuchov-proekt.html", "text": "Новата магистрала „Европа“ е ключов проект. Това каза министърът на регионалното развитие Петя Аврамова по време на изслушването си в парламента за напредъка по изграждането на автомагистрали и скоростни пътища в България, предаде репортер на  Агенция „Фокус“ .  \r\n„Предстои избор на изпълнител за консултантската услуга във връзка с проектирането и строителството. На 15 февруари е сключен договор на стойност 9 240 лв. за провеждане на одит по пътна безопасност на проекта. Индикативната стойност обща за проекта е малко над 177 млн. лв. Финансира се частично 24,77% по механизма за свързване на Европа в сектор „Транспорт“. „Одобреното финансиране е 40 258 818 лв. с ДДС, като съгласно решение на Министерски съвет останалите средства за цялостната реализация на проекта, се предвижда да бъдат осигурени с бюджета на Република България“, обясни министърът. \r\n„Голяма е мобилизацията за реализация на проекта от Мездра до Ботевград. Очаква се решението на комисията за избор на изпълнител за допълнително проектиране и строителство на лот 1 от проекта с дължина 19,36 км, с индикативна стойност 147, 6 хил. лв. с ДДС“, обясни Аврамова. Министърът посочи, че Лот 2  на пътя Мездра – Ботевград е с дължина 13,43 км. Тя уточни, че в случай, че решенията не бъдат обжалвани, строителството ще започне веднага след сключване на договори с избраните изпълнители. \r\nДеница КИТАНОВА", "date": "2019.03.21", "title": "Министър Петя Аврамова: Новата магистрала „Европа“ е ключов проект"}
{"url": "http://www.focus-news.net/news/2019/03/21/2637256/regnum-rusiya-poyavi-se-video-kak-ruski-su-27-saprovozhda-strategicheski-bombardirovach-v-52-na-sasht.html", "text": "Министерството на отбраната на Русия публикува на своя канал в „Ютуб“ видео как руски изтребител Су-27 съпровожда стратегически бомбардировач В-52 от военновъздушните сили на САЩ над неутралните води на Балтийско море, предава  руската агенция REGNUM . \r\nОтбелязва се, че целта е била засечена от средствата за контрол на въздушното пространство на значително разстояние от държавната граница на Русия и е взета на съпровод. \r\n„За идентификацията и непосредственото съпровождане на самолета във въздуха е вдигната двойка изтребители Су-27 от състава на дежурните сили по противовъздушна отбрана“, се казва в съобщението. \r\nПо данни на руското МО, след това В-52 е променил траекторията на полета си и се е отдалечил от руската граница, а изтребителите са се върнали на летищата, където са базирани. \r\nПревод и редакция:", "date": "2019.03.21", "title": "REGNUM (Русия): Появи се видео как руски Су-27 съпровожда стратегически бомбардировач В-52 на САЩ"}
{"url": "http://www.focus-news.net/news/2019/03/21/2637257/shumen-riosv-proveryava-signal-za-gorene-na-otpadatsi-v-karierata-v-selo-zlatna-niva.html", "text": "В 9.30 часа на дежурния телефон на РИОСВ - Шумен е подаден сигнал за горене на отпадъци в района на кариера в село Златна нива. Това съобщиха от пресцентъра на  РИОСВ . Незабавно е сформиран и  изпратен за проверка на място екип от експерти на РИОСВ - Шумен. При проверката е установено, че пожарът продължава да гори.   \r\nПровеждат се измервания за състоянието на атмосферния въздух със специализирана апаратура от Регионална лаборатория - Шумен към ИАОС. Измерванията се извършват в три пункта  – два около кариерата в с. Златна нива и един в населеното място, където най-много се усеща димът.  \r\nСлед анализиране на резултатите за качеството на атмосферния въздух, ще бъде предоставена за допълнителна  информация.", "date": "2019.03.21", "title": "Шумен: РИОСВ проверява сигнал за горене на отпадъци в кариерата в село Златна нива"}
{"url": "http://www.focus-news.net/news/2019/03/21/2637244/milorad-dodik-prisadata-na-radovan-karadzhich-e-arogantna-i-tsinichna.html", "text": "Представителят на Република Сръбска в тричленния Президиум на Босна и Херцеговина (БиХ) Милорад Додик заяви, че присъдата на първия президент на Република Сръбска Радован Караджич е много арогантна и цинична и не се различава по нищо от миналите решения на Трибунала в Хага, пише електронното издание на  белградския ежедневник „Политика“ . \r\nДодик посочи, че мисията на Трибунала в Хага е да осигури помирение, но сега то е станало още по-несигурно и почти невъзможно. \r\nТой подчерта, че Република Сръбска отдавна няма доверие в Хагския трибунал, а потвърждение за това е доживотната присъда на първия президент на Република Сръбска. \r\n„Мнозина в този район си мислиха, че когато бъде формиран Хагския трибунал, ще бъде осигурена някаква справедливост от авторитета на тези, които го създадоха. С течение на времето това се загуби, защото този трибунал в значителна степен бе селективен в присъдите си“, заяви Додик пред журналистите в Баня Лука. \r\nПревод и редакция:", "date": "2019.03.21", "title": "Милорад Додик: Присъдата на Радован Караджич е арогантна и цинична"}
{"url": "http://www.focus-news.net/news/2019/03/21/2637249/lyublyana-nacheva-obshtina-kyustendil-kyustendilska-prolet-e-vkorenen-v-mestnoto-saznanie-na-horata-ot-stotitsi-godini.html", "text": "Празникът „Кюстендилска пролет” е вкоренен в местното съзнание на хората от, може би, стотици години. Това каза пред  Радио „Фокус” – Кюстендил  Любляна Начева, старши специалист „Координатор – направление духовно развитие и работа с подрастващи“ към Община Кюстендил. „Това е един от най-обичаните празници на град Кюстендил, тъй като той е вкоренен в местното съзнание на хората, от може би стотици години честват идването на пролетта в този град, в тази древна земя на България. Първо празникът е празнуван под различни форми от жителите на града. Още от времето на траките със съответните култове към слънцето, след това заимстван от римляните, утвърден от славяните и в последствие с тези вярвания оброци, различни преклонния пред природните стихии. В последствие той е припознат от християнското население на града и започва да се почита на същата дата като почит към Свети Четиридесет мъченици. За нас, като християни и българи, това е един много тачен и обичан празник, дата, която е наситена с много история”, каза Любляна Начева. По думите ѝ победите на българските царе отново са свързани с тези дати, датата на празнуване на Свети Четиридесет мъченици и не само в Кюстендил, но и в Търново, в старата столица на България има такава черква „Свети Четиридесет мъченици”. „Тук свети 40 мъченици са много почитани и обичани светци през цялото време на християнската епоха, защото тук имаме минерални извори. Това е природна даденост, от която винаги са се възползвали хората и населението на Кюстендил. Свети 40 мъченици са покровители на минералната вода, на изворите, на водата и затова Кюстендил по един естествен начин е свързан с тази дата и почитането им”, каза Любляна Начева. Според нея в последствие празникът е модернизиран отново на тези пролетни дати. Смесена е нова семантика, която е свързана с със съвремието на този празник. На този ден се избира красотата, младостта в лицето на девойките „Кюстендилска пролет” и съответно се прави всяка година този избор много години. Празникът е осъвременен с концертите, с шоупрограмите, с културните мероприятия, които през целия месец март се случват и в художествената галерия с изложби и концерти и с различни други събития, свързани с култура и изкуство. \r\nВенцеслав ИЛЧЕВ", "date": "2019.03.21", "title": "Любляна Начева, Община Кюстендил: „Кюстендилска пролет” е вкоренен в местното съзнание на хората от стотици години"}
{"url": "http://www.focus-news.net/news/2019/03/21/2637255/sofiya-desetki-taksimetrovi-shofyori-sa-se-sabrali-na-bul-tsarigradsko-shose-na-protestno-shestvie-sreshtu-nereglamentiraniya-prevoz-na-patnitsi.html", "text": "Десетки таксиметрови шофьори са се събрали на бул. „Цариградско шосе“ на протестно шествие срещу нерегламентирания превоз на пътници, предаде репортер на  Агенция „Фокус“ . Автомобилите са се наредили в колона в аварийната лента след детелината на 7-ми км на бул. „Цариградско шосе“ в посока София. Шествието тръгва в 14.00 ч. и ще премине по булевардите „Цариградско шосе“ и „Цар Освободител“, улиците „Георги С. Раковски“ и „Оборище“ и ще завърши на пл. „Александър Невски“. Очаква се да приключи в 16.00 часа. \r\nОт Националния таксиметров синдикат настояват всички участници в сегмента „превоз на пътници“ да спазват Конституцията и законите на България. Според тях нерегламентирания превоз на пътници е кражба от всички спазващи закона. \r\nШествието се провежда, въпреки че по-рано днес представители на организации на таксиметровите шофьори се срещнаха в парламента с председателя на Парламентарната комисия по бюджет и финанси комисия Менда Стоянова, представители на Министерството на транспорта, на „Автомобилна администрация“ и др. Стоянова увери шофьорите, че процесът по спиране на приложението за нерегламентиран таксиметров превоз е на финала си, но не може да завърши толкова бързо. От своя страна, Райна Димитрова от Националния таксиметров синдикат заяви, че  настояването на протестиращите днес е да се задейства процесът, така че максимално бързо да бъде прекратена тази порочна практика.  \r\nЦветилена СИМЕОНОВА", "date": "2019.03.21", "title": "София: Десетки таксиметрови шофьори са се събрали на бул. „Цариградско шосе“ на протестно шествие срещу нерегламентирания превоз на пътници"}
{"url": "http://www.focus-news.net/news/2019/03/21/2637261/gd-granichna-politsiya-trafikat-na-gkpp-lesovo-i-gkpp-dunav-most-ruse-e-intenziven-na-izhod-za-tovarni-avtomobili-a-na-gkpp-kulata-i-za-leki-koli.html", "text": "Трафикът на ГКПП \"Лесово на българо-турската и ГКПП \"Дунав мост-Русе\" на българо-румънската граница е интензивен на изход за товарни автомобили, а на ГКПП \"Кулата\" на границата с Гърция - и за леки коли, по данни към 13.00 часа. Това съобщиха от  ГД \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2019.03.21", "title": "ГД \"Гранична полиция\": Трафикът на ГКПП \"Лесово и ГКПП \"Дунав мост-Русе\" е интензивен на изход за товарни автомобили, а на ГКПП \"Кулата\" - и за леки коли"}
{"url": "http://www.focus-news.net/news/2019/03/21/2637260/sport-dimitar-kuzmanov-se-klasira-na-chetvartfinalite-v-antaliya.html", "text": "Българският национал Димитър Кузманов се класира за четвъртфиналите на турнира на червени кортове в турския курорт Анталия с награден фонд 15 хиляди долара. Той победи руснака Шалва Джанашия с 2:0 за само 82 минути и ще играе за място на полуфиналите срещу Дмитрий Попко от Казахстан, който е достигал до 178-ото място в световната ранглиста.", "date": "2019.03.21", "title": "Спорт: Димитър Кузманов се класира на четвъртфиналите в Анталия"}
{"url": "http://www.focus-news.net/news/2019/03/21/2637262/burgas-21-akta-sa-sastaveni-ot-nachaloto-na-godinata-za-postavyane-na-reklamni-saobshteniya-varhu-darveta-ulichni-stalbove-sgradi-i-drugi-obshtestveni-mesta.html", "text": "21 акта са съставени от началото на годината за поставяне на рекламни съобщения за различен вид събития, услуги и стоки върху дървета, улични стълбове, сгради, ел. табла, огради и др. нерегламентирани места на територията на община Бургас. Това съобщиха от пресцентъра на  Общината . Последният задържан нарушител е хванат преди ден, в момент на разлепване на съобщения за ремонти, от служителите на дирекция „Управление на кризи, обществен ред и сигурност\". Общинските инспектори са премахнали 150 броя от същите листовки, поставени от лицето на нерегламентирани места по улиците „Александровска“, „Македония“ и „Цар Симеон I“. За нарушението му е съставен акт в общ размер от 7500 лв. \r\nНай-честите нарушения са свързани с лепене на съобщения и листовки за ремонт на покриви, изкупуване на стари вещи и теглене на кредити, а обичайните места са централните булеварди и улици на града - „Александровска“, „Алеко Богориди“, „Христо Ботев“, „Фердинандова“, „Княз Борис I“ и др. \r\nНарушителите са предимно лица, живеещи в съседни на Бургас общини, като Средец, Ямбол, дори от Самоков и др., които търсят препитание в морския град. \r\nГлобата за поставяне на външна реклама на нерегламентираните за това места, според Наредбата за рекламната информационна дейност на територията на община Бургас, е в размер на 50 лв. за всеки поставен плакат, афиш, листовка или друг информационен елемент. \r\nДобрата новина е, че ръстът на тези нарушения в Бургас намалява. За 2018 г. броят им е едва 44, докато през годините назад е видимо по-голям: за 2017 г. са 75, 2016 г. - 117, а 2015 г. - 223. Съставените актове също показват положителна тенденция - за 2018 г. са в размер на 34 150 лв., а за 2017 г. - 81 750 лв. \r\nГражданите, които станат свидетели на подобни нарушения, могат да сигнализират веднага на дежурния телефон в Община Бургас - 056 841 560, за да могат инспекторите да реагират своевременно. \r\nОбщинска администрация призовава още веднъж всички, които искат да поставят подобни съобщения, да ползват регламентираните за тази цел места, като афишни колонки и информационни табла. Такива има поставени на ул. \"Фердинандова\", \"Христо Ботев\", \"Княз Борис I\" и др.", "date": "2019.03.21", "title": "Бургас: 21 акта са съставени от началото на годината за поставяне на рекламни съобщения върху дървета, улични стълбове, сгради и други обществени места"}
{"url": "http://www.focus-news.net/news/2019/03/21/2637259/tsvetan-tsvetanov-gerb-govoreshe-se-che-asfalt-ne-se-yade-no-navsyakade-stava-duma-za-podobryavane-na-infrastrukturata-i-vrazkata-mezhdu-naselenite-mesta.html", "text": "Говореше се, че асфалт не се яде, но навсякъде става дума за подобряване на инфраструктурата и връзката между населените места. Това каза председателят на ПГ на ГЕРБ Цветан Цветанов в отношение към изслушването на министърa на регионалното развитие Петя Аврамова по време на изслушването си за напредъка по изграждането на автомагистрали и скоростни пътища в България, предаде репортер на  Агенция „Фокус“ .  \r\n„За нас е изключително полезен този дебат и това изслушване, което направихме днес. Вижда се, че приоритетите на българското правителство продължават да се изпълняват“, каза още Цветанов. По думите му тол системата ще даде допълнителен финансов ресурс, с който да се изпълнят съответните ангажименти.  \r\nСпоред него това дава повече безопасност, бизнес и развитие на регионите. „За да се създават нови работни места, да има инвеститорски интерес в дадени населени места, всеки гледа каква е инфраструктурата и какви са връзките, които могат да бъдат направени. За правителството е изключително важна Северозападна България, пътната магистрала, която е от Видин до Ботевград, защото в момента най-голямата концентрация на тежки ПТП е отсечката между Ботевград и Мездра. Радвам се, че вече има стартирана процедура, разделени са два лота. Надяваме се, че в рамките до 2023 г. ще имаме възможност да имаме една по-безопасна пътна инфраструктура, която да има възможност за жителите, които са във Враца, Видин и Монтана да живеят и да пътуват по-спокойно и по-свободно“, обясни той. Според него трябва да се отчете работата на приходните агенции, които са генерирали сериозен излишък, който е дал възможност да се направи процесът да бъде необратим с отсечка до Велико Търново с магистрала. „2022 г. ще имаме тази отсечка, която ще направи другата изключително важна връзка между Русе  и Велико Търново“, каза той и обърна внимание на сериозната концентрация на катастрофи. „Българският парламент и всички парламентарни групи, които идват на работа, защото знаем, че това е най-доброто, което може да има за България. Това е мечтата на много български граждани, които винаги са казвали, че инфраструктурата е артерията на един организъм“, уточни още Цветанов. Според него всеки, който е излизал и е казвал, че асфалт не се яде, няма населено място, където да не се говори за подобряване на инфраструктурата и връзката между малките и големите населени места. Той подчерта, че страната ни е оценена изключително добре, тъй като в новия финансов период ще имаме 4 млрд. лв. повече по оперативни програми.  \r\nДеница КИТАНОВА", "date": "2019.03.21", "title": "Цветан Цветанов, ГЕРБ: Говореше се, че асфалт не се яде, но навсякъде става дума за подобряване на инфраструктурата и връзката между населените места"}
{"url": "http://www.focus-news.net/news/2019/03/21/2637263/plovdiv-v-asenovgrad-se-izvarshva-podmyana-na-amortizirani-konteyneri-za-otpadatsi.html", "text": "В Асеновград се извършва подмяна на амортизирани контейнери за отпадъци. Това съобщиха за  Радио „Фокус“-Пловдив  от Общината. Кметът на Асеновград д-р Емил Караиванов информира журналисти за част от мерките и дейностите на Община Асеновград по сметосъбиране и сметоизвозване. От началото на този месец е възобновено навсякъде ежедневното обслужване на уличните контейнери за смет. По договор градът и кварталите Горни и Долни Воден се обслужват едновременно от шест автомобила за сметосъбирате по маршрути. В експлоатация е и специализиран автомобил, обслужващ контейнери тип „лодка“. През месеците януари и февруари е извършена подмяна на  амортизирани и с нарушена цялост уличниконтейнери. През януари са ремонтирани 26 контейнери тип „Бобър“, както и през месец февруари. В кварталите Горни и Долни Воден за януари и февруари са ремонтирани общо 52 контейнера тип „кука“ и тип „бобър“. \r\nОт тази седмица се извършва подготовка за пролетно почистване на града. Предстои машинно метене, където е възможно и миене. Обхватът и графикът на машинното метене и миене на улиците ще бъде оповестен, когато бъде изготвен. \r\nОт 1 март 2019 г. Община Асеновград има сключен договор с фирма „КМД“ ЕООД за „Събиране и транспортиране на битови отпадъци от 27 населени места на територията на община Асеновград“.  Договорът с изпълнителя е за срок от 36 месеца. \r\nРазплащането на извършените дейности ще се извършва по единични цени за отделните дейности. За подлежащи на разплащане ще се считат само тези видове дейности, които са одобрени в констативни протоколи и справка за стойността на извършените дейности /месечно/. Изпълнителят се задължава да извършва дейностите по изготвени от възложителя транспортна схема и график, а при възникнала необходимост се задължава  да извърши почистване на нерегламентирани замърсявания, след заявка от възложителя. \r\nАнгажиментът на изпълнителя е да предостави 307 броя контейнери тип „Бобър“, с ненарушена цялост и близо 6 500 кофи /в два различни обема/, описани в самия договор. \r\nТази услуга обслужва 27 села в общината, с население общо над 12 320 жители. \r\nПрогнозното количество формиран отпадък за 2019 година от тези населени места е 2 870 000 тона.", "date": "2019.03.21", "title": "Пловдив: В Асеновград се извършва подмяна на амортизирани контейнери за отпадъци"}
{"url": "http://www.focus-news.net/news/2019/03/21/2637264/inzh-martin-lazarov-dnp-pirin-zapochvame-izpalnenieto-na-proekt-za-podobryavane-na-prirodozashtitnoto-sastoyanie-na-vidove-i-tipove-prirodni-mestoobitaniya.html", "text": "Започваме изпълнението на проект за подобряване на природозащитното състояние на видове и типове природни местообитания на територията на Защитена зона „Пирин“ за опазване на природните местообитания и на дивата флора и фауна. Това съобщи за предаването „Екологичен резонанс“ на  Радио „Фокус“  инж. Мартин Лазаров, директор на дирекция „Контрол и охрана“ към Национален парк „Пирин“. „Потребността, която ще бъде удовлетворена чрез изпълнението на проекта, е запазване и подобряване на екологичното състояние на Националния парк чрез изпълнение на пакет от мерки, насочени към намаляване на вредното въздействие от антропогенна дейност и към влиянието на редица естествени вредители. В допълнение ще се създадат предпоставки за по-добро изпълнение на задачите и мерките по опазване състоянието на флората и фауната, ще се намали вредното въздействие от пожари и бракониерска дейност. Целта е цялостно подобряване на горски и природни местообитания и видове, както и ограничаване на въздействието от човешка дейност“, коментира инж. Лазаров. Той уточни, че проектът обхваща защитена зона от мрежата „Натура 2000“ и защитена територия „Пирин“ – национален парк „Пирин“. \r\nЙоланда ПЕЛОВА", "date": "2019.03.21", "title": "Инж. Мартин Лазаров, ДНП „Пирин“: Започваме изпълнението на проект за подобряване на природозащитното състояние на видове и типове природни местообитания"}
{"url": "http://www.focus-news.net/news/2019/03/21/2637266/montana-dvizhenieto-po-pat-iii-816-montana-s-erden-v-tsentara-na-selo-erden-se-osashtestvyava-v-edna-lenta-dvuposochno-poradi-razliv-na-gorivo.html", "text": "Движението по път III-816 Монтана - с. Ерден в центъра на село Ерден се осъществява в една лента двупосочно поради разлив на гориво. Това съобщиха от пресцентъра на  Агенция „Пътна инфраструктура“ . Трафикът се регулира от сигналисти до почистване на пътното платно.", "date": "2019.03.21", "title": "Монтана: Движението по път III-816 Монтана - с. Ерден в центъра на село Ерден се осъществява в една лента двупосочно поради разлив на гориво"}
{"url": "http://www.focus-news.net/news/2019/03/21/2637252/ministar-petya-avramova-75-e-obshtoto-izpalnenie-na-obekta-ot-hemus-mezhdu-yablanitsa-i-boaza.html", "text": "75% е общото изпълнение на обекта от „Хемус“ между Ябланица и Боаза. Това каза министърът на регионалното развитие и благоустройството Петя Аврамова по време на изслушването си за напредъка по изграждането на автомагистрали и скоростни пътища в България, предаде репортер на  Агенция „Фокус“ . „Най-важният проект, по който се работи още от първия ден на правителството и за който МРРБ и АПИ имат ангажимент е завършване на автомагистрала „Хемус“. За нейното доизграждане е съставен стриктен график с дейности и срокове. Убедена съм, че при спазването му и добра организация е напълно реалистично до 2024 г. да имаме изцяло изградена автомагистрала от София до Варна. \r\nПо думите ѝ автомагистрала „Хемус“ ще изпълнява функциите на главна пътна комуникация в Северна България, която ще осигурява връзките на столицата и големите градски центрове и ще подобри достъпността до инфраструктурните проекти с международно значение. „Още от миналата година общо над 25 км от северната магистрала са в активно изпълнение“, уточни Аврамова. По думите ѝ за обекта между Ябланица и Боаза има сключен договор от 2017 г. за изпълнение на строително-монтажните работи. „Към днешна дата имаме 75% общо изпълнение на обекта. Срокът е 910 дни. За участъка 16 км между Буховци и Белокопитово има сключен договор“, допълни още Аврамова.  \r\nТя допълни, че са одобрени през декември 2018 г. допълнителни разходи по бюджета на МРРБ в размер на близо 1,350 млрд. лв. за изграждане на участъка от Боаза до пътния възел Русе - Велико Търново.  \r\nДеница КИТАНОВА", "date": "2019.03.21", "title": "Министър Петя Аврамова: 75% е общото изпълнение на обекта от „Хемус“ между Ябланица и Боаза"}
{"url": "http://www.focus-news.net/news/2019/03/21/2637268/balgarskiyat-cherven-krast-podkrepya-globalna-kravodaritelska-kampaniya.html", "text": "Българският червен кръст подкрепя глобална кръводарителска кампания. Това съобщиха от пресцентъра на  БЧК . Българският червен кръст, Националният център по трансфузионна хематология (НЦТХ) и Park Center Sofia подкрепят НВО България и канят феновете на „Игра на тронове“ да отпразнуват финалния сезон на сериала, като покажат своята отдаденост, като дарят кръв.  Кръводарителската акция ще се проведе  на 28 и 29 март 2019 г. между 10.00 и 14.00 часа в Park Center Sofia на бул. „Арсеналски“ 2. \r\nАкцията е част от глобална кампания на HBO, която се провежда през месец март в различни градове в САЩ и Европа и е подкрепена от националните дружества на Червения кръст. Героите от „Игра на тронове“ проливаха кръвта си в името на Трона цели седем сезона в продължение на 67 епизода. Сега, в навечерието на финала, феновете ще могат да дарят кръв в името на хуманната кауза – спасяване на човешки живот.  \r\nОрганизаторите у нас се обръщат не само към любителите на поредицата, но и към феновете на доброто, с апел да се включат в тази инициатива и да станат редовни кръводарители.  \r\nИ докато проливането на кръв за домогване до Железния трон е история от света на Вестерос, то недостигът ѝ за различни животоспасяващи интервенции е реален проблем в световен мащаб. В България всеки ден повече от 500 души се нуждаят от преливане на кръв. Една трета от тях са деца. Кръвта няма заместител – тя се набавя единствено от кръводарители.  \r\nАкцията има специална страница   и Facebook “КРЪВ ЗА ТРОНА“. Кандидат-кръводарителите могат да се информират как да се подготвят за кръводаряване на   или  .", "date": "2019.03.21", "title": "Българският червен кръст подкрепя глобална кръводарителска кампания"}
{"url": "http://www.focus-news.net/news/2019/03/21/2637258/lyublyana-nacheva-obshtina-kyustendil-v-minaloto-zhitelite-na-kyustendil-sa-posreshtali-proletta-s-poklonenie-pred-obroka-na-sveti-40-machenitsi.html", "text": "В миналото кюстендилци са посрещали пролетта с поклонение пред оброка на свети четиридесет мъченици. Това каза пред  Радио „Фокус” – Кюстендил  Любляна Начева, старши специалист „Координатор – направление духовно развитие и работа с подрастващи“ към Община Кюстендил. По думите ѝ в началото на ХХ век празникът се е почитал с едно преклонение пред свети 40 мъченици, хората са отивали на хълма над града – „Хисарлъка”, където има и днес такъв параклис, но някога е имало оброк. Палели са 40 свещички, изпивали са 40 глътки ракия в малки чашки, хапвали са питка, която е била постна и е омесена от домакинята и се носела на хълма и разчупвана там. „Затова и днес един от символите, който девойките „Кюстендилска пролет” носят на хълма, отново е хлябът, който се разчупва между всички хора, които са се събрали там. Другият символ е минералната вода, която е символ на нашия град и природна даденост, а третият символ е плодородието на кюстендилския край. Това са плодовете, които отново се раздават на този ден от девойките”, каза Любляна Начева. Според нея някога, при отиването на хълма „Хисарлъка”, освен запалването на свещичките, разчупването на хляба, изпиването на глътките вода или ракия, също така хората са си разменяли плодове, такива каквито са били запазени през зимата. „Днес тази традиция отново се спазва в символиката, която съпътстват девойките „Кюстендилска пролет” и символите, които те разменят, предават. Има един чудесен ритуал по предаването на символите на града – хлябът, водата и плодовете. Този ритуал девойките изпълняват точно на 21-ви март, когато девойките от миналата година предават символите на новите девойки на сцената на площад „Велбъжд” и също така на сцената, която е построена и на хълма „Хисарлъка”, каза Любляна Начева. \r\nВенцеслав ИЛЧЕВ", "date": "2019.03.21", "title": "Любляна Начева, Община Кюстендил: В миналото жителите на Кюстендил са посрещали пролетта с поклонение пред оброка на свети 40 мъченици"}
{"url": "http://www.focus-news.net/news/2019/03/21/2637272/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху фалшивите новини. Почти седмица време в общественото пространство се дискутираше информация за закриване на родилното отделение в общинската болница. Това стана причина да се проведе среща между представители на отделните политически партии в местния парламент, общинското ръководство и прокуриста на болницата. За случилото се по време на срещата, за изводите от нея и за бъдещето на лечебното заведение ще говорим с Емил Гущеров, председател на Общински съвет – Дупница. Ден преди да отбележим Световния ден на водата – 22 март, ще ви срещнем с Илия Илиев, управител на общинското дружество „Водоснабдяване и канализация”. С него ще говорим за извършваните ремонтни дейности, за подготовката на водопроводната мрежа след зимния сезон и за участието на Община Дупница в обособената ВиК асоциация. Темата ще продължим с кмета на село Бистрица Кирил Огненски, който ще разкаже повече за проекта, чрез който ще се укрепват бреговете на преминаващата през населеното място река. В минутите на предаването ще засегнем темата и за работата на общинския приют за бездомни кучета в Дупница, а наш събеседник по темата ще бъде управителят на звеното – Владислава Асенова. Предаването „Дупница – ключът към Рила“ се излъчва на честотите на Радио „Фокус“ – Пирин от 16.00 до 17.00 часа всеки четвъртък, с водещ Венцеслав Илчев.", "date": "2019.03.21", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/03/21/2637269/elena-tanova-pmg-akad-s-p-korolyov-blagoevgrad-vklyuchihme-se-v-proekta-zhivey-zdravoslovno-s-temata-bezdimni-tsigari-moderni-no-vredni.html", "text": "Включихме се в проекта „Живей здравословно“ с темата „Бездимни цигари – модерни, но вредни“. Това каза за  Радио „Фокус“-Пирин  Елена Тънова, ПМГ „Акад. С. П. Корольов“ – Благоевград във връзка с проекта, резултатите от който бяха представени в Общината. Тя посочи, че са избрали конкретната тема, защото този проблем засяга в момента доста голяма част от обществото. „За  съжаление хората не са запознати с това колко са вредни бездимните цигари. Много от тях си мислят, че като пушат бездимни цигари се намалява вредата, което не е така“, посочи Елена Тънова. Тя коментира, че тези цигари съдържат доста по-вредни вещества дори от обикновените цигари вещества. „Не е важно да сме модерни, а е важно да мислим повече за нашето здраве“, заяви Тънова.  \r\nТя допълни, че темата е насочена към подрастващите гимназисти от училището, които са най-уязвими в тази възраст към риска да започнат да пушат. „Разгледахме много проучвания от чуждестранни учени, които са направили изследвания, като направихме и анкета, за да може да видим какво мислят по въпроса нашите съученици и приятели. Въпросите, които присъстваха в анкетата, бяха дали те пушат и от двата вида цигари, какво им е мнението за бездимните цигари и дали са получавали странични ефекти от тях“, добави Елена Тънова. По думите й хората пушат бездимни цигари на закрито, а на открито - обикновени. „Главната цел на нашия проект е да намалим пушачите на всички видове цигари. Идеята е да накараме хората да се замислят повече за здравето си“, каза още Елена Тънова. Тя посочи, че в проекта участва целият 12 „Б“ клас от ПМГ „Акад. С. П. Корольов“. „Въпреки предстоящите ни изпити и кандидатствания, съумяхме да намерим време и за този прекрасен проект“, допълни Елена Тънова. \r\nДенис НИКИФОРОВ", "date": "2019.03.21", "title": "Елена Тънова, ПМГ „Акад. С. П. Корольов“ – Благоевград: Включихме се в проекта „Живей здравословно“ с темата „Бездимни цигари – модерни, но вредни“"}
{"url": "http://www.focus-news.net/news/2019/03/21/2637270/poslanikat-na-frantsiya-v-belgrad-sarbiya-e-osnovniyat-partnyor-na-frantsiya-na-balkanite-kosovo-ne-tryabva-da-blokira-vlizaneto-y-v-es.html", "text": "Френският посланик в Белград Фредерик Мондолони каза пред  сръбският телевизионен канал Н1  в четвъртък, че президентът на страната му Еманюел Макрон трябва да посети Сърбия през юли и че Париж иска „силна Европа и силна Сърбия в Европейския съюз“. \r\nКакто припомни дипломатът, последното посещение на такова равнище е било преди 18 години, а Сърбия и Франция имат дипломатически отношения от 180 години. \r\n„Нашата богата история ни задължава. Имаме отлични двустранни отношения във всички области - политика, икономика, култура. Що се отнася до сътрудничеството, искаме още повече“, каза посланикът. \r\nМондолони добави, че Франция разглежда Сърбия като приятелска страна, съюзник и основен партньор в Западните Балкани. Той подчерта, че икономическото сътрудничество е приоритет, като добави, че търговският обмен е около милиард евро и се увеличава. \r\nПо думите на дипломатическия представител, Франция подкрепя европейската интеграция на Сърбия. Мондолони добави, че Брюксел и Белград трябва да извършват едновременно реформи и че процесът на интеграция в ЕС е дълъг, защото много конкретни неща трябва да бъдат коригирани като върховенството на закона, глави 23 и 24 (съдебна система и основни права и правосъдие, свобода и сигурност). \r\nПосланикът на Франция подчерта, че Прищина трябва незабавно да суспендира 100-процентовите вносни мита, наложени върху стоките от Сърбия и Босна миналия ноември. Той добави, че Косово не трябва да блокира интеграцията на Сърбия в ЕС. \r\nСпоред неговите думи, диалогът между Белград и Прищина трябва да се възобнови възможно най-скоро, добавяйки, че той смята, че \"статуквото\" е опасно, тъй като може да доведе до напрежение и насилие в региона. \r\nПревод и редакция:", "date": "2019.03.21", "title": "Посланикът на Франция в Белград: Сърбия е основният партньор на Франция на Балканите; Косово не трябва да блокира влизането й в ЕС"}
{"url": "http://www.focus-news.net/news/2019/03/21/2637267/sofiya-shestvieto-na-taksimetrovite-shofyori-tragna-po-bul-tsarigradsko-shose-v-posoka-tsentara-na-grada.html", "text": "Шествието на таксиметровите шофьори срещу нерегламентираните превози на пътници тръгна по бул. „Цариградско шосе“ в посока центъра на града, предаде репортер на  Агенция „Фокус“ . Автомобилите са се наредили в колона в аварийната лента след детелината на 7-и км на бул. \"Цариградско шосе\" в посока София. Периодично екипи на \"Пътна полиция\" спират движението по маршрута на шествието. Движението на градския транспорт не е затруднено. Шествието ще премине по булевардите „Цариградско шосе“ и „Цар Освободител“, улиците „Георги С. Раковски“ и „Оборище“ и ще завърши на пл. „Александър Невски“. Очаква се да приключи в 16.00 часа. \r\nЦветилена СИМЕОНОВА", "date": "2019.03.21", "title": "София: Шествието на таксиметровите шофьори тръгна по бул. „Цариградско шосе“ в посока центъра на града"}
{"url": "http://www.focus-news.net/news/2019/03/21/2637265/teodora-aleksandrova-devoyka-kyustendilska-prolet-za-1998-godina-praznikat-ima-svoya-smisal-otbelyazva-se-vazrazhdaneto-na-zhivota.html", "text": "Девойка „Кюстендилска пролет” трябва да излъчва сияние, щастие и доброта. Да бъде усмихната и около нея да има светлина. Това каза пред  Радио „Фокус” – Кюстендил  Теодора Александрова, девойка „Кюстендилска пролет” за 1998 година. „В тази година конкурсът беше най-популярното събитие в Кюстендил. Аз бях на 16 години и това беше една емоция, която трябваше да бъде изживяна. Спомням си, че беше много вълнуващо. Най-запомнящият се спомен е този, когато Георги Минчев предложи заедно на сцената да изпеем „Бяла тишина”, а аз пея толкова фалшиво. Приех предизвикателството, публиката се забавлява, доволна съм много. Тогава за първи път имаше и избор за „Девойка на публиката” и аз спечелих този избор”, отбеляза Теодора Александрова.  \r\nПо думите й този период е бил преди промените, всичко е било за едната слава. „Аз си останах същата. Амбициите ми бяха в съвсем различна посока”, каза Теодора Александрова. Според нея спечелването на конкурса е било един успех, една лична победа, една поредна стъпка. „Конкурсът сега е коренно променен, в сравнение с този, в който бях аз. Тогава беше много различно. Тогава имаше своя чар, сега също го има. Сега конкурсът е по-различен. Времената са различни, културата е различна, възприятията на хората са различни”, посочи Теодора Александрова. По думите й конкурсът „Девойка Кюстендилска пролет” е най-старият конкурс в България, единственият оцелял. Той има смисъл, защото се празнува възраждането на живота, олицетворението на който е една млада девойка. \r\nВенцеслав ИЛЧЕВ", "date": "2019.03.21", "title": "Теодора Александрова, „Девойка Кюстендилска пролет” за 1998 година: Празникът има своя смисъл, отбелязва се възраждането на живота"}
{"url": "http://www.focus-news.net/news/2019/03/21/2637275/vitseprezidentat-iliyana-yotova-novite-tehnologii-ne-tryabva-da-obrichat-na-sotsialna-izolatsiya.html", "text": "„Скоро най-голямото предизвикателство няма да бъде развитието на технологиите или усъвършенстването на изкуствения интелект. Предизвикателството ще бъде не само да се върнат позициите на EQ (емоционалната интелигентност), но тя да изпревари тези на IQ. Емоционалните качества и способността за общуване, които се превръщат в дефицит, да се наредят пред рационалните и практическите“. Това заяви вицепрезидентът Илияна Йотова на конференция „Жени. Технологии. Време“, организирана от списание „Жената днес“ и Женски форум за идеи, съобщиха от  Прессекретариата на държавния глава . \r\nВицепрезидентът постави въпроса за начина, по който технологиите променят човешкия образ, човешкото мислене, традиционните представи. Илияна Йотова посочи, че новите технологии безспорно спестяват време, но обричат на социална изолация. „Днес от вкъщи можем да направим всичко – поръчваме храна, работим, обличаме се само с няколко клика. Ограбваме себе си, като доброволно се лишаваме от контактуване, от необходимостта да разговаряме и обменяме идеи и мисли с другите“, отбеляза вицепрезидентът. \r\n„Ние ли измисляме технологиите или те започват да измислят човека\" – този въпрос, който заслужава сериозно внимание, постави Илияна Йотова. „Голямо е изкушението, но голям е и рискът да затворим живота си в примката на предварително зададените параметри“, изтъкна вицепрезидентът и подчерта как новите технологии улесняват ежедневието ни, но същевременно ни лишават от въображение и мисъл. „Дори без да искаме, пренасяме модела на алгоритмите в отношенията си с хората“, заяви Илияна Йотова. \r\n„Живеенето днес като че ли е само за да го направим съвършено в удобството. Лишаваме се дори от малките идеи, което лишава и от потребността за големи идеи, за визии за развитие. Отпечатъкът върху политика, управление, стандарт е неминуем“, подчерта вицепрезидентът. \r\nСпоред Илияна Йотова днес гладът за информация се запълва почти изцяло по електронен път. „Ставаме по-безкритични към извиращия поток от информация, а това е хранителна добавка за фалшивите новини, която сами поглъщаме. Не е въпросът в злоупотребата с „новини“, а в слабостта на самите нас да ги отхвърляме“, посочи вицепрезидентът. \r\nИлияна Йотова изтъкна и предимствата на новите технологии. „Те са интригуващ и неизчерпаем свят, който отваря много възможности за развитие, открива много пътища, по които можем да минем в научните изследвания например“, отбеляза вицепрезидентът и сподели впечатленията си от посещението в централата на „Майкрософт“ в Сиатъл. \r\nВицепрезидентът посочи, че докато в началото на зараждането и развитието на информационните технологии дейно участие са имали жените, то днес тази територия е запазена предимно за мъжете. По-голяма част от постовете в компаниите в Силиконовата долина са заети от мъже. 23 процента са жените, които работят в „Епъл“, 19% - в „Гугъл“, 17% - във „Фейсбук“. България е доброто изключение – на първо място в ЕС е по участие на жените в сектора на информационните технологии. Илияна Йотова посочи, че само 22% от професионалистите в областта на изкуствения интелект са жени. \r\nКорицата на първия брой на „Жената днес“ от далечната 1945 г. подари вицепрезидентът на екипа на списанието.", "date": "2019.03.21", "title": "Вицепрезидентът Илияна Йотова: Новите технологии не трябва да обричат на социална изолация"}
{"url": "http://www.focus-news.net/news/2019/03/21/2637273/dobrich-grazhdanskite-dela-sa-s-nay-golyam-dyal-v-deynostta-na-okrazhniya-sad-prez-minalata-godina.html", "text": "Гражданските дела са с най-голям дял през миналата година. Това сочи отчетът за работата на Окръжен съд – Добрич. Информация по отчета бе представена на пресконференция в съда с участието на председателите на трите отделения – наказателно, гражданско и търговско. Гост на годишния отчет на Окръжен съд – Добрич бе Ванухи Аракелян, председател на Варненския апелативен съд, предаде кореспондентът на  Радио „Фокус” – Варна . 1386 дела са постъпили в Окръжен съд - Добрич през 2018 година. \"С най-голям дял сред тях са гражданските - 41.2%, следвани от наказателните - 30.2%, търговските - 28.5%. Най-малък е делът на фирмените дела, едва 0.1%. През отчетната година в съда са постъпили 418 наказателни дела. Те са с около 7% по-малко от предходната година и с почти 22% по-малко в сравнение с 2016 година. За поредна година с най-голям дял сред тях са делата за общоопасни престъпления - 18 за притежание и разпространение на наркотици и 6 за причинена по непредпазливост смърт при управление на МПС\", съобщи председателят на наказателно отделение в Окръжен съд – Добрич Петър Монев. Той заяви още, че през отчетния период са издадени 11 разрешения за прилагане на специални разузнавателни средства (СРС). В резултат на използването им са внесени 3 веществени доказателствени средства.  \r\n\"Образуваните тази година производства от такъв характер са три пъти по-малко в сравнение с предходната - 11 към 34. Статистическите данни показват, че през всяка следваща година броят на исканията и съответно на разрешенията за използване на СРС-та намалява. При гражданските дела е отчетен ръст в постъплението на първоинстанционни дела по Закона за отговорността на държавата и общините за вреди, които са 7, при съответно 3 и нито едно за предходните две години\", съобщи председателят на гражданското отделение и председател на Окръжен съд – Добрич Галатея Ханджиева. Тя съобщи още, че 2018 г. в съда са постъпили 35 дела, свързани със спорове по Семейния кодекс - искове за установяване и оспорване на произход, осиновяване и др. По думите ѝ за поредна година те са най-много сред общия брой на първоинстанционните производства, но в сравнение с двете предходни години постъплението им намалява съответно със 7 и 13 дела.  \r\nПредседателят на търговското отделение Адриана Панайотова съобщи, че за трета поредна година в Окръжен съд - Добрич се отчита ръст в постъплението на търговски дела. Наблюдава се значително увеличение на делата от и срещу търговци, които са 31% от общо образуваните първоинстанционни търговски дела. Увеличението се дължи на законодателни промени, според които искове по Кодекса за застраховането вече могат да се предявяват пред съда, в чийто район се намира настоящият адрес на ищеца или по местонастъпване на застрахователното събитие и може да се предположи, че тенденцията ще се запази. Като общ проблем за районните съдилища в Добричка област бе отчетен фактът, че съдийският състав е намален, което не дава възможност за ресорност на работата и рефлектира върху нейното качество. По двама съдии работят в районните съдилища (РС) в Тервел и Балчик и по трима – в Каварна и Генерал Тошево. Магистратите от районните съдилища са свършили през отчетната година общо 11249 дела, като 88% от тях са приключени в тримесечен срок. Най-висок резултат по този показател е постигнал РС – Генерал Тошево, където 93% от делата са свършили в 3-месечен срок. \r\nЖулиета НИКОЛОВА", "date": "2019.03.21", "title": "Добрич: Гражданските дела са с най-голям дял в дейността на Окръжния съд през миналата година"}
{"url": "http://www.focus-news.net/news/2019/03/21/2637277/borislav-borisov-op-komunalstroy-poddarzhaneto-na-spirkite-na-avtobusniya-transport-e-svarzano-s-mnogo-razhodi-i-za-sazhalenie-sas-sluchai-na-vandalizam.html", "text": "Поддържането на спирките на автобусния транспорт е свързано с много разходи и за съжаление със случаи на вандализъм. Това каза в предаването „Добрич - Блян вихрен, понесен над степ ековита...“ на  Радио „Фокус“  директорът на Общинското предприятие ОП „Комуналстрой“ Борислав Борисов. По думите му спирките са изградени с много скъпи триплексови стъкла. Красиви са, брандирани са с логото на Община град Добрич, но за съжаление практиката показва, че много често стават обект на вандализъм. Материалите са скъпи, едно стъкло струва около 180 лв., а всяка автобусна спирка е изградена от 8 стъклени пана. „За целта ние сме изискали от Общината допълнителен ресурс – около 10 000 лв., към нашия бюджет, който смятаме да реализираме сега през пролетта. Ще се опитаме, очевидно няма да успеем всички спирки, но тези, които са по-трафични, където се събират хората, където движението е по-голямо, да подменим една голяма част от стъклата, включително да ги ремонтираме. Миналата година изградихме и две нови спирки. Надяваме се и разчитаме на отговорността и разума на хората и когато видят, че действително сме подменили тези стъкла, надяваме се да пазят това, което е общинска собственост и действително е свързано с много разходи“, посочи специалистът. В общинското предприятие има и група от специалисти, която се занимава с ремонт на сгради. Това е така наречената група бояджии, мазачи, теракот, фаянс. Основно работи в сградите на социалните заведения. Предприятието работи в сътрудничество с ресорния зам.- кмет д-р Емилия Баева. На базата на получените доклади от директори и управители на социални заведения се приоритизира дейността. Първоначално се прави оглед от специалисти на ОП „Комуналстрой“. Ремонтира се интериор, също и по предписания на Регионалната здравна инспекция (РЗИ) например. В момента се прави ремонт на кухненски блок в ЦДГ №4, където по предписание на РЗИ трябва да се действа спешно. Предстои ремонт на физкултурния салон в ЦДГ №26, съобщи Борислав Борисов. След 25 март тази работна група ще започне дейности по външните фасади на сградите на детските заведения. Предприятието е ремонтирало и помещенията за новите служители на общинската полиция в Добрич. След посочената дата надеждите са, че ще бъдат обновени между 5 и 6 сгради на детски градини и ясли. ОП „Комуналстрой“ отговаря и за поддръжката на 20 светофарни уредби в града. Със съжаление Борислав Борисов отбеляза, че те не са с LED осветление. „Трудни са за поддръжка, успяваме в момента да осъществяваме и тази дейност като сервиз с двама човека. Има проект в Общината. Надяваме се да бъде реализиран. Той е свързан с цялостна подмяна на светофарните уредби като хардуер, софтуер, с ново LED осветление, с нова организация на трафика, което е част от всички смарт решения, свързани с управление на трафика. Предстои реализацията на този проект. Надяваме се да бъде реализиран. Стойността му е от порядъка на 500 000 лв. Ще се осъществи съвместно с Министерство на регионалното развитие и благоустройството“, каза Борислав Борисов. Той допълни, че след 15 май ще започне полагане на хоризонтална пътна маркировка. За годината са предвидени около 5 тона маркировъчна боя. По-различна е от миналогодишната и надеждите са да бъде по-качествена от нея. „Ще търсим по-качествени настилки. Принципът е не да наблегнем на количеството пешеходни пътеки като маркировка, а на качеството, тъй като идеята е да бъде намален броят им. Надяваме се да успеем да подменим и около 100 пътни знака“, каза Борислав Борисов. Ще бъдат поставени нови знаци, някои стари ще бъдат подменени. Сметоизвозването е също сред дейностите на предприятието. 22 4-кубикови контейнера са разположени из целия град в трудно достъпни райони, където големите камиони на фирмата изпълнител по сметосъбиране не могат да достигнат, например в ромската махала, местността „Лозята“ и др. Пиков момент в тази дейност се наблюдава през есента. Предприятието разчита на закупуване на нов контейнеровоз, защото техниката е амортизирана. Щатът на ОП „Комуналстрой“ е 27 души. Едно от местата е свободно за позиция строител и надеждите са, че до месец ще бъде запълнено, за да бъде работата на предприятието по-ефективна.  \r\nЖулиета НИКОЛОВА", "date": "2019.03.21", "title": "Борислав Борисов, ОП „Комуналстрой“: Поддържането на спирките на автобусния транспорт е свързано с много разходи и за съжаление със случаи на вандализъм"}
{"url": "http://www.focus-news.net/news/2019/03/21/2637279/yambol-rayonna-prokuratura-elhovo-zadarzha-dvama-mazhe-obvineni-za-izvarshvane-na-grabezh-na-obshtopraktikuvasht-lekar.html", "text": "Районна прокуратура – Елхово задържа за срок до 72 часа Георги С. и Румен Д. Това съобщиха от пресцентъра на  Апелативна прокуратура - Бургас . Те са обвинени за това, че на 23 януари 2019 г. в село Бояново, община Елхово, действайки в съучастие помежду си като съизвършители, отнели чужди движими вещи – мъжка чантичка и съдържащите се в нея лични документи, както и два златни медальона, златна гривна, два мобилни телефона и сумата от 7 090 лева, от владението на мъж (лекар, който практикува в селските райони), намерение противозаконно да ги присвоят, като употребили за това сила – нанесли множество удари в главата и ритници в тялото на пострадалия.  \r\nПодробности за разкрития грабеж съобщиха пред медиите Дойчин Дойчев – административен ръководител на Окръжна прокуратура – Ямбол, г-н Стойко Иванов – административен ръководител на Районна прокуратура – Елхово, комисар Евгени Христов – зам.-директор на ОДМВР – Ямбол и главен инспектор Мирослав Величков – началник сектор „Противодействие на криминалната престъпност“ при ОДМВР – Ямбол. \r\nДойчев съобщи, че се касае за добре подготвено и предварително замислено престъпление, както по отношение на извършването му, така и по действията по заличаване на следите от него. Той акцентира върху службата на пострадалия, който е лекар, а по тези малки населени места се намират изключително трудно медици, които да обслужват населението. „Именно поради тази причина бе изключително важно да се реагира бързо и престъплението да бъде разкрито, тъй като е важно да се въздейства превантивно при посегателства срещу лекари“, добави Дойчев. \r\nИванов посочи, че извършеното престъпление е тежко по смисъла на българския наказателен кодекс, като за него е предвидено наказание „лишаване от свобода“ за срок от 3 до 10 години. Той съобщи, че извършеното противоправно деяние е с изключителна обществена опасност, като за последните 9 години на територията на общините Елхово и Болярово не е имало случай с посегателство над медицинско лице. Иванов каза още, че Районна прокуратура – Елхово ще внесе искане за налагане на постоянна мярка за неотклонение „задържане под стража“ спрямо двамата обвиняеми, което ще бъде разгледано от съда на 22 март 2019 г. Обвиняемите са разпитани пред съдия, като са направили пълни самопризнания за извършеното от тях престъпление. Двамата мъже имат предходни осъждания. Георги С. има присъди за изнасилване и управление на МПС след употреба на алкохол с концентрация на алкохол в кръвта на 1,2 промила, а Румен Д. е осъждан за кражба. \r\nКомисар Христов посочи, че престъпното деяние е извършено с предумисъл. Пострадалият е бил причакан в дворното място на къща, която обитава. Нанесени са му удари с ръце и крака, а също така и с тъп предмет. Обвиняемите са имали предварителна информация, че пострадалият разполага с тази сума в деня на извършване на грабежа. Те са опитали да заличат следите си, горили са част от откраднатите вещи, а част от тях са открити в септична яма, където са били укрити. Там са намерени и парите, както и златен медальон, собственост на пострадалия.  \r\nКомисар Христов добави, че в ОДМВР – Ямбол е получен сигнал за извършения грабеж чрез телефон 112, а веднага след това е издадена заповед и всички оперативни сили са насочени, за да работят по разкриване на извършения грабеж. Своевременно е бил сформиран и щаб за работа по така наречените „горещи следи“. \r\nВсички присъстващи се обединиха около мнението, че отличната координация между Прокуратурата и ръководството и служителите на ОДМВР – Ямбол е довела до разкриването на престъплението.", "date": "2019.03.21", "title": "Ямбол: Районна прокуратура – Елхово задържа двама мъже, обвинени за извършване на грабеж на общопрактикуващ лекар"}
{"url": "http://www.focus-news.net/news/2019/03/21/2637278/gratski-ekspert-i-bivsh-rektor-na-atinskiya-universitet-v-gartsiya-nyama-makedonski-ezik-tova-koeto-se-govori-okolo-lerin-e-balgarsko-srabski-ezik.html", "text": "В Гърция не се употребява македонски, а езикът, който говорят в околността на Лерин е българо-сръбски, заяви Йоргос Бабиньотис, бивш ректор на атинския университет, представен като експерт по езиците при гостуването си в предаване на гръцкия телевизионен канал „Скай“, предава електронното издание на  македонския вестник „Денешен“ . \r\nЕжедневникът се оплаква, че магистралата, която води от Македония към Гърция е прекръстена на „Приятелство“, но според това, което говори Бабуньотис трудно ще се стигне до приятелство, когато се правят отстъпки само от едната страна. \r\nПревод и редакция:", "date": "2019.03.21", "title": "Гръцки експерт и бивш ректор на Атинския университет: В Гърция няма македонски език, това, което се говори около Лерин е българско-сръбски език"}
{"url": "http://www.focus-news.net/news/2019/03/21/2637280/plovdiv-s-praznichen-kontsert-v-asenovgrad-shte-bade-otbelyazan-denyat-na-trakiya-na-26-mart.html", "text": "С празничен концерт в Асеновград ще бъде отбелязан Денят на Тракия на 26 март, от 18.00 часа в Градската библиотека. Това съобщи за  Радио „Фокус”-Пловдив  Георги Анастасов от тракийско дружество „Родопи“. При хубаво време концертът може да се проведе на площада. Ансамбъл „Кап. Петко Войвода“ при Тракийско дружество „Родопи“ ще изпълни тематични песни за тракийци, ще има и слово. Концертът ще продължи около час. В състава на ансамбъла се включват около 30 души на всякаква възраст, от ученици до пенсионери. По думите на Анастасов, съставът има ежемесечни изяви в различни фестивали и събори, както в града, така и национални. „С тези участия се поддържа духът на хората, които обичат музиката и историята и отделят от свободното си време за това”, каза още Георги Анастасов. \r\nПрез деня, в 12.00 часа, пред паметника на капитан Петко Войвода ще бъдат поднесени цветя. \r\nЦветана ТОНЧЕВА", "date": "2019.03.21", "title": "Пловдив: С празничен концерт в Асеновград ще бъде отбелязан Денят на Тракия на 26 март"}
{"url": "http://www.focus-news.net/news/2019/03/21/2637281/milena-aldzhabari-prodalzhava-rabotata-ni-po-proekta-golemite-maystori-i-malkite-hudozhnitsi-v-hudozhestvena-galeriya-dobrich.html", "text": "Продължава работата ни по проекта „Големите майстори и малките художници в Художествена галерия – Добрич“, като идеята е провокираме децата за по-задълбочени знания, да започнат да се вглеждат по-внимателно и продължително в отделните детайли. Това каза в предаването „Добрич - Блян вихрен, понесен над степ ековита...“ на  Радио „Фокус“  Милена Алджабари, ръководител на арт заниманията с деца в Художествена галерия – Добрич. В първия етап на проекта и работата по него децата, участници в нея, са били запознати с двама от най-именитите автори на творби от зала „Златото на Добруджа“ в галерията. Според екипа ѝ това е една от най-хубавите зали в нея. Въпросните художници са Владимир Димитров - Майстора и Иван Мърквичка. „На място има разказахме и им показахме едни от най-добрите им картини, интересни факти от живота им. Идеята беше когато децата дойдат при нас, вече да са запалени и да имат желание да продължат навътре в опознаването на този толкова интересен свят на изкуството. Тук на място в залата децата могат да видят произведения в оригинал и от двамата автори. Учениците са наистина впечатлени, това е вторият етап на работа“, каза Милена Алджабари. Тя посочи, че за децата е много по-интересно да видят картините на живо, в експозиционните зали, дори има желание за докосване на платното, което не е позволено. Според специалистите и техните наблюдения липсата на внимание е голям проблем сред децата, те минават покрай картините без да се вгледат в тях, без да забелязват детайлите. „Всъщност игрите, които сме разработили, са свързани с това. В една от тях сме извадили детайли, които те трябва да открият в залата. Един начин да се вгледат още повече, да разгледат по-внимателно. Освен за авторите, за техните постижения в тези произведения на изкуството ние си говорим и за много други неща. Залата „Златото на Добруджа“ е тематични обвързана с бита на добруджанеца. Както в миналото, така и в близкото минало. Повечето картини са един момент от живота на хората по нашите земи, когато трудът се е извършвал съвсем по примитивен начин. Децата могат да видят в залата рало, паламарка, сърп, гега, разбира се, претворени от художниците. Това са неща, за които в повечето случаи децата не са чували. Те не знаят какво е това и от там не могат да проумеят картините. Ние обвързваме темата от една страна с предмети от бита в миналото, връщаме се назад във времето. Опитваме се да успокоим децата и да ги потопим в един друг ритъм, когато времето е протичало много по-бавно, всичко е ставало по-трудно, но хората някак си са били много доволни от начина си на живот, били са удовлетворени от този труд. Именно това децата виждат в картините на Майстора“, каза Милена Алджабари. Тя допълни, че за този художник именно селянинът е героят в творбите му. Екипът на галерията е разработил образователни материали, които помагат на децата да научават и да проверяват знанията си за тези неща. Друго занимание е рисуване по темата, като то може да продължи в клас или у дома. В дейностите по проекта участват деца от 3-ти до 7-и клас от различни общински училища в Добрич. Проектът ще има трети творчески етап, който ще приключи с изложба.  \r\nЖулиета НИКОЛОВА", "date": "2019.03.21", "title": "Милена Алджабари: Продължава работата ни по проекта „Големите майстори и малките художници в Художествена галерия – Добрич“"}
{"url": "http://www.focus-news.net/news/2019/03/21/2637283/kragla-masa-sabira-lideri-na-balkanski-mladezhki-levi-organizatsii-v-sofiya.html", "text": "Балканска кръгла маса, чиято основна тема ще бъде „Участието на младите във формирането на политика” събира лидери на балкански младежки леви организации в София. Това съобщиха от пресцентъра на  НС на БСП . Форумът ще продължи три дни – от 21 март до 24 март 2019 г. Участие в срещата ще вземат представители от Сърбия, Северна Македония, Албания, Черна гора и Босна и Херцеговина. Ще присъстват гости и от Швеция. Домакини на събитието са Младежко обединение в БСП и ЕЛМА. В дискусията ще вземат участие председателят на НС на БСП – Корнелия Нинова, Елена Йончева - водач на листата на БСП на предстоящите европейски избори и народни представители от ПГ на „БСП за България”. \r\nНа  22 март  в централата на БСП на ул. „Позитано” 20 председателят на партията Корнелия Нинова ще се срещне с лидерите на младежките леви организации. Изявление ще има в 16.30 часа.", "date": "2019.03.21", "title": "Кръгла маса събира лидери на балкански младежки леви организации в София"}
{"url": "http://www.focus-news.net/news/2019/03/21/2637282/varna-okrazhniyat-sad-nalozhi-3-godishna-uslovna-prisada-na-mazh-obvinen-za-ukrivane-na-danatsi-za-blizo-128-000-lv.html", "text": "Окръжният съд наложи 3-годишна условна присъда на мъж, обвинен за укриване на данъци за близо 128 000 лв. Това съобщиха от пресцентъра на  Апелативна прокуратура - Варна . Окръжната прокуратура във Варна постигна осъдителна присъда за представляващия едноличното дружество с ограничена отговорност „Лина зен“ Владислав А. С присъдата си Варненският окръжен съд призна за виновен подсъдимия, като му наложи наказание лишаване от свобода за срок от 1 година, чието изтърпяване отложи с 3-годишен изпитателен срок.  \r\n51-годишният подсъдим успял да избегне установяването и плащането на данъчни задължения на представляваното от него ЕООД в размер на 127 940 лева. Престъплението е извършено като продължавано деяние в периода от 14 май до 16 юни 2008 г. Размерът на неплатените данъци е в особено големи размери, а престъплението е извършено чрез справки-декларации, подадени в ТД на НАП във Варна, в които бизнесменът потвърдил неистина.  \r\nПрисъдата на Варненския окръжен съд подлежи на обжалване пред Апелативния съд.", "date": "2019.03.21", "title": "Варна: Окръжният съд наложи 3-годишна условна присъда на мъж, обвинен за укриване на данъци за близо 128 000 лв."}
{"url": "http://www.focus-news.net/news/2019/03/21/2637276/ombudsmanat-maya-manolova-shte-stoya-zad-meditsinskite-spetsialisti-dokato-ne-badat-izpalneni-napalno-spravedlivite-im-iskaniya.html", "text": "Ще стоя зад медицинските специалисти, докато не бъдат изпълнени напълно справедливите им искания. Това каза пред журналисти в Кюстендил Мая Манолова, омбудсман на Република България, предаде репортер на  Радио „Фокус” – Кюстендил . Мая Манолова присъства на протест на медицинските специалисти в двора на болницата в града. По думите й за тези хора се сещаме, когато имаме нужда от помощ, когато ние сме в беда, а сега те имат нужда от помощ и от подкрепа.  \r\n„Мисля, че проблемите са трупани във времето, положението е нетърпимо и те трябва да бъдат решавани. Отговорността е за цялото общество”, каза Мая Манолова. По думите й исканото от страна на медицинските специалисти е напълно оправдано и то трябва да бъде дадено. Мая Манолова заяви, че през вчерашния ден тя е била заедно с представители на протестиращите при министъра на здравеопазването, където е начертан план за решаване на проблемите в тази област. Омбудсманът уточни, че незабавно ще започне изготвяне на правила в методика за формиране на възнагражденията на медицинските специалисти. Настояването е за минимална стартова заплата, върху която да се начисляват съответните добавки. По думите на Мая Манолова самата професия е безценна и държавата трябва да я подкрепи. \r\nВенцеслав ИЛЧЕВ", "date": "2019.03.21", "title": "Омбудсманът Мая Манолова: Ще стоя зад медицинските специалисти, докато не бъдат изпълнени напълно справедливите им искания"}
{"url": "http://www.focus-news.net/news/2019/03/21/2637285/mvnr-nyama-postradali-balgarski-grazhdani-pri-intsidenta-s-avtobus-v-istanbul.html", "text": "По информация на Генералното консулство на България в Истанбул днес преди обед в квартал Беязит шофьор на пътнически автобус, изгубил контрол над управлението, е ударил около 10 паркирани автомобила и пешеходци. Това съобщиха от пресцентъра на  Министерството на външните работи . На мястото на инцидента са се намирали и двама български граждани, които са в добро здравословно състояние и не се  нуждаят от медицинска помощ, но автомобилът им е понесъл значителни щети.  \r\nИма ранени при инцидента, които са откарани с линейки до близките болници. Сред тях няма български граждани.  \r\nНяма постъпила информация за засегнати от инцидента други български граждани. Генералното консулство в Истанбул има готовност за оказване на съдействие при необходимост. Телефони за връзка: +90 212 281 01 14; +90 212 281 01 15; +90 212 281 01 16.", "date": "2019.03.21", "title": "МВнР: Няма пострадали български граждани при инцидента с автобус в Истанбул"}
{"url": "http://www.focus-news.net/news/2019/03/21/2637284/penka-kirilova-regionalna-sluzhba-po-zaetostta-burgas-prez-fevruari-registriranite-bezrabotni-v-byurata-po-truda-v-oblastta-sa-10-722.html", "text": "През месец февруари броят на регистрираните безработни лица в бюрата по труда в Бургаска област е 10 722 души. Това каза Пенка Кирилова, директор на Регионална служба по заетостта  – Бургас, по време на пресконференция, предаде репортер на  Радио „Фокус“ – Бургас . По думите й сравнение с предходния месец показва намаление на хората без работа с 392 души, което е характерно за този месец на годината, когато предлагането на заетост започва да нараства, особено във връзка с предстоящия туристически сезон. Спрямо същия месец на 2018 година се отчита осезаем спад на безработните – с 984 души.  \r\n„В шестте дирекции „Бюро по труда“ в областта регистрираните безработни са съответно: Айтос – 1030, Бургас – 4525, Карнобат – 980, Поморие – 1642, Руен – 1678, и Созопол – 867″, добави Кирилова. Тя допълни, че в сравнение с предходния месец намаление на броя на безработните има в пет бюра по труда, най-значително - в Руен – със 177, и най-слабо в Айтос – със 17 души, а в Карнобат безработните са колкото и в края на януари – 980. Спрямо февруари 2017 година намаление на регистрираните безработни има във всички бюра по труда от областта. По думите на Пенка Кирилова в регионален мащаб равнището ма безработица през февруари е най-ниско в община Бургас – 3,4%. Под условната граница са още общините Камено – 5,2%, Карнобат – 5,2%, Приморско – 5,5%, Несебър – 6,0%, Созопол – 7,1%, Царево – 7,3%, Айтос – 8,0%, Малко Търново – 8,1%, и Поморие – 8,4%, а над 10% са общините Сунгурларе, Средец и Руен. Спрямо януари в общините Сунгурларе и Средец се отчита минимално увеличение на безработните, а в сравнение с февруари м. г. това се констатира за общините Камено, Приморско и Средец. \r\nМария КУРТЕВА", "date": "2019.03.21", "title": "Пенка Кирилова, Регионална служба по заетостта – Бургас: През февруари регистрираните безработни в бюрата по труда в областта са 10 722"}
{"url": "http://www.focus-news.net/news/2019/03/21/2637289/plovdiv-s-poklonenie-pred-pametnika-na-tsar-ivan-asen-ii-shestvie-do-bachkovo-rokerite-otkrivat-moto-sezon-2019-g.html", "text": "С традиционно поклонение пред паметника на цар Иван Асен II ще бъде открит Мото сезон – 2019 г. в Асеновград. Това съобщи за  Радио „Фокус”-Пловдив  Димитър Кисьов от Мотоклуб „Торнадо“ - Асеновград. Откриването на сезона е утре, 22 март 2019, от 11.30 ч. След като поднесат цветя, рокерите ще изчакат пловдивската група и без да затрудняват трафика ще се изкачат заедно до Бачково, където ще запалят свещи за безаварийно пътуване. „Тези мотошествия ги правим всяка година, за да напомним, че ние сме вече на пътя и молим за толерантност и останалите участници в движението, без значение кой на колко колела е”, каза Димитър Кисьов. Мотошествието е под надслов „Бъдете внимателни”. \r\nТази година се организира и един от най-големите фестивали на Боровец през месец август, за любителите на различните марки автомобили и мотори. Ще има три сцени с различни музикални жанрове. „Целта е да се опознаем, за създадем контакти и заедно да се опитаме да намалим транспортните произшествия на пътя”, посочи Димитър Кисьов. \r\nЦветана ТОНЧЕВА", "date": "2019.03.21", "title": "Пловдив: С поклонение пред паметника на цар Иван Асен II шествие до Бачково рокерите откриват Мото сезон – 2019 г."}
{"url": "http://www.focus-news.net/news/2019/03/21/2637287/stoyan-gospodinov-tantsova-folklorna-studiya-dobrudzha-detsata-tryabva-da-pateshestvat-za-da-vizhdat-pozitivnoto-i-dobroto-v-drugi-kulturi.html", "text": "Децата трябва да пътешестват, дали индивидуално с родители или групово, за да виждат позитивното и доброто в други култури. Това каза в предаването „Добрич - Блян вихрен, понесен над степ ековита...“ на  Радио „Фокус“  Стоян Господинов, художествен ръководител на Представителна детска танцова фолклорна студия „Добруджа“. По думите му студията от години получава покани от различни фестивали и музикални форуми по света. „Почти няма година, в която децата да не представят поне веднъж българския фолклор пред европейската публика. През миналата година студията участва в международен фолклорен фестивал в Барселона\", посочи той. Тогава са се представили 44 ансамбъла от целия свят, като някои от съставите са били на много високо ниво като сценично изпълнение. „Досега детската студия към Професионален фолклорен ансамбъл „Добруджа“, която е единственият представителен ансамбъл на Добрич за България, е гостувала на фестивали, където всичко е  подсигурено – закуска, обяд, вечеря, спане. Но в последните години заради терористичните актове по света изключително много намаляха тези фестивали. От друга страна бяха създадени и много комерсиални фестивали, със заплащане. Така решихме да участваме във фестивала в Барселона“, каза Стоян Господинов. Той коментира един важен според него момент от работата с децата – възможността чрез подобни пътувания да се разшири кръгозора на малките танцьори, да се запознаят с други култури и да възприемат добрите модели там – на общуване, на отношение към хората и околната среда.  \r\nКато художествен ръководител и педагог той горещо препоръчва на родители и семейства да пътешестват със своите деца, за да могат те да видят как в други държави е уреден общественият живот и тези примери чрез своето поведение децата да установят трайно и в нашата страна. „Ние трябва да изкарваме нашите деца да видят различна култура, да видят чистотата, която се поддържа там. Не може да хвърляме и разпиляваме всичко по улиците, както го правим тук. Не може българите, когато отидат в чужбина, всички да изпълняват това, което става там, а в родната ни държава, в родния ни град ние да не го правим. Не може в една Япония да няма нито едно кошче и да няма нито една хартийка на земята, а ние тук да си хвърляме боклуците през прозорците. Затова искам децата да пътуват и да виждат това, което хората са постигнали и когато се върнат тук, да го правят  при нас, да видят култура на общуване, защото всяка една среща с хората от държавите, които сме посещавали – испанци, французи, италианци, започва с усмивка“, коментира Стоян Господинов.  \r\nЖулиета НИКОЛОВА", "date": "2019.03.21", "title": "Стоян Господинов, танцова фолклорна студия „Добруджа“: Децата трябва да пътешестват, за да виждат позитивното и доброто в други култури"}
{"url": "http://www.focus-news.net/news/2019/03/21/2637271/ministar-predsedatelyat-boyko-borisov-provede-sreshta-s-predsedatelya-na-evropeyskiya-parlament-antonio-tayani-vav-vrazka-s-paketa-mobilnost.html", "text": "Премиерът Бойко Борисов и председателят на Европейския парламент Антонио Таяни проведоха среща преди участието си в официалното откриване на изложбеното пространство „Атанас Буров“ в ЕП. Това съобщиха от  Правителствената информационна служба . Двамата обсъдиха въпроса с разглеждането на пакета „Мобилност“ от членовете на Европейския парламент. Антонио Таяни обясни, че пакетът ще бъде разгледан в сряда по предложение на председателя на либералите в ЕП Ги Верхофстад, за да бъде гласуван на предпоследната сесия на парламента за този мандат, идната седмица в Страсбург. „Смятам, че това е в нарушение на правилника, защото за първи път в пленарната зала ще влезе текст, който е отхвърлен в транспортната комисия“, посочи Борисов. Премиерът е категоричен, че решението за пакета „Мобилност“ трябва да се вземе от следващия състав на Европейския парламент.  \r\nПредседателят на Европейския парламент Антонио Таяни посочи, че е предложил отлагане на разглеждането на пакета „Мобилност“, но социалистите и либералите в ЕП са гласували против.  \r\nБългарските евродепутати ще положат всички усилия, заедно с колегите си от останалите държави, засегнати от мерките в пакета „Мобилност“, да не се стига до гласуване в пленарната зала на ЕП на неприемливия пакет за транспортните работници.", "date": "2019.03.21", "title": "Министър-председателят Бойко Борисов проведе среща с председателя на Европейския парламент Антонио Таяни във връзка с пакета „Мобилност“"}
{"url": "http://www.focus-news.net/news/2019/03/21/2637290/ria-novosti-kremal-komentira-poletite-na-amerikanski-bombardirovachi-kray-granitsite-na-rusiya.html", "text": "Появата на американски бомбардировачи край границите на Русия създава допълнително напрежение, заяви пресскретарят на руския президент Дмитрий Песков, цитиран от  РИА Новости . \r\n„Навярно от военно-тактическа гледна точка тук могат да коментират само нашите военни специалисти и аз съм уверен, че те ще го направят. Но, като цяло, аз ще се огранича само с това, че, без съмнение, подобни действия на Съединените щати не водят до укрепване на атмосферата на сигурност и стабилност в региона, намиращ се непосредствено до границите на Руската Федерация“, отбеляза Песков. \r\nТой изрази съжалението си от действията на Вашингтон. \r\nПо-рано в четвъртък МО публикува видео как руски изтребители Су-27 съпровождат бомбардировач В-52 над Балтийско море. Според данните на авиодиспечерските ресурси, самолетът е изпълнил имитация на бомбардиране на руския флот. \r\nАналогичен случай имаше и в понеделник, когато Boeing B-52H Stratofortress също симулира атака по базата на Балтийския флот на Русия, приближавайки се само на 191 км от Санкт Петербург. \r\nРИА Новости припомня, че през последната седмица САЩ прехвърлиха шест бомбардировача В-52 и В-52Н във Великобритания. Самолетите са се приземили на авиобазата във Феърфорд. \r\nВ-52 се произвеждат в периода от 1952 до 1962 година и са създадени като стратегически бомбардировачи, способни да доставят две термоядрени бомби с голяма мощност до всяка точка на СССР. И днес той остава основният самолет от далечната бомбардировъчна авиация на американските ВВС. \r\nПревод и редакция:", "date": "2019.03.21", "title": "РИА Новости: Кремъл коментира полетите на американски бомбардировачи край границите на Русия"}
{"url": "http://www.focus-news.net/news/2019/03/21/2637294/predsedatelyat-na-bsp-sofiya-kaloyan-pargov-se-sreshtna-s-protestirashtite-mayki-ot-triaditsa.html", "text": "Председателят на БСП - София Калоян Паргов прие в централата на столичните социалисти майките от „Триадица“, които протестират срещу липсата на места в яслите и детските градини в района. Това съобщиха от пресцентъра на  БСП - София . Лидерът на левицата в София изслуша проблемите им и заедно обсъдиха различни варианти за справянето с тях. Майките от „Триадица“ са инициирали и подписка, с която искат да покажат на управляващите в Столична община и на кмета на района, че проблемите наистина са сериозни и настояват във възможно най-кратки срокове да бъде намерено решение. До момента събраните подписи са над 550. \r\n„Единственият начин проблемите с недостига на места в детските ясли и градини да бъде разрешен е да започне ударно строителство на нови такива заведения\", обясни Калоян Паргов, който е заместник-председател на Комисията по образование, култура, наука и културно многообразие в Столичния общински съвет. „До този момент управляващите в Столична община само усвояват средства, санират, ремонтират и разширяват вече съществуващи детски градини. А после режат лентички като за нови. Това не е решение\". \r\nКалоян Паргов добави, че проблемът, който съществува в район \"„Триадица\" с недостига на места в детските ясли, го има на доста места в София. „През следващия месец ще стартират класиранията и ще започне отново голямата олелия\", каза той. „Истината е, че от 2008 година насам управляващите в Столична община непрекъснато променят критериите и правилата за прием. И тези промени ги правят в зависимост от това коя целева група е по-изостанала или ощетена през тази година, за да може през новата да бъде стимулирана. И така се въртим в омагьосан кръг от 10 години. Всички обяснения на управляващите, че детските градини били закрити, преустроени и не знам още какво в миналото са само елементарни оправдания. Не може 10 години да управляват Столична община и да не намерят решение на този проблем\", добави той. \r\nЛидерът на столичните социалисти категорично заяви, че БСП е против идеята за премахването на леглата в детските градини. „Това предложение се прокрадна миналата година след протестите на различните граждански инициативни комитети\", каза Калоян Паргов. „Премахването на леглата в детските градини противоречи на всякакви медицински и санитарни изисквания. В момента нашите експерти в образованието подготвят становище по тази тема и ще го обявим съвсем официално. За мен подобна идея е скандална\", посочи той. \r\nКалоян Паргов информира протестиращите майки, че с общинския съветник от БСП Борис Цветков вече са внесли доклад в СОС относно възстановяване ползването на неизползваните сграда и двор на ул. „305\" 1 в квартал „Драгалевци\", район \"Витоша\", за общинска детска ясла и градина чрез откриване на филиал на 160 ОДЗ „Здравец\" и разкриване на яслени и градински групи. В доклада има и предложение за частично преодоляване на проблема с недостига на места в общинските детски ясли и градини в район „Триадица\". То е свързано с промяна на предназначението на съществуваща общинска сграда, намираща се в квартал „Гоце Делчев\", зад блок №238 на ул. „Боянски водопад\", известна като „малката Триадица\". „Идеята е тази сграда да бъде предназначена за детско заведение, да бъде реконструирана, преустроена и да бъде използвана временно за детска ясла и градина\", обясни Калоян Паргов.", "date": "2019.03.21", "title": "Председателят на БСП - София Калоян Паргов се срещна с протестиращите майки от „Триадица“"}
{"url": "http://www.focus-news.net/news/2019/03/21/2637293/zlatko-zhivkov-kmet-na-montana-podpisahme-dva-dogovora-svarzani-s-borbata-s-finite-prahovi-chastitsi-v-grada.html", "text": "Община Монтана ще работи по два нови договора, свързани с борбата с фините прахови частици. Това каза за предаването „Екологичен резонанс“ на  Радио „Фокус“  кметът на Община Монтана Златко Живков. Единият проект е по програма LIFE, а другият е свързан с алтернативните източници за отопление по Оперативна програма „Околна среда“. Според кмета отоплението на газ е най-чисто, а Монтана е един от седемте града на България, който е с 100% обществен сектор, отопляващ се на газ. От 8-ми април стартира процедурата по приемане на заявление за алтернативни източници на отопление, уточни кметът. Според него битовите абонати ще се възползват програмата. Отоплението на дърва и въглища е голям проблем на българите, които не могат да си позволят друг вид отопление, каза още кметът. „Монтана, както и повечето градове, има спецификата от една страна да има големи жилищни комплекси, а от друга значителна част от хората да живеят в къщи. Има разлика кои хора кандидатстват по програмата и за какво. Това е процес, който стартира. Той няма как да бъде реализиран веднага. Рамката и договора, които са подписани са за 2023г, а по програма LIFE е до 2024г.“, каза той. Златко Живков обясни, че официалните държавни или общински власти нямат опция да влияят на хората, използващи твърдо гориво и шофиращи стари автомобили. Законът за управление на отпадъците е претърпял промени и кметовете ще бъдат санкционирани, ако фините прахови частици са по-високи от нормите, припомни той. \r\nЙоланда ПЕЛОВА", "date": "2019.03.21", "title": "Златко Живков, кмет на Монтана: Подписахме два договора, свързани с борбата с фините прахови частици в града"}
{"url": "http://www.focus-news.net/news/2019/03/21/2637286/sofiya-shestvieto-na-taksimetrovite-shofyori-stigna-do-bul-tsar-osvoboditel.html", "text": "Шествието на таксиметровите шофьори стигна до бул. „Цар Освободител“, предаде репортер на  Агенция „Фокус“ . Полицейското присъствие в района е засилено. Движението по маршрута на шествието се спира периодично, за да се пропуснат такситата, което води до образуване на колони от автомобили.  \r\nШествието на таксиметровите шофьори срещу нерегламентираните превози на пътници тръгна от 7- км на бул. „Цариградско шосе“ в посока центъра на града. Шествието ще премине по бул.„Цар Освободител“, улиците „Георги С. Раковски“ и „Оборище“ и ще завърши на пл. „Александър Невски“. Очаква се да приключи в 16.00 часа. \r\nЦветилена СИМЕОНОВА", "date": "2019.03.21", "title": "София: Шествието на таксиметровите шофьори стигна до бул. „Цар Освободител“"}
{"url": "http://www.focus-news.net/news/2019/03/21/2637292/sofiya-v-grada-shte-se-provede-rabotilnitsa-za-inovatsii-kato-chast-ot-proekta-na-evropeyskata-komisiya-naukata-sreshta-regioniteparlamentite.html", "text": "В периода 29 - 31 март 2019 г. в Софийска градска художествена галерия ще се проведе работилница за иновации, като част от пилотния проект на Съвместния изследователски център на Европейската комисия „Науката среща регионите/парламентите“. Това съобщиха от пресцентъра на  Столична община . \r\nСтолична община беше избрана като един от градовете участници в проекта и ще организира работилница за иновации, в партньорство със Стопански факултет на СУ „Св. Климент Охридски“, Асоциация за развитие на София и „Зелена“ София. В рамките на събитието ще бъдат разгледани три предизвикателства, пред които София, а и голяма част от градовете в България са изправени. Целта е да се съберат мненията и идеите на различни групи от обществото и да се стигне до решения, които биха могли да се приложат на практика. Методологията на работилницата за иновации се основава на факта, че когато се съберат на едно място хора с различен профил и интереси има голяма вероятност да достигнат до ефективни решения по зададените проблеми. За повече информация и регистрация -  .", "date": "2019.03.21", "title": "София: В града ще се проведе работилница за иновации, като част от проекта на Европейската комисия „Науката среща регионите/парламентите“"}
{"url": "http://www.focus-news.net/news/2019/03/21/2637296/api-ogranicheno-e-dvizhenieto-v-izprevarvashtata-lenta-pri-km-199-na-am-trakiya-v-posoka-sofiya-poradi-remont-na-mantinela.html", "text": "Ограничено е движението в изпреварващата лента при км 199 на АМ „Тракия“ в посока София поради ремонт на мантинела в средната разделителна ивица. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента. Необходимо е шофьорите да се движат с повишено внимание и съобразена скорост. \r\nВъзстановено е движението в двете ленти от км 195 до км 199 в посока Бургас .", "date": "2019.03.21", "title": "АПИ: Ограничено е движението в изпреварващата лента при км 199 на АМ „Тракия“ в посока София поради ремонт на мантинела"}
{"url": "http://www.focus-news.net/news/2019/03/21/2637298/gabrovo-rayonnata-prokuratura-predade-na-sad-dvama-dushi-obvineni-za-zasazhdane-i-otglezhdane-na-kanabis.html", "text": "Районна прокуратура - Габрово привлече в качеството на обвиняеми мъж и жена за засаждане  и отглеждане на канабис. Това съобщиха от пресцентъра на  Апелативна прокуратура - Велико Търново . 52-годишният В.П. е обвинен в това, че от неустановена дата до 19 март 2019 г., в съучастие, като съизвършител с А.- Е. Ж. от гр.София, в сграда на ул. “Орловска“ в Габрово засял и отглеждал растения от рода на конопа – канабис в нарушение на правилата, установени в Закона за контрол върху наркотичните вещества и прекурсорите. \r\n21-годишната А. - Е. Ж. от гр. София е привлечена като обвиняема за това, че от неустановена дата  до 19  \r\n март 2019 г., в сграда на ул. “Орловска“ в Габрово, в съучастие, като съизвършител с В.П., отглеждала растения от рода на конопа - канабис в нарушение на правилата, установени в Закона за контрол върху наркотичните вещества и прекурсорите. \r\nОт събраните до момента по делото доказателства е установено, че сградата на ул. “Орловска“, в която са били засадени и отглеждани растенията, е собственост на обвиняемия В. П., а не на завод „Импулс“. Растенията били засадени от него, а обвиняемата А. - Е. Ж. се грижела за отглеждането им. Освен това в друга, закупена от него сграда в с. Драгановци, общ. Габрово, обвиняемият В. П. също засял и отглеждал канабис. Разследването по делото продължава.", "date": "2019.03.21", "title": "Габрово: Районната прокуратура предаде на съд двама души, обвинени за засаждане и отглеждане на канабис"}
{"url": "http://www.focus-news.net/news/2019/03/21/2637297/stara-zagora-64-godishen-mazh-ot-selo-bogomilovo-e-zadarzhan-sled-kato-v-doma-mu-e-otkrito-golyamo-kolichestvo-orazhie-i-boepripasi.html", "text": "64-годишен мъж от село Богомилово е задържан в полицейския арест. Това съобщиха от пресцентъра на  МВР . При предприети процесуално-следствени действия в дома му служители на Второ районно управление на МВР намерили и иззели голямо количество оръжие и боеприпаси - две дългоцевни пушки; две въздушни, с изменения по тях; самоделно нарезно оръжие с оптически прицел; заглушител; приклад; 3 цеви за нарезно оръжие и 710 патрона от различен калибър - всички незаконно притежавани. Образувано е бързо производство за извършено престъпление по чл.339 от НК. Мъжът е задържан за срок до 24 часа.", "date": "2019.03.21", "title": "Стара Загора: 64-годишен мъж от село Богомилово е задържан, след като в дома му е открито голямо количество оръжие и боеприпаси"}
{"url": "http://www.focus-news.net/news/2019/03/21/2637299/vidin-800-kg-naryazan-tyutyun-bez-banderol-sa-izzeli-sluzhiteli-na-politseyskiya-uchastak-v-kv-nov-pat-ot-66-godishen-mazh.html", "text": "800 кг нарязан тютюн без бандерол, пакетиран в 10 плика, са иззели вчера служители на полицейския участък в кв. \"Нов път\" от 66-годишен местен жител. Това съобщиха от пресцентъра на  МВР . Униформените съставили на мъжа акт по Закона за акцизите и данъчните складове. По случая е заведена преписка.", "date": "2019.03.21", "title": "Видин: 800 кг нарязан тютюн без бандерол са иззели служители на полицейския участък в кв. \"Нов път\" от 66-годишен мъж"}
{"url": "http://www.focus-news.net/news/2019/03/21/2637302/ek-komisar-mariya-gabriel-startapite-shte-opredelyat-badeshteto-na-evropa.html", "text": "Българският еврокомисар Мария Габриел откри срещата на високо равнище на европейската стартъп общност в румънския град Клуж-Напока. Пред ръководителите на най-големите стартъп компании, инвеститори, институции и журналисти тя представи европейската визия за развитието на този стратегически сектор на икономиката. Европейската високотехнологична индустрия расте 5 пъти по-бързо от общия ръст на икономиката, посочи еврокомисарят, съобщават от  Отдел \"Преса и медии\" на Представителството на ЕК в България.  \r\n„Европейската мечта съществува. Ние я виждаме реализирана в много от стратъпите, които днес са сред нас. Този успех идва от енергията, амбицията и креативността на хората в този сектор. Моята роля като комисар е да работя за премахване на бариерите и освобождаване съзидателната енергия на иноваторите“, каза Мария Габриел и даде пример – 28 от 30 законодателните инициативи, изграждащи единния цифров пазар, вече са факт. Комисар Габриел посочи, че много работа предстои, за да се пребори Европа с конкуренцията в лицето на САЩ и Китай, които инвестират в пъти повече в тази област.  \r\nТя посочи 3 основни фактора, за да бъде европейската стартъп екосистема успешна.  \r\nНа първо място, Мария Габриел постави инвестициите. В момента американските фондове за рисков капитал влагат 3 пъти повече средства, а общо САЩ и Китай държат 75% от рисковите капитали.  \r\n„Програма Цифрова Европа ще инвестира 9 милиарда в изкуствен интелект, кибер сигурност, суперкомпютри и цифрови умения. Европейският иновационен съвет дава, около 500 милиона евро за иновации. Целта е да се подпомогнат стартъпите, малките компании, изследователите и иноваторите, които ще създават нови идеи и пазари. Допълнително дейността им ще бъде подкрепена от европейския инвестиционен фонд в размер на 2.1 милиарда евро, обяви Мария Габриел.  \r\nНа второ място, комисарят по цифрова икономика и общество посочи силата на мрежите да свързват стартъпи.  \r\n„Аз вярвам в шанса на малката гаражна компания, която получавайки подкрепа става много успешна, ако се свърже в мрежа, има ресурси и капитал. Европейската инициатива Startup Europe е затова -  да помогне на предприемачите да растат, да развиват своите умения и умножават своя капитал“, каза още тя.  \r\nДо момента с подкрепата на Стартъп Европа са свързани 20 стартъп системи, обединявайки над 3400 бързорастящи компании. За подпомагане на дейността им, в новата програма Цифрова Европа са отделени средства за цифровите иновационни хъбове. Целта заложена от комисаря във всеки регион да има такъв хъб.  \r\nНа трето място, Мария Габриел постави капацитета на стартъпите да създават стойност, основана на ценности.  \r\n„Ние трябва да създадем култура на поемане на риск и да я популяризираме, като нещо позитивно. Малките неуспехи са стъпка към голям успех. Необходимо е да инвестираме в образование и развитие на умения и да стимулираме иновациите“, заключи комисарят по цифрова икономика общество, заяви Мария Габриел.  \r\nБългарският еврокомисар приветства активната работа на двете създадени по време на срещата на върха в София мрежи  Стартъп Европа Западни Балкани (SEEBN)  и Стартъп Европа Централна и Източна Европа (SECEEN). Днес те представиха своите  препоръки за по-ефективното им и успешно развитие. Разширяването на сътрудничеството им ще им помогне да растат по-бързо и да имат по-добър достъп до натрупания експертен опит, заключи Мария Габриел.", "date": "2019.03.21", "title": "ЕК: Комисар Мария Габриел: Стартъпите ще определят бъдещето на Европа"}
{"url": "http://www.focus-news.net/news/2019/03/21/2637301/pernik-rayonnata-prokuratura-privleche-27-godishen-mazh-kato-obvinyaem-za-mnozhestvo-umartveni-kucheta.html", "text": "Мъж от Перник ще отговаря за множество умъртвени кучета. Това съобщиха от пресцентъра на  МВР . На 5 април минала година, служители от Първо районно управление на МВР - Перник и представители на Общинския инспекторат провериха имот в областния град, в който в лоши условия били отглеждани кучета. Инспекцията бе по сигнал на граждани и в хода й контролните органи се натъкнаха на ужасяваща картина - множество починали четириноги и  много слаби и недохранени животни. В резултат на започналото разследване и проведени множество процесуално-следствени действия под ръководството на Районна прокуратура – Перник привлече 27-годишният мъб като обвиняем по чл. 325 „б“, ал. 1 от НК. При доказване на вината му, го заплашва наказание лишаване от свобода до 3 години и глоба от 1 000 до 5 000 лева.", "date": "2019.03.21", "title": "Перник: Районната прокуратура привлече 27-годишен мъж като обвиняем за множество умъртвени кучета"}
{"url": "http://www.focus-news.net/news/2019/03/21/2637300/ministar-rumen-porozhanov-predvid-epizootichnata-obstanovka-v-stranata-tryabva-da-se-obarne-seriozno-vnimanie-i-na-svinete-v-obektite-tip-zaden-dvor.html", "text": "В Министерство на земеделието, храните и горите се проведе среща с Управителния съвет на Български ветеринарен съюз и областните колегии, както и представители на Българската агенция по безопасност на храните. Това съобщиха от пресцентъра на   Министерството на земеделието, храните и горите . Тя е във връзка с извършени проверки в страната от екипи на Министерството за изпълнението на Националната програма за профилактика, надзор, контрол и ликвидиране на болестите по животните и зоонозите и идентификацията на едрите преживни животни животни и пчелините. Те бяха извършени в шест области на страната, избрани на случаен принцип. Проверките установиха несъответствия, касаещи идентификацията на животните.   \r\nМинистър Румен Порожанов посочи, че е изключително важно да се предприемат адекватни и бързи мерки за привеждане на сектор „Животновъдство“ в съответствие с нормите. Той подчерта, че всички животни трябва да бъдат регистрирани. Предвид епизоотичната обстановка в страната, министърът отбеляза, че трябва да се обърне сериозно внимание и на свинете в обектите тип „заден двор“.    \r\nОт своя страна, представителите на Българския ветеринарен съюз изразиха желание и воля за съвместна работа с компетентните органи.  \r\nПо време на дискусията се взе решение до 29 март от съюза да се изпращат писмени предложения до БАБХ за предприемането на конкретни мерки за отстраняване на несъответствията. След това ще бъде формирана работна група, която да обобщи предложенията и да набележи конкретни действия.   \r\nНа срещата присъстваха заместник-министърът на земеделието, храните и горите доц. д-р Янко Иванов, изпълнителният директор на БАБХ д-р Дамян Илиев, експерти от МЗХГ и агенцията.", "date": "2019.03.21", "title": "Министър Румен Порожанов: Предвид епизоотичната обстановка в страната, трябва да се обърне сериозно внимание и на свинете в обектите тип „заден двор“"}
{"url": "http://www.focus-news.net/news/2019/03/21/2637304/sport-andrian-andreev-se-klasira-za-vtoriya-krag-na-turnira-v-meksiko.html", "text": "Адриан Андреев се класира за втория кръг на турнира по тенис на твърди кортове в мексиканския град Канкун. На старта българинът победи поставеният под номер осем в основната схема представител на домакините Луис Патино с 6:4, 7:6 в двубой, продължил два часа и 12 минути.   \r\nВъв втория кръг 17-годишният Андреев ще играе срещу Жорди Арконада от САЩ.", "date": "2019.03.21", "title": "Спорт: Андриан Андреев се класира за втория кръг на турнира в Мексико"}
{"url": "http://www.focus-news.net/news/2019/03/21/2637305/haskovo-kmetat-dobri-belivanov-otkri-renovirani-sgradi-na-gimnaziyata-po-stroitelstvo-v-grada.html", "text": "Кметът Добри Беливанов откри обновена сграда на ПГДС „Цар Иван Асен ІІ“ в Хасково. Това съобщиха от  Общината . Освен осигурените по проекта над 1 милион лева, Община Хасково отпусна допълнителни 60 000 лева, с които да бъдат завършени вътрешни реконструкции в сградата. Направени са нови подови настилки и замазки в учебни кабинети и в над 30 стаи в общежитието на училището. Повече от 70 деца вече живеят в изцяло реновирани стаи.  \r\nСтроителните работи са завършени предсрочно. Кметът се извини на учениците, че се е наложило да учат на две смени, а живеещите в общежитието - да бъдат в друга сграда, докато трае ремонтът. Той благодари на екипа и строителите реализирали проекта и пожела успех на учениците и учителите.  \r\nПроектът №BG16RFOP001-3.002-0013-C01 „Създаване на условия за качествено професионално образование чрез подобряване на сградния фонд и материалната база на ПГДС „Цар Иван Асен ІІ“, гр. Хасково ”по Оперативна програма „Региони в растеж” 2014-2020, Приоритетна ос: Регионална образователна инфраструктура, по процедура: Подкрепа за професионалните училища в Република България., е на обща стойност на 1 399 199.64 лв. Приключилите строителни дейности обхващат реконструкция, обновяване и въвеждане на мерки за енергийна ефективност и газифициране в сградите на ПГДС „Цар Иван Асен ІІ“ - Работилница по дървообработване на ул. „Ст. Стамболов“ № 2 и Корпус 2 - Общежитие, на ул. „Пловдивска“ № 37.", "date": "2019.03.21", "title": "Хасково: Кметът Добри Беливанов откри реновирани сгради на гимназията по строителство в града"}
{"url": "http://www.focus-news.net/news/2019/03/21/2637291/premierat-boyko-borisov-i-predsedatelyat-na-ep-antonio-tayani-uchastvaha-v-otkrivaneto-na-izlozhbeno-prostranstvo-atanas-burov.html", "text": "Министър-председателят Бойко Борисов и председателят на Европейския парламент Антонио Таяни участваха в официалното откриване на изложбено пространство “Атанас Буров” в сградата на ЕП в Брюксел. Това съобщиха от  Правителствената информационна служба . На откриването присъства и внучката на Атанас Буров - Ивана Стоянова. \r\nПремиерът Борисов приветства именуването на част от централната сграда на Европейския парламент на Атанас Буров и остро осъди политиката и действията на комунистическата партия, на които жертва е бил българският общественик. „Г-жа Стоянова може да ви каже какво е страх, какво е да живееш в страх, какво е да живееш без медийни и каквито и да било човешки свободи“, заяви министър-председателят и подчерта вижданията си, че бъдещето на България е в Европа. Той припомни незаконното отнемане на имущество, убийствата и репресиите от БКП и формирания тогава Народен съд. Премиерът Борисов благодари на евродепутатите и гостите, уважили откриването на изложбеното пространство „Атанас Буров“. „Това е само началото, защото имаме и много други знаменити държавници, хора на изкуството и културата, допринесли за развитието на Европа\", посочи премиерът Борисов. \r\nОткриването на изложбеното пространство „Атанас Буров“ е значимо събитие за България, защото за първи път в историята на институциите на ЕС част от Европейския парламент носи името на български общественик. Атанас Буров е европейски демократ и държавник, работил усилено за въвеждането на модерни за времето си европейски практики в България. Решението за именуването на част от централната сграда на ЕП в Брюксел на Атанас Буров бе одобрено от ръководството на Европейския парламент в края на миналата година по инициатива на български евродепутати. По време на официалната церемония беше открит също бронзов бюст на Атанас Буров и паметна плоча за делото на българския държавник.", "date": "2019.03.21", "title": "Премиерът Бойко Борисов и председателят на ЕП Антонио Таяни участваха в откриването на изложбено пространство „Атанас Буров“"}
{"url": "http://www.focus-news.net/news/2019/03/21/2637295/spetsializiranata-prokuratura-predade-na-sad-dimitar-zhelyazkov-i-12-drugi-litsa-uchastvali-ili-deystvali-po-porachenie-na-rakovodena-ot-nego-prestapna-grupa.html", "text": "Специализираната прокуратура внесе в Специализирания наказателен съд обвинителен акт срещу Димитър Желязков като ръководител на организирана престъпна група за изнудване, принуда чрез заплахи, палежи и разпространение на наркотици, действала от януари 2013 г. до 2 август 2018 г. на територията на Бургас, Ямбол, Несебър и к.к. „Слънчев бряг“. Това съобщиха от пресцентъра на  Апелативна специализирана прокуратура . \r\nНа съд по същото дело са предадени още 12 лица. Деветима от тях - за участие в ръководената от Желязков група, а 3-ма за престъпления, извършени по поръчение на групата. Сред обвиняемите участници е и дъщерята на Желязков – Станислава, обвинена за събиране на „такса спокойствие“ от таксиметрови фирми и собственици на търковски обекти в курорта „Слънчев бряг“. \r\nОсвен като ръкводител на организирана престъпна група, Желязков ще отговаря за 9 деяния, извършени от него и от останалите обвиняеми по негово лично разпореждане. \r\nОт създаването на групата през януари 2013 до края на 2017 г. участниците получили само от две собственички на погребални агенции в Бургас близо 72 \r\n000 лв. „такса спокойствие“. Чрез заплахи те били принудени да плащат по \r\n150 лв. за всяко погребение, като се „отчитали“ на групата на всяко 10-о число от месеца. „Ако не ми дадеш парите веднага ще има чупене на капачки, нали знаеш?“, „ако спреш да плащаш ще съжаляваш - последствията ги знаят всички“.Само през 2013 г. събраната „такса“ възлязла на 20 100 лева. \r\nКогато в началото на следващата година те отказали да плащат, едната от тях била заплашена с пистолет в лицето: „Дължиш ми по 150 лв. за погребение. Жива няма да те оставя-не го ли разбра? Ей сега затварям вратата и те почвам. Ей сега ще те обезобразя. Ще те оставя без лице, бе! \r\nДавай парите ... мастийо долна“.  След случката плащанията продължили. \r\n„Такса охрана“, но и „Такса рекет“ бил принуден да отчита на групата предприемач от Ямбол. Най-напред той бил заставен да приеме обектите му в града да бъдат охранявани от „Аркус Сигурност Бургас“ ООД – фирмата, в която Димитър Желязков е бил назначен на длъжност експерт по сигурността. \r\n“Остави джипа - виж децата ти. Не можеш да ги пазиш непрекъснато. Има лоши хора – може да им се случи нещо лошо – я ще вземат да ги отвлекат, я някоя беля ще направят“, „съветвали“ бизнесмена хората на Желязков. Иначе „няма да бъдат отвличани децата ти, няма да ти бъдат палени коли“, няма “да ти счупят стъкло на заложната къща или на офиса... да хвърлят нещо вътре и да ги запалят“. \r\nТаксата за охрана за обектите на предприемача в града била 2520 лв. \r\nмесечно. Освен нея обаче, той трябвало да плаща на групата и „Такса рекет“. От 2013 г. до началото на 2018 г. въпросната такса плавно се покачвала, за да достигне до 45 000 лв. месечно. Когато бизнесменът отказвал да плаща повече, му показвали снимката на детето, или отправяли му смъртни заплахи на самия. \r\nБизнесмен от Бургас е бил изнудван да се откаже от дяловете си в успешно търговско дружество в полза на групата, както и да продаде на ниска цена своите дялове във фирма, стопанисваща казино в Слънчев бряг. Отказът довел до опожаряване на казиното и личния автомобил на бизнесмена. \r\nНа друг предприемач от Бургас  Желязков наложил „глоба“ от 250 000 лева, защото отказал да плаща такса „рекет“, заплашен бил и с убийство. \r\nВ част от случаите Желязков лично участвал в рекетирането на набелязаните от него жертви. За извършените от него престъпления законът предвижда до \r\n15 г. затвор, глоба от 5 до 10 хиляди лева и конфискация на една втора от имуществото му.", "date": "2019.03.21", "title": "Специализираната прокуратура предаде на съд Димитър Желязков и 12 други лица, участвали или действали по поръчение на ръководена от него престъпна група"}
{"url": "http://www.focus-news.net/news/2019/03/21/2637274/afp-ubietsat-ot-tramvaya-v-utreht-shte-bade-obvinen-v-terorizam.html", "text": "Холандската прокуратура ще обвини заподозрения за нападението в трамвай в Утрехт в „терористични“ убийства, като първото заседание по делото срещу него ще бъде в петък, предава  AFP . \r\n„37-годишният заподозрян ще се яви пред съдията в петък и ще обвинен за няколко убийства с терористична цел, както и в опит за убийство и терористична заплаха“, заявиха от прокуратурата на Нидерландия чрез съобщение в четвъртък. \r\nПрокурорите и полицията продължават да разследват дали заподозреният, който преди това бе идентифициран като родения в Турция Гьокман Танис, „е действал единствено по терористичен мотив или от лични проблеми в комбинация с радикални идеи“. \r\nТрима души бяха убити, а седем други бяха ранени след стрелбата в трамвай в Утрехт. \r\nТанис бе арестуван след осемчасово издирване, което на практика блокира четвъртия по големина град в Холандия и предизвика увеличаване на мерките за сигурност на летищата и ключовите места в страната. \r\nПо-късно полицията арестува втори 40-годишен заподозрян по случая. \r\n„Разследва се дали този заподозрян е играл подкрепяща роля в стрелбата“, заяви прокурор. \r\nПървото явяване на Танис ще бъде при затворени врата в петък, когато се очаква да бъде задържан за две седмици преди следващото явяване. \r\nПревод и редакция:", "date": "2019.03.21", "title": "AFP: Убиецът от трамвая в Утрехт ще бъде обвинен в тероризъм"}
{"url": "http://www.focus-news.net/news/2019/03/21/2637288/premierat-boyko-borisov-sled-1945-g-v-nay-hubavite-zhilishta-v-balgariya-zhiveeshe-chervenata-burzhoaziya.html", "text": "След 1945 г. в най-хубавите жилища в България живееше червената буржоазия. Това каза министър-председателят Бойко Борисов в Брюксел на официалното откриване на изложбеното пространство „Атанас Буров“ в Европейския парламент, предаде репортер на  Агенция „Фокус“ . „В момента се намираме не само в Европейския парламент, не само сме гости на г-н Таяни, а и това пространство се казва „Атанас Буров“ – първият български държавник, политик, който има в този парламент. За съжаление, разделението в България продължава, защото виждате, че тези, които наложиха геноцида срещу българския народ и ги изтребиха цялата интелигенция през 1944-1945 г. по лагерите в Белене, Скравена, Ловеч и къде ли не, ги няма и днес. Сиреч, никой не иска да се помирява. Точно обратното. Техните деца и синове напъват да дойдат като троянски коне в Европейския парламент и към ден днешен. Няма да си разваляме повече настроението с тях, защото действително имаме една възможност, една историческа несправедливост да бъде не само изтрита, а и да ѝ се даде дължимото“, заяви Борисов.  \r\nПо думите му Атанас Буров пръв е прозрял и е казал много ясно, че бъдещето на България е Европа и е бил личен приятел тогава с посланика на Съветския съюз, защото е знаел, че нашето геостратегическо място е такова, че и с великата сила Русия не трябва да се караме, а да бъдем в добри прагматични отношения. „Но нашата пъпна връв трябва да бъде Европа – така, както е към ден днешен. Питайте, когато управляваше БСП, защото тя не се е отказала от името и историята си, какво значи страх, истински страх. Какво значи да дойдат и да ти вземат къща и всичко, което имаш и да те изгонят, безпардонно, с Народен съд. Кога забравихме всичко това? Сочат Буров, че бил буржоа, а те какви са били след 1945 г.? Кои бяха най-хубавите жилища в България? Кой живееше на „Позитано“, „Оборище“, кв. \"Лозенец\", \"Изток\", \"Червена армия\"? Кой? Родителите на сегашните права за демокрацията. Докато ние в село Банкя ни казваха: „английски не трябва да се учи, това е буржоазна работа“. И че „Мерцедес“ не е хубав, защото му е кофти двигателят“, каза още Бойко Борисов.", "date": "2019.03.21", "title": "Премиерът Бойко Борисов: След 1945 г. в най-хубавите жилища в България живееше червената буржоазия"}
{"url": "http://www.focus-news.net/news/2019/03/21/2637303/sofiya-stotitsi-spetsialisti-po-meditsinski-grizhi-izlyazoha-za-vtori-pat-na-protest-s-iskane-za-po-visoki-zaplati-i-po-dobri-uslovi-na-trud.html", "text": "Стотици медицински сестри, акушери, лаборанти и рехабилитатори излязоха за втори път на протест пред сградата на Министерството на здравеопазването, предаде репортер на  Агенция „Фокус“ . Те твърдят, че исканията им към момента не са изпълнени, заради което от днес започват ежедневни протести. Сред техните искания са основната заплата да бъде в размер на две минимални работни заплати и да се подобрят условията на труд. Към протеста се присъединиха и представители на Национален синдикат „Защита“.  \r\nПрофесионалистите по здравни грижи издигнаха плакати с лозунги: „Не ни прокуждайте от Родината! Искаме да останем и работим ТУК!“, „Господа Депутати, спрете агонията на българското здравеопазване!“ и др.  Агенция „Фокус“ припомня : На 1 март медицински сестри от редица градове в страната започнаха протест срещу лошите условия на труд и ниското заплащане в сектора. Тогава ръководството на здравното министерство покани на среща представители на недоволните медици, в която да бъдат изяснени техните искания. Двете страни се споразумяха да си дадат срок от 20 дни. За това време се очакваше отпуснатите за общинските и областни болници 30 млн. лв. да достигнат до тях, в този период да се види до каква степен средствата биха могли да решат проблемите със заплатите на медицинските специалисти, след което отново да се проведат преговори. На 20 март се състоя нов среща, след която министърът на здравеопазването обясни, че е изпълнил ангажимента си към медицинските служители и им е предоставил резултатите от анализа на възнагражденията, който екипът му е извършил за всяка болница. Той отбеляза, че анализът налага два извода -  сериозен проблем с недостига на кадри  и това, че всяка болница работи по различни правила и принципи и няма механизъм за формиране на работната заплата. По думите му работната група ще се събере още на 26 март със задача да изготви методиката в рамките на 2-3 седмици. „До 30 юни, когато е крайният срок за приемането на медицинските стандарти, ще има време да се надгради тази базисна методика. След като бъде постигнат консенсус по нея, същата ще бъде внесена в Министерски съвет“, каза здравният министър.  \r\nВъпреки това, медицинските сестри обявиха, че започват да протестират всеки ден, защото не са сигурни, че обещанията, които им дава министър Ананиев, ще се изпълнят. \r\nИрина ИВАНОВА", "date": "2019.03.21", "title": "София: Стотици специалисти по медицински грижи излязоха за втори път на протест с искане за по-високи заплати и по-добри услови на труд"}
{"url": "http://www.focus-news.net/news/2019/03/21/2637311/mvr-vremenno-shte-badat-zatrudneni-deynostite-po-registratsiya-v-patna-politsiya-na-22-mart-poradi-obnovyavane-na-softueren-komponent.html", "text": "Във връзка с обновяване на версия на софтуерен компонент на „Система за планиране, разпределение и контрол на регистрационни табели и ценни образци“, с която работят звената „Пътна полиция”, утре (22 март). в периода от 07.30 до 09.00 часа, ще бъде затруднена работата  на „Регистрация и отчет на пътни превозни средства и собствениците им“  при секторите „Пътна полиция” в страната. Това съобщиха от пресцентъра на  МВР .  \r\nНе се очакват затруднения при подаване на заявления за издаване на свидетелства за управление на МПС и получаване на готови такива, както и за връчване и плащане на наказания по Закона за движение по пътищата. Дейностите по регистрация ще бъдат възобновени в максимално бърз срок, уверяват експертите.  \r\n„Пътна полиция” поднася извинения  на гражданите за евентуално причинени неудобства.", "date": "2019.03.21", "title": "МВР: Временно ще бъдат затруднени дейностите по регистрация в „Пътна полиция” на 22 март поради обновяване на софтуерен компонент"}
{"url": "http://www.focus-news.net/news/2019/03/21/2637308/resornata-parlamentarna-komisiya-othvarli-predlozhenieto-veroizpovedaniyata-s-darzhavna-subsidiya-da-sa-dlazhni-da-uvedomyavat-ministerskiya-savet-za-vsyako-darenie-ili-nasledstvo.html", "text": "Парламентарната комисия по вероизповеданията и правата на човека отхвърли предложението на „Обединени патриоти“ вероизповеданията, на които е предоставена държавна субсидия, да бъдат длъжни да уведомяват Дирекция „Вероизповедания“ на Министерския съвет за всяко дарение или наследство на имущество от български юридически лица или с източник от чужбина, предаде репортер на  Агенция „Фокус“ . Предложението беше отхвърлено с един глас „за“, един „против“ и осем въздържали се. \r\nЦветилена СИМЕОНОВА", "date": "2019.03.21", "title": "Ресорната парламентарна комисия отхвърли предложението вероизповеданията с държавна субсидия да са длъжни да уведомяват Министерския съвет за всяко дарение или наследство"}
{"url": "http://www.focus-news.net/news/2019/03/21/2637313/ministar-nikolina-angelkova-izklyuchitelno-darzhim-na-dialoga-s-mestnata-vlast-kato-vinagi-sme-deklarirali-che-rezultatite-v-sektora-se-postigat-samo-kogato-usiliyata-sa-savmestni.html", "text": "Изключително много държим на диалога с местната власт, като винаги сме декларирали и заявявали, че резултатите в сектора се постигат и идват, само когато усилията са съвместни. Това каза министърът на туризма Николина Ангелкова по време на среща в Бургас на работещите в сферата на туризма по Южното Черноморие, предаде репортер на  Радио „Фокус“ – Бургас . „Винаги разчитаме на диалог, на обратна връзка и се радваме, когато такива покани биват отпратени към нас, като винаги организираме различни инициативи, които дават възможност да се чуят всички идеи, предложения и да се споделят проблемите“, добави министър Ангелкова. По думите й откакто Министерството на туризма има самостоятелна администрация от 2014 година благодарение на волята и усилията на премиера на Република България, за тези 3 години, благодарение на общите усилия чуждестранните туристи към България са нараснали с 31%.  \r\n„Приходите от туризъм за това време също са нараснали – с 34%, и за миналата година те достигнаха 8,4 млрд. лева., което е ръст от 6,7%. Общо реализираните нощувки за миналата година от българи и чужденци са над 27 млн., като от тези 27 млн. над 9,4 млн. са само българи, което е много малък ръст - от 2%, но все пак показва една положителна тенденция“, посочи още Николина Ангелкова. По думите й минимум година по-рано се правят резервациите за следващата година, за да може да се гарантира някакъв процент на сигурност. „За тази година всички сме наясно, че ни очаква едно доста трудно лято с една изключителна динамика на процесите. Към момента ранните записвания вървят трудно, някои от пазарите са със спадове“, добави министър Ангелкова. Тя поясни, че по отношение на Южното Черноморие заявките за ранни полети на летището в Бургас са с около 1% ръст в сравнение с миналата година, но според нея това не бива да успокоява никого, защото процентът е много малък, като в последния момент винаги може да има анулации, но може да има и допълнителни заявки. „За първи път на летище Бургас има и полети от 9 града от Великобритания“, допълни още Николина Ангелкова. \r\nМария КУРТЕВА", "date": "2019.03.21", "title": "Министър Николина Ангелкова: Изключително държим на диалога с местната власт, като винаги сме декларирали, че резултатите в сектора се постигат, само когато усилията са съвместни"}
{"url": "http://www.focus-news.net/news/2019/03/21/2637309/ombudsmanat-maya-manolova-imame-nuzhda-da-zadarzhim-meditsinskite-spetsialisti-v-balgariya-i-tryabva-da-napravim-vsichko-vazmozhno-tehnite-iskaniya-da-badat-udovletvoreni.html", "text": "Имаме нужда да задържим медицинските специалисти в България и трябва да направим всичко възможно техните искания да бъдат удовлетворени. Това коментира пред журналисти омбудсманът на Р България Мая Манолова, която присъства на протеста на специалистите по здравни грижи пред сградата на Министерство на здравеопазването, предаде репортер на  Агенция „Фокус“ . \r\n„Те имат нужда от нашата помощ, така че се радвам, че тук има толкова хора, които да ги подкрепят. Като национален омбудсман аз стоя зад тях не от вчера и не от онзи ден. Исканията им са абсолютно справедливи - те искат уважение, достойна оценка на техния труд, без който ние като общество не можем. Така че би следвало и ръководството на здравното министерство да разбере, че имаме нужда от тези специалисти, трябва да ги задържим в България и трябва да направим всичко възможно техните искания да бъдат удовлетворени“, коментира Манолова. \r\n„Не е лесно да се воюва за справедливи каузи. Не се залъгвам, че ще стане от веднъж, но хората са решени да си отстояват правата и това трябва да бъде приветствано“, добави омбудсманът. \r\nМанолова заяви, че правото на изразяване на мнение и правото на протест са основни конституционни права и тяхното препятстване се наказва по Наказателния кодекс. „Бих предупредила всички, които се опитват да натискат медицински сестри и медицински специалисти, да пречат на техните конституционни права на протест и на свободно изразяване на мнение, да внимават. Да имат предвид, че границата между обикновено нарушение, неморално поведение и криминално деяние, когато става дума за препятстване на конституционни права, е много тънка“, заяви тя.  \r\nПо думите ѝ предложението на Министерство на здравеопазването за създаване на методика за остойностяване на услугите е добро начало. „Хората искат ясно определяне на минимална начална основна заплата за медицинските специалисти. Няма как методиката да не стъпи върху минимална начална основна заплата. Това е, което очакват да чуят, плюс възможности за израстване, условия на труд, остойностяване на сестринския труд, на стандарите в клиничните пътеки и т.н.“, отбеляза Манолова.", "date": "2019.03.21", "title": "Омбудсманът  Мая Манолова: Имаме нужда да задържим медицинските специалисти в България и трябва да направим всичко възможно техните искания да бъдат удовлетворени"}
{"url": "http://www.focus-news.net/news/2019/03/21/2637314/gazeta-express-kosovo-cherna-gora-ima-opaseniya-za-ideyata-za-korektsiya-na-granitsite-na-kosovo.html", "text": "Министърът на външните работи на Черна гора Сърджан Дарманович, който е на посещение в Прищина, заяви, че страната му е загрижена от идеята за корекция на границите на най-младата държава на Балканския полуостров. Съответното тоя заяви след среща с косовския си колега Беджет Пацоли, съобщава електронното издание на прищинския ежедневник  Gazeta Express . \r\nДарманович пристигна в Прищина година, след като парламентът на Косово ратифицира спорното Споразумение за демаркация на границата, въпреки резервите на косовската опозиция заяви, че сделката е неблагоприятна за страната. Но външните министри на двете страни подчертаха категорично, че смятат въпроса за затворен.  \r\n„Въпросът е решен… Няма нищо спорно”, увери Дарманович. \r\nКоментирайки диалога между Белград и Прищина, Дарманович заяви, че Сърбия трябва да признае Косово. „Ние не се намесваме във вътрешните въпроси, но сме готови да помогнем, ако е необходимо. Имаме някои опасения, свързани с идеята за корекция на границата. Това не е добра идея…“ твърди първият дипломат на Подгорица. Тереза Герова", "date": "2019.03.21", "title": "Gazeta Express (Косово): Черна гора има „опасения“ за идеята за корекция на границите на Косово"}
{"url": "http://www.focus-news.net/news/2019/03/21/2637306/kathimerini-sreshtata-v-antaliya-katrugalos-govori-za-polozhitelna-programa-chavushoglu-za-ikonomichesko-satrudnichestvo.html", "text": "Министърът на външните работи на Гърция Йоргос Катругалос изрази надежда, че Атина и Анкара могат да засилят разбирането помежду си и да облекчат напрежението между двете страни. Съответното първият дипломат на Атина заяви след среща в Анталия с турския му колега Мевлют Чавушоглу, съобщава електронното издание на атинския ежедневник  Kathimerini . \r\n„Двете страни могат да предложат пример за мирно съвместно съществуване с уважение към правилата на международното право\", подчерта Катругалос, добавяйки, че двете страни искат да продължат с „положителна програма\". \r\n„Ние не вярваме във войната между народите\", увери гръцкият външен министър, като изрази надежда за поставяне на началото на „период на по-добро разбиране, деескалация на напрежението и насърчаване на диалога\". \r\nПо въпроса за енергетиката Катроугалос защити „очевидното“ право на Кипър да управлява залежите в изключителната си икономическа зона (ИИЗ), като призна, че Турция също има права в Източното Средиземноморие. \r\nКатругалос отново подчерта подкрепата на Гърция за перспективите за присъединяване на Турция към Европейския съюз, като заяви, че е в интерес на Общността и на страната му да има „приятелска европейска Турция на нашата източна граница\".По въпроса за Кипър Катругалос подчерта, че двамата министри се договориха да проведат разговори за определяне на позицията на всяка страна.  \r\nТемите на дискусията в Анталия са били сондажите за природен газ и нефт, „турското“ малцинство в Западна Тракия и Кипър, заяви на свой ред Чавушоглу. \r\nПо въпроса за проучването на природния газ, турският дипломат отбеляза, че „нито един проект не е реалистичен без участието на Турция\", като благодари на гръцкия си колега за коментара, че Анкара бе бива да бъде изключвана от процеса.  \r\nЧавушоглу също подчерта необходимостта от засилване на икономическото сътрудничество между двете страни. Повишаването на инвестициите и туризма между двете страни е само една от целите, подчерта първият дипломат на Анкара.   \r\nПо въпроса за мерките за изграждане на доверие, на които Атина и Анкара се стремят да приложат, Чавушоглу увери, че след среща на политическо ниво между двете страни ще се проведат консултации и между военните на Атина и Анкара.  \r\nПрез следващите седмици са планирани още срещи, обяви Чавушоглу и добави, че ще посети Гърция след изборите в Турция на 31 март. Тереза Герова", "date": "2019.03.21", "title": "Kathimerini: Срещата в Анталия: Катругалос говори за „положителна програма“, Чавушоглу – за икономическо сътрудничество"}
{"url": "http://www.focus-news.net/news/2019/03/21/2637316/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "В началото на предаването  „Асеновград – Богоизбран пред портите на Родопите“  на  Радио „Фокус“-Пловдив  ще научите подробностите за подмяната на амортизирани контейнери за отпадъци, която извършва Общината. Ангажиментът на изпълнителя е да предостави 307 броя нови контейнери тип „Бобър” и близо 6 500 кофи /в два различни обема/. Услугата обслужва 27 села на територията на общината с население над 12 320 жители. Прогнозното количество формиран отпадък за 2019 година от тези населени места е 2 870 000 тона. С празничен концерт на 26 март 2019 г., от 18:00 часа в Градска Библиотека Асеновград ще отбележи Деня на Тракия. Организатор на концерта е Тракийско дружество „Родопи“. Подробностите слушаме от Георги Анастасов, от организацията. Традиционно поклонение и откриване на мотосезон 2019 г. ще се проведе на 22 март 2019, от 11:30 ч. пред паметника на „цар Иван Асен Втори“ в Асеновград, съвместно с мотоклуб „Торнадо” – Асеновград. Ще чуем повече за това от Димитър Кисьов, от Мотоклуб „Торнадо“. \r\nВ края на предаването от сатирика Калин Калинов ще разберем какъв е интересът към Седмия международен конкурс за хумор и сатира „Голяма къща на мъдрите хора“. Темата тази година е: ”Аб нихило нихил фит” /От нищото нищо не става/. Творците могат да участват с кратки форми: басни, стихотворения, фейлетони, миниатюри, епиграми и афоризми до една машинописна страница. Паралелно с художествените творби Община Асеновград обявява и конкурс за карикатури. Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа.", "date": "2019.03.21", "title": "Акценти в предаването „Асеновград – Богоизбран пред портите на Родопите“ на Радио „Фокус“-Пловдив"}
{"url": "http://www.focus-news.net/news/2019/03/21/2637307/zam-ministar-angel-popov-rabotim-po-signala-za-nelegalnoto-prilozhenie-za-taksimetrovi-uslugi-oshte-ot-minalata-godina.html", "text": "Таксиметровите шофьори знаят, че ние работим по сигнала за нелегалното приложение за извършване на нерегламентирани таксиметрови услуги още от миналата година, когато една от техните организации пусна до нас жалба“. Това заяви след среща в Парламента заместник-министърът на транспорта от квотата на НФСБ в коалиция „Обединени патриоти“ Ангел Попов, съобщиха от пресцентъра на  НФСБ .  \r\nПо думите на заместник-министъра е свършена много работа, защото тук се изисква събирането на много и неопровержими доказателства. След жалбата на Съюз „Такси“ е бил сформиран екип от Министерство на транспорта, Прокуратурата, НАП, Икономическа полиция. Със самите таксиметрови шофьори, които и днес настояха да се прекрати дейността на нелегалното руско приложение „Максим“, са проведени пет или шест срещи.  \r\n„За радост, екипът, който събрахме, е готов с резултати, които сме предали на Комисията за защита на конкуренцията. Надяваме се те да действат бързо, както в един друг случай, за да може дейността на това приложение да бъде прекратена“, каза зам.-министър Попов. Той призова още веднъж гражданите да не използват това приложение, защото то не им носи никаква сигурност.", "date": "2019.03.21", "title": "Зам.-министър Ангел Попов: Работим по сигнала за нелегалното приложение за таксиметрови услуги още от миналата година"}
{"url": "http://www.focus-news.net/news/2019/03/21/2637317/al-jazeera-desetki-sa-zaginali-pri-potavaneto-na-feribot-kray-mosul.html", "text": "„Десетки“ души са загинали при преобръщането на препълнен ферибот в река Тигър близо до иракския град Мосул, предава телевизионният канал   Al Jazeera . \r\nСпоред медийни доклади, базирани на източници от полицията и медиците, при инцидента са загинали най-малко 40 души. По-голямата част от жертвите са жени и деца, които не са можели да плуват.  \r\nСмята се, че на борда на ферибота е имало около 200 души, когато е потънал. \r\nДруга информация към момента не се привежда. Тереза Герова", "date": "2019.03.21", "title": "Al Jazeera: „Десетки“ са  загинали при потъването на ферибот край Мосул"}
{"url": "http://www.focus-news.net/news/2019/03/21/2637319/haskovo-kmetat-dobri-belivanov-pokani-detsa-rodeni-sled-invitro-i-invivo-protseduri-podpomognati-ot-obshtinata.html", "text": "Кметът Добри Беливанов покани в понеделник, 25 март, от 11.00 часа в залата на втория етаж на Община Хасково, децата, родени през последната година след инвитро и инвиво процедури, подпомогнати от Общината. Това съобщиха от  Община Хасково . На 25 март църквата отбелязва празника Благовещение. \r\nПрез 2017 година от Общината са подпомогнати 31 двойки. Родените бебета са Данаил, Християна, Теодора, Божидара, Галена, Живко, Дария, Калина, Преслава, Никола и Елена. Едно от децата е второ за семейство, чието първо детенце също е родено след инвитро процедура, подпомогната от Общината. Има и една двойка близнаци - момче и момиче. През 2018 година са подпомогнати 22 двойки. До момента има информация и за повече от 6 бременности след процедури, финансирани през 2017 и 2018 година. Част от процедурите предстоят, забавени са заради наложило се предшестващо лечение. \r\nВ Община Хасково вече могат да се подават документи за финансиране за 2019 година, срокът за това е 30 април. 100 000 лева са определени в Бюджета на Общината за финансиране на процедури инвитро и инвиво.", "date": "2019.03.21", "title": "Хасково: Кметът Добри Беливанов покани деца, родени след инвитро и инвиво процедури, подпомогнати от Общината"}
{"url": "http://www.focus-news.net/news/2019/03/21/2637323/narodnite-predstaviteli-ot-gerb-pernik-krasimir-velchev-i-d-r-aleksandar-aleksandrov-organizirat-priemen-den-na-26-mart.html", "text": "Народните представители от ГЕРБ-Перник Красимир Велчев и д-р Александър Александров организират приемен ден за граждани на 26 март 2019 г. (вторник). Това съобщиха от пресцентъра на  партията . Срещата ще проведе от 13.00 ч. в централния офис на ГЕРБ в Перник, който се намира на ул „Търговска“ 30. \r\nЗаписвания на място или на тел. 0884 80 05 30.", "date": "2019.03.21", "title": "Народните представители от ГЕРБ-Перник Красимир Велчев и д-р Александър Александров организират приемен ден на 26 март"}
{"url": "http://www.focus-news.net/news/2019/03/21/2637315/burgas-okolo-sto-meditsinski-spetsialisti-se-sabraha-na-protest-pred-sgradata-na-obshtinata.html", "text": "Около сто медицински специалисти се събраха на протест пред сградата на Община Бургас, предаде репортер на  Радио \"Фокус\" - Бургас . Протестът в града е част от втория национален протест на специалистите по здравни грижи. В днешния протеста участват медицински сестри, акушерки, медицински лаборанти, рентгенови лаборанти, рехабилитатори, инспектори по обществено здраве, зъботехници, фелдшери, помощник-фармацевти, ортопедични техници и други. Всички те са представители на различни медицински звена в областта. В знак на протест и съпричастност към медицинските лица, избрали работата в чужбина, част от протестиращите пуснаха балони, а други свалиха медицинските си престилки.  \r\nСред основните им искания са по-достойни условия на труд и адекватно възнаграждение. Организаторите на протеста представиха пред участниците декларация, адресирана до министър-председателя. Сред тях са: без търговски дружества в здравеопазването; еднаква основна заплата за всички специалисти по здравни грижи, независимо от собствеността на болницата - две минимални работни заплати; допълнителните възнаграждения и техните възнаграждения с регламентирани правила; връщане на медицинските стандарти; почасово заплащане на нощния труд; колективният трудов договор на национално ниво да бъде задължителен за всички структури в здравеопазването; възможност за регламентирана самостоятелна сестринска практика и промяна в категорията труд. \r\nМария ПОПЧЕВА", "date": "2019.03.21", "title": "Бургас: Около сто медицински специалисти се събраха на протест пред сградата на Общината"}
{"url": "http://www.focus-news.net/news/2019/03/21/2637325/afp-irakskite-vlasti-potvardiha-smartta-na-45-dushi-pri-potavaneto-na-feribot-kray-mosul.html", "text": "Най-малко 45 души са загинали при преобръщането и потъването на ферибот в река Тигър край северния иракски град Мосул. Информацията бе потвърдена от Министерството на вътрешните работи на близкоизточната страна, предава  AFP . \r\n„Гражданска защита“ вече преброи 45 загинали при потъването на плавателния съд, превозващ семейства и деца към туристически комплекс в Мосул“, заяви представител на ведомството в Багдад. \r\nАгенцията пояснява, че инцидентът се случва навхръх честванията на кюрдската Нова година.  \r\nПо-рано медии съобщиха, че на ферибота е имало около 200 души, когато е потънал. Предполага се, че повечето жертви са жени и деца, които не са могли да плуват. Като причина за инцидента се спомена препълването на ферибота. Информацията не е официално потвърдена. Тереза Герова", "date": "2019.03.21", "title": "AFP: Иракските власти потвърдиха смъртта на 45 души при потъването на ферибот край Мосул"}
{"url": "http://www.focus-news.net/news/2019/03/21/2637322/dobrich-meditsinski-rabotnitsi-se-sabraha-na-protest-pred-sgradata-na-obshtinata-v-znak-na-saprichastnost-kam-kolegite-im-ot-tsyalata-strana.html", "text": "Медицински сестри се събраха на протест пред сградата на Община Добрич в знак на съпричастност към колегите им от цялата страна. Те бяха подкрепени и от лекари, предаде кореспондентът на  Радио „Фокус” . По численост протестът не отстъпваше на предходния. Всеки от протестиращите носеше на ревера си синя лентичка с надпис „протест“. Както и на първия протест медиците настояват за по-добри условия на труд, по-малка натовареност на работното място, за да не се отразява това на качеството на тяхната работа, и за по-високи трудови възнаграждения. Медиците са категорични, че промяна трябва да има, за да се преустановят негативните процеси на липса на кадри в тази сфера и младите хора да остават в България.  \r\nЖулиета НИКОЛОВА", "date": "2019.03.21", "title": "Добрич: Медицински работници се събраха на протест пред сградата на Общината в знак на съпричастност към колегите им от цялата страна"}
{"url": "http://www.focus-news.net/news/2019/03/21/2637320/sofiya-protestirashtite-spetsialisti-po-meditsinski-grizha-blokiraha-dvizhenieto-po-bul-mariya-luiza-v-rayona-na-ministerstvo-na-zdraveopazvaneto.html", "text": "Протестиращите специалисти по медицински грижа блокираха движението по бул. „Мария Луиза“ в района на Министерство на здравеопазването, предаде репортер на  Агенция „Фокус“ . Медицинските специалисти се заканиха, че протестите ще продължат, докато исканията им за по-високи заплати и по-добри условия на труд не бъдат чути. Те опънаха символично и палатка пред Министерството на здравеопазването, която ще остане до края на днешния протест, а в следващите дни в определени часове отново ще бъде поставяна пред сградата. Протестът протича при засилено полицейско присъствие. Протестиращите пропускат преминаването само на трамваите. \r\nИрина ИВАНОВА", "date": "2019.03.21", "title": "София: Протестиращите специалисти по медицински грижа блокираха движението по бул. „Мария Луиза“ в района на Министерство на здравеопазването"}
{"url": "http://www.focus-news.net/news/2019/03/21/2637327/v-ministerstvoto-na-obrazovanieto-i-naukata-shte-se-provede-preskonferentsiya-na-22-mart.html", "text": "В залата на 5-ия етаж в Министерството на образованието и науката от 11.00 часа на 22 март 2019 г. ще се проведе пресконференция по актуални въпроси, свързани със завършването на различните етапи в средното образование, както и за приема на студенти и докторанти във висшите училища и научните организации. Това съобщиха от пресцентъра на  министерството .", "date": "2019.03.21", "title": "В Министерството на образованието и науката ще се проведе пресконференция на 22 март"}
{"url": "http://www.focus-news.net/news/2019/03/21/2637329/sport-organizatorite-na-rolan-garos-uvelichiha-nagradniya-fond-na-turnira.html", "text": "Организаторите на Откритото първенство на Франция по тенис увеличиха наградния фонд на турнира с осем процента за тази година. Така той достига сума, надхвърляща 42 милиона евро.  \r\nОт Френската тенис федерация обявиха, че шампионите при мъжете и при жените ще получат по 2.3 милиона евро, което е с 4.55% повече в сравнение с предходната година. Финалистите ще вземат по 1,18 милиона евро, с 5.36% повече спрямо 2018-та година.  \r\nНай-голямо – с 15%, ще бъде увеличението за достигналите до първия кръг. Те ще вземат по 46 хиляди евро, докато четвъртфиналистите ще получат с девет процента повече, или 415 хиляди евро. \r\nШампионите на двойки при мъже и жени, както и финалистите ще взимат с 3,5% по-голяма сума от тази през миналата година.", "date": "2019.03.21", "title": "Спорт: Организаторите на „Ролан Гарос“ увеличиха наградния фонд на турнира"}
{"url": "http://www.focus-news.net/news/2019/03/21/2637330/stara-zagora-nad-30-dushi-posetiha-obshtata-iznesena-priemna-na-predsedatelya-na-obshtinskiya-savet-sekretarya-na-obshtinata-i-mestniya-ombudsman.html", "text": "Станалата традиционна изнесена приемна за среща с хората от малките населени места в общината Стара Загора проведоха в две села председателят на Общинския съвет Таньо Брайков, секретаря на Общинска администрация Делян Иванов и местният обществен посредник Надежда Чакърова – Николова. Те се срещнаха с над 30 жители на Кирилово и Старозагорските минерални бани. Това съобщиха от пресцентъра на  Община Стара Загора . \r\nРемонт на пътна инфраструктура в село Кирилово желаят жителите му, а това бе поставено като най-голям проблем от тях по време на изнесената среща. Други набелязани трудности от жителите на старозагорското село бяха сметоизвозването и бездомните кучета.  \r\nПредставителите на местното самоуправление дадоха подробности за очакваното стартиране на кампания за кастриране на домашни кучета, което ще намали значително броя на безпризорните четириноги, тъй като голям процент от тях са имали стопани, които вече не желаят да се грижат за тях.  \r\nНеудобство и предпоставка за пътни инциденти създава изкуствена неравност, целяща намаляване на скоростта, при входа на селото, която според живеещите наоколо не отговаря на нормите - прекалено висока и тясна е.   \r\n„В Кирилово предстои да се реновират още улици, да се направи ремонт и на Здравната служба, както и да се урегулира отводняването в селото и почистване на канала, който минава около селото“, даде подробности секретарят на старозагорската община Делян Иванов. Той добави, че  общо за подобрения в населеното място са предвидени над 100 хил. лева за тази година.  \r\nПътуващите често пенсионери поискаха още от представителите на местното самоуправление да преразгледат графика на автобусите, цените на пътуването между близките села, както и възможността отново да закупуват едногодишни карти за междуградската мрежа.   \r\nВ курортното селище Старозагорски минерални бани темите отново бяха бездомните кучета, които стават все повече през пролетта, както и тези, свързани с нуждата от по-често сметоизвозване. Въпрос бе зададен и за възможността за концесия на езерото, както и за подобряване на имиджа на курортното селище.  \r\nОмбудсманът Надежда Чакърова – Николова пък обяви, че води активна комуникация с местното електроразпределително дружество, защото жалбите за променливо напрежение в района са зачестили.  \r\nВ срещите с жителите на селата участваха и кметовете на населените места – Станимира Маринова на Кирилово и Станчо Станев на Старозагорските бани.", "date": "2019.03.21", "title": "Стара Загора: Над 30 души посетиха общата изнесена приемна на председателя на Общинския съвет, секретаря на Общината и местния омбудсман"}
{"url": "http://www.focus-news.net/news/2019/03/21/2637331/blagoevgrad-do-dni-priklyuchva-parviyat-etap-ot-izgrazhdane-na-videonablyudenieto-v-grada.html", "text": "До края на месец март ще бъде завършен първият етап от проекта за изграждане на цялостно видеонаблюдение в Благоевград. Това съобщиха от пресцентъра на  Общината . Сред обхванатите райони към този момент са II ОУ „Димитър Благоев“, СУ „Иван Вазов“, Зала „Скаптопара“, ДГ „Първи юни\",  ДГ 2 „Св. Богородица\", V СУ „Георги Измирлиев\",  III ОУ „Д. Талев\",  VII СУ „Кузман Шапкарев\",  ПМГ „Акад. С. Корольов\" - ЕГ „Акад. Л. Стоянов\". В момента се работи по изграждане на видеонаблюдението в Градската градина в Благоевград. В рамките на първи етап, предстои да бъдат обхванати и кръговите кръстовища, сред които тези при улици „Димитър Солунски и Иван Михайлов“, „Св. св. Кирил и Методий“ и „Димитър Солунски“, „Ал. Стамболийски“ и „14-ти полк“, при ЗМК и при „Зърнени храни“. \r\n Видеонаблюдението се изгражда по идея на кмета на Благоевград д-р Атанас Камбитов. То ще бъде реализирано на три етапа, а целта е да бъде постигната по-голяма сигурност за жителите и гостите на града. Системата за видеонаблюдение отговаря на най-високите изисквания. Тя е с максимален брой функции и има възможност за проследяване на регистрационни номера, които ще се снемат при нарушение или  ПТП, както и възможност за управление в кризисни ситуации.", "date": "2019.03.21", "title": "Благоевград: До дни приключва първият етап от изграждане на видеонаблюдението в града"}
{"url": "http://www.focus-news.net/news/2019/03/21/2637318/emanyuel-makron-predupredi-nyama-da-ima-sporazumenie-za-brekzit-ako-deputatite-v-london-othvarlyat-oshte-vednazh-sdelkata.html", "text": "Държавният глава на Франция Еманюел Макрон предупреди,че ако при гласуването следващата седмица британските депутати отхвърлят отново споразумението за излизането на Обединеното кралство от структурите на Общността, Лондон ще се раздели с Брюксел без сделка, предава  AFP . \r\n„В случай на негативен британски вот ще се отправим към сценарий без сделка. Всички го знаем. Важно е да бъдем ясни в тези дни и моменти“, подчерта Макрон при пристигането си в Брюксел за участие в двудневната среща на върха на лидерите на ЕС.  Тереза Герова", "date": "2019.03.21", "title": "Еманюел Макрон предупреди: Няма да има споразумение за Брекзит, ако депутатите в Лондон отхвърлят още веднъж сделката"}
{"url": "http://www.focus-news.net/news/2019/03/21/2637328/resornata-parlamentarna-komisiya-prie-na-vtoro-chetene-razsrochvane-na-zadalzheniyata-na-veroizpovedaniyata-za-srok-do-10-godini.html", "text": "Ресорната парламентарна комисия прие на второ четене промените в Закона за вероизповеданията, с които се предвижда разсрочване на задълженията на вероизповеданията към 31 декември 2018 г. за срок до 10 години, предаде репортер на  Агенция „Фокус“ . Предложението беше внесено от ПГ на ГЕРБ между първо и второ четене. Според вносителите по този начин ще се даде възможност да бъдат погасени натрупаните задължения на регистрираните вероизповедания, както и регулярно изплащане на нововъзникналите задължения без да се допуска възможност от застрашаване на националната сигурност. По данни на Министерството на финансите 8,267 млн. лв. са задълженията на шест регистрирани вероизповедания, като най-голям дял - над 8 млн. лв., са задълженията на Главното мюфтийство. \r\nЦветилена СИМЕОНОВА", "date": "2019.03.21", "title": "Ресорната парламентарна комисия прие на второ четене разсрочване на задълженията на вероизповеданията за срок до 10 години"}
{"url": "http://www.focus-news.net/news/2019/03/21/2637312/faktor-makedoniya-protestite-v-albaniya-otnovo-se-stigna-do-sblasatsi-mezhdu-politsiya-i-demonstranti.html", "text": "На шестия антиправителствен протест в албанската столица Тирана отново се стигна до сблъсъци между демонстранти и полиция, съобщава скопското електронно издание  „Фактор“ . \r\nСъгласно разпространената информация, протестиращите са се опитали да пробият полицейския кордон пред сградата на парламента, хвърляйки бутилки и други предмети срещу представителите на органите на реда, но без успех.  \r\nМедията подчертава, че председателят на Демократическата партия Лулзим Баша не е бил начело на протестите на опозицията, така че бившият министър-председател Сали Бериша беше посрещнат с овации от демонстрантите.  \r\nТова е шестият антиправителствен протест, който се провежда по същото време, в което в парламента има насрочено заседание. Пред сградата на законодателния орган в Тирана се поставят метални огради, за да се предотврати всеки опит на протестиращите да влязат в парламента.  \r\nОпозицията иска оставката на премиера Еди Рама, създаването на преходно правителство, което да проведе честни и демократични избори. Тереза Герова", "date": "2019.03.21", "title": "„Фактор“ (Македония): Протестите в Албания: Отново се стигна до сблъсъци между полиция и демонстранти"}
{"url": "http://www.focus-news.net/news/2019/03/21/2637326/prezidentat-rumen-radev-shte-se-sreshtne-s-rakovodstvoto-na-tsik-na-22-mart.html", "text": "Президентът Румен Радев ще се срещне с председателя на Централната избирателна комисия (ЦИК) Стефка Стоева и с ръководството на комисията от 10.15 часа на 22 март, петък, на „Дондуков“ 2. това съобщиха от  прессекретариата на държавния глава .", "date": "2019.03.21", "title": "Президентът Румен Радев ще се срещне с ръководството на ЦИК  на 22 март"}
{"url": "http://www.focus-news.net/news/2019/03/21/2637321/komisiyata-po-veroizpovedaniyata-prie-na-vtoro-chetene-darzhavna-subsidiya-da-se-predostavya-i-za-balgarskite-pravoslavni-tsarkovni-obshtini-v-chuzhbina.html", "text": "Парламентарната комисия по вероизповеданията прие на второ четене промени в Закона за вероизповеданията, с които се предвижда държавна субсидия вече да се предоставя и за българските православни църковни общини в чужбина, предаде репортер на  Агенция „Фокус“ . Досега субсидия се предоставяше само на задгранични епархии или митрополии в диоцеза и юрисдикцията на Българската православна църква. Приетите поправки в закона предвиждат още субсидията, отпускана по държания бюджет, да се разпределя от Българската православна църква за източноправославното вероизповедание и от Главното мюфтийство за мюсюлманското. Приети бяха и разпоредби, според които максималният размер на заплатата на свещенослужителите не бива да надвишава средната месечна заплата на наетите в икономическа дейност „Образование“. Досега заплатата не биваше да надвишава тази на педагогически специалист. За служителите на религиозни институции не е предвидена промяна и остава старата разпоредба, според която заплатата им не бива да надвишава тази на наетите в обществения сектор. Изключение от тези изисквания правят ръководните органи на вероизповеданията. Промените предвиждат още държавната субсидия да остане в размер на 10 лв. за самоопределило се лице към вероизповеданията с над 1% от преброените лица в страната. За останалите вероизповедания се запазва правилото субсидията да не бъде по-малка от 15 млн. лева. \r\nЦветилена СИМЕОНОВА", "date": "2019.03.21", "title": "Комисията по вероизповеданията прие на второ четене държавна субсидия да се предоставя и за българските православни църковни общини в чужбина"}
{"url": "http://www.focus-news.net/news/2019/03/21/2637336/washington-examiner-top-5-na-pretendentite-ot-dp-za-prezidentskiya-post-koito-imat-po-meka-pozitsiya-za-rusiya-ot-donald-tramp.html", "text": "Когато става въпрос за отношенията на държавния глава на САЩ Доналд Тръмп с Русия, възникват някои оправдани въпроси. Въпреки това, ако сравним политиката на Тръмп към Русия с политическата платформа на демократите за президентските избори през 2020 г., става ясно, че политиката на настоящия лидер на Белия дом е много по-твърда, отбелязват от редакцията на американското издание  Washington Examiner ,  като предлагат класация с петима демократи, които се отнасят към Русия по-добре от Тръмп. \r\n„Да започнем със сенатор Елизабет Уорън (Масачузетс), която иска да изчисти армията. Такъв курс би лишил Америка от основните средства за възпиране на руската агресия. Имайте предвид, че Тръмп правилно увеличава финансирането за въоръжените сили, като обръща стратегическо внимание на междудържавното съперничество“, подчертава изданието. \r\nСледва Бето О'Рурк от щата Тексас. „Работейки в Конгреса, той се противопостави на доставката на оръжие за Украйна. Тръмп предостави подобна помощ на Киев и предприе допълнителни стъпки в тази посока“, припомня вестникът.  \r\nЧленът на Камарата на представителите Тълси Габард (щата Хаваи), можеше да живее в Дамаск като лоялен сътрудник на сирийския президент Башар Асад, ако не работеше в Конгреса. Но не само. Тя многократно е заявявала, че Путин е жертва на несправедлив американски натиск, отбелязва Washington Examiner. \r\n„И разбира се, имаме независим сенатор от Върмонт, Бърни Сандърс, чиято платформа за външна политика е толкова удобна за руската агресия, че бившият офицер от КГБ Путин не можеше дори да мечтае за това“, продължава с класацията изданието. \r\nНа последно място е посочено името на бившия вицепрезидент Джо Байдън. Като висш ръководител в администрацията на Обама той няма доверие по отношение на противопоставянето на руската агресия, твърдят от редакцията.  \r\nОбобщението: „Разбира се, Тръмп е далеч от идеала в отношенията с Русия. Може би (специалният прокурор, разследващ руската намеса в САЩ Робърт) Мюлер ще ни представи нови факти. Но ако се съди по предприетите досега действия, от Сирия и Украйна до бойния потенциал на НАТО, Тръмп направи много повече в рамките на противопоставянето на Русия и спечели много повече доверие от демократите, които искат да го изместят от власт“.   Тереза Герова", "date": "2019.03.21", "title": "Washington Examiner: „Топ 5“ на претендентите от ДП за президентския пост, които имат по-мека позиция за Русия от Доналд Тръмп"}
{"url": "http://www.focus-news.net/news/2019/03/21/2637334/sofiya-protestirashtite-spetsialisti-po-meditsinski-grizha-zatvoriha-krastovishteto-na-bul-mariya-luiza-i-bul-todor-aleksandrov.html", "text": "Протестиращите специалисти по медицински грижа освободиха движението по бул. „Мария Луиза“ в района на Министерство на здравеопазването и затвориха кръстовището с бул. „Тодор Александров“, предаде репортер на  Агенция „Фокус“ . Протестът протича при засилено полицейско присъствие. Протестиращите пропускат преминаването само на трамваите. \r\nИрина ИВАНОВА", "date": "2019.03.21", "title": "София: Протестиращите специалисти по медицински грижа затвориха кръстовището на бул. „Мария Луиза“ и бул. „Тодор Александров“"}
{"url": "http://www.focus-news.net/news/2019/03/21/2637339/prokuraturata-e-otpravila-ofitsialno-vazrazhenie-sreshtu-zalichavane-na-lichnite-danni-na-antoaneta-vasileva-i-radosveta-vasileva-ot-bazata-danni-na-interpol.html", "text": "На 13 декември 2019 г. чрез Дирекция \"Международно оперативно сътрудничество\" (ДМОС) - МВР , прокуратурата е била уведомена за  решението на Комисията за  контрол на данните  на Интерпол, взето на закрито заседание  на 30 януари 2019 г., за заличаване на личните данни на Антоанета Василева и Радосвета Василева от базата данни на Интерпол. След запознаване със съдържанието на това уведомление и с мотивите за взетото решение, Прокуратурата на Република България е отправила официално възражение до Комисията за контрол на данните при  Международната организация на криминалната полиция (МОКП) - Интерпол. Това съобщиха от пресцентъра на  Прокуратурата  по повод на множество запитвания от медиите. Във възражението се изразява несъгласие с направените констатации от страна на конкретния състав на Комисията, взел това решение. Подчертава се, че то се основава само на твърденията на засегнатите лица и на направените от тях възражения, без въобще да е обсъдена позицията на държавното обвинение. Изразено е категорично становище, че взетото решение е в противоречие със статута и функциите на Интерпол, защото то се основава на мотиви, свързани с обсъждане на обвиненията по същество, което е правомощие само на наказателен съд. Обвързването на доводите с обвиненията срещу Цветан Василев е неоснователно, защото не е отчетено, че наказателното производство по отношение на него е вече в съдебна фаза, за което Генералния секретариат на Интерпол е уведомен. Казусите с Антоанета Василева, Радосвета Василева и Цветан Василев досега са били обект на всеобхватен обмен на данни между Комисията и ДМОС – МВР, неприсъщ за множество други казуси. Категорично се възразява срещу твърдението за наличие на политически мотиви за наказателно преследване, като се поддържа позицията, че всеки опит на Комисията /на неин състав/ да преценява основателността на обвиненията и да прави правни изводи противоречи на правомощията й и въобще на статута на международната организация. Поради тези и други аргументи и на основание чл. 42 ал. 1-3 от Статута на Комисията за контрол на  данните на Интерпол,  Прокуратурата на Република България настоява за ревизия  на решението Комисията, взето на закрито заседание на 30.01.2019 г. \r\nОсъществена е координация с ръководството на МВР с цел конкретния казус, създаващ опасен прецедент, да бъде поставен за обсъждане в Генералния секретариат на Интерпол.", "date": "2019.03.21", "title": "Прокуратурата е отправила официално възражение срещу заличаване на личните данни на Антоанета Василева и Радосвета Василева от базата данни на Интерпол"}
{"url": "http://www.focus-news.net/news/2019/03/21/2637310/spetsializiranata-prokuratura-protestira-opredelenieto-s-koeto-sadat-izmeni-v-po-leki-merkite-za-neotklonenie-na-minyu-staykov-i-ivan-dimitrov.html", "text": "Специализираната прокуратура протестира определението на Специализирания наказателен съд от 18 март 2019 г., с което мярката за неотклонение на Миню Стайков „Задържане под стража“ бе изменена в „Парична гаранция“ от 500 000 лева. Това съобщиха от  Апелативната специализирана прокуратура . \r\nСъс същото определение в по-лека бе изменена и мярката за неотклонение „Задържане под стража“ на другия обвинен по делото Иван Димитров – в гаранция в пари от 50 000 лв. \r\nПрокуратурата предлага Апелативният специализиран наказателен съд да потвърди взетите най-тежки мерки за неотклонение и за двамата обвинени. \r\nСтайков и Димитров бяха задържани с други лица на 5 септември 2018 г. и обвинени за участие в организирана престъпна група за пране на пари, данъчни престъпления и продажба на акцизни стоки без бандерол.", "date": "2019.03.21", "title": "Специализираната прокуратура протестира определението, с което съдът измени в по-леки мерките за неотклонение на Миню Стайков и Иван Димитров"}
{"url": "http://www.focus-news.net/news/2019/03/21/2637333/kyustendil-za-poredna-godina-v-grada-se-provede-izlozhba-na-dekorativni-ptitsi-kyustendilska-prolet.html", "text": "За поредна година в града се проведе изложба на декоративни птици „Кюстендилска пролет”, предаде репортер на  Радио „Фокус” – Кюстендил . В изложбата бяха представени гълъби, папагал, кокошки и канари. Изложбата се организира от гълъбовъдно дружество „Руен” и читалище „Братство”, със съдействието на Община Кюстендил. Традицията на изложбата е от 1984 година. Тази година се показват близо 100 видове птици. В кюстендилското дружество членуват 16 гълъбовъди. \r\nВенцеслав ИЛЧЕВ", "date": "2019.03.21", "title": "Кюстендил: За поредна година в града се проведе изложба на декоративни птици „Кюстендилска пролет”"}
{"url": "http://www.focus-news.net/news/2019/03/21/2637337/kyustendil-otbelyaza-ofitsialniya-si-praznik-kyustendilska-prolet-obzor.html", "text": "Кюстендил отбеляза официалния си празник – „Кюстендилска пролет”. Празникът се отбелязва всяка година в деня на пролетното равноденствие – 21 март, което съвпада със старото честване на Свети четиридесет мъченици. Символи на празника са ябълковият цвят, трите лястовици и избраната девойка „Кюстендилска пролет”. Тази година официални гости на празника бяха президентът на Република България Румен Радев, обмудсманът Мая Манолова, Белоградчишки епископ Поликарп, игуменът на Рилския манастир – Адрианополският епископ Евлогий. \r\nЗа 53-ти път Кюстендил изпраща своя пролетен поздрав към света. Това каза в празничното си обръщение към жителите и гостите на града кметът на Община Кюстендил Петър Паунов. По думите му притихнал пред троичното лице на небесния създател, вперил поглед в трите лястовици хванати за ръка, на символа на пролетта и неразделни като вечните добродетели – вярата, надеждата и любовта. От Кюстендил тръгва тържеството на пролетта, наслаждавайки се на тихото ухание на всяко цвете, галено от тихия полъх на аромата, пленено от красотата на великото в малкото. Това тържество носи на всеки от нас глътка утеха, щипка нежност, капчица любов, за да изпълни сърцата ни с онази неизказана радост и божествена сладост, която е неизменна цел и щастие на нашия живот. Кметът изрази надежда, че това тържество ще нахлуе отново в домовете на хората, в многобройните дни. Кметът пожела Честита пролет на всички, един прекрасен и благословен празник. \r\nПрезидентът Румен Радев посочи, че красотата на хората, вкусът на черешите, богатата палитра на природата са отредили особено място на Кюстендил в сърцата на всички българи. По думите му не случайно градът на Майстора е избрал именно възкръсването на природата за свой празник. Според държавния глава в днешните чествания си дават среща красотата и младостта, почитта към древните обичаи и традиции, към народния календар, надеждата за плодородие и чисто човешкият стремеж към обновление. Според президента днешният Кюстендил е резултат от дълбоки културни наслагвания, на множество исторически пластове от най-дълбока древност. Дълбоките корени на региона и днешното многообразие превръщат града в една от емблемите на България. \r\nДевойка „Кюстендилска пролет” за 2019 година - Снежанка Пенова, посочи, че настъпването на пролетта е едно ново начало и нови надежди за всички. Тя пожела на всички много здраве, много щастие и повече усмивки. Тя и нейните две подгласнички приеха на специална церемония символите на града – минералната вода, плодовете и хлябът. Жителите и гостите на Кюстендил бяха приветствани по повод празника – „Кюстендилска пролет”. Празник, чрез който Кюстендил се зарежда от магията на древния град и от красотата на младостта, а младостта и пролетта вървят заедно. Бяха отправени пожелания за това да бъдат благословени хлябът и трудът на хората, всяко добро начало за жителите на Кюстендил. Да тече вода в изворите на града и да не пресъхва, да носи здраве, сили и живот. Да напоява плодородната земя. Да царува благоденствие, да има мир, любов, успех и изобилие във всеки дом. Девойка „Кюстендилска пролет” поднесе на старото оброчище в лесопарк „Хисарлъка”, посветено на Свети четиридесет мъченици, плодове. Тя запали свещ в чест на светците. \r\nБелоградчишки епископ Поликарп отправи пожелание кюстендилската пролет да бъде благословение за всеки един от присъстващите. Той поздрави събралите се хора на централния площад „Велбъжд” от името на Негово Светейшество Българския патриарх и Софийски митрополит Неофит. Белоградчишки епископ Поликарп пожела кюстендилската пролет да бъде благословение за всеки един. Да се радва, да се весели, в труд, в добродетелен живот. Да бъде по този начин достоен член на светата ни Църква, достойно чедо на Майка България. Негово Преосвещенство Белоградчишки епископ Поликарп. Той отслужи и традиционният за празника на Кюстендил молебен за здравето и успехите на града и на неговите жители. \r\nВенцеслав ИЛЧЕВ", "date": "2019.03.21", "title": "Кюстендил отбеляза официалния си празник – „Кюстендилска пролет” (ОБЗОР)"}
{"url": "http://www.focus-news.net/news/2019/03/21/2637335/pazardzhik-okolo-100-meditsinski-spetsialisti-po-zdravni-grizhi-izlyazoha-na-protest-pred-sgradata-na-obshtinata.html", "text": "Около 100 медицински специалисти по здравни грижи излязоха на протест пред сградата на Общината в Пазарджик, предаде репортер на  Радио „Фокус“ – Пазарджик . Медицинските сестри от града се присъединяват към колегите си в страната. Част от исканията им са свързани с уеднаквяване на трудовото възнаграждение за всички специалисти независимо от населеното място и собствеността на болницата, 1,2% за прослужено време, допълнително заплащане за работа в Спешно отделение и ОАРИЛ. По думите на координатора на протеста Димитрия Димитрова са необходими конкретни действия за промяна, а не само обещания. Тя заяви, че протестът няма политически характер и не се иска оставката на министъра на здравеопазването, а напротив – търси се диалог и решение, което да удовлетворява и двете страни. Тя допълни, че медицинските специалисти по здравни грижи са квалифицирани кадри, които трябва да получават достойно за труда си заплащане. По думите и ниското възнаграждение е причина голяма част от тях да напуснат професията и страната, за да търсят други възможности за реализация. \r\nВаня НИКОЛОВА", "date": "2019.03.21", "title": "Пазарджик: Около 100 медицински специалисти по здравни грижи излязоха на протест пред сградата на Общината"}
{"url": "http://www.focus-news.net/news/2019/03/21/2637342/afp-zaginalite-pri-potavaneto-na-feribot-v-irak-sa-nay-malko-54-28-dushi-sa-v-neizvestnost.html", "text": "Най-малко 54 души са загинали при при преобръщането и потъването на ферибот в река Тигър край северния иракски град Мосул. Информацията бе потвърдена от представител на Министерството на вътрешните работи на близкоизточната страна, предава  AFP . \r\nДруги 28 души са в неизвестност след инцидента, допълни източникът на агенцията, пожелал анонимност. „Плавателният съд е потънал заради прекаленото много хора на борда му, повече от 100“, поясни представителят на вътрешнополитическото ведомство в Багдад. \r\nПлавателният съд е превозвал мъже, жени и деца към туристически комплекс в Мосул. \r\nАгенцията пояснява, че инцидентът се случва навхръх честванията на кюрдската Нова година.  \r\nПо-рано медии съобщиха, че на ферибота е имало около 200 души, когато е потънал. Предполага се, че повечето жертви са жени и деца, които не са могли да плуват.  Тереза Герова", "date": "2019.03.21", "title": "AFP: Загиналите при потъването на ферибот в Ирак са най-малко 54, 28 души са в неизвестност"}
{"url": "http://www.focus-news.net/news/2019/03/21/2637332/premierat-boyko-borisov-otsrochkata-za-brekzit-tryabva-da-bade-kratka-i-s-mnogo-yasno-vreme-za-da-mozhe-da-se-sluchi.html", "text": "Отсрочката за Брекзит трябва да бъде кратка и с много ясно време, за да може да се случи. Това каза пред журналисти в Брюксел министър-председателят Бойко Борисов, предаде репортер на  Агенция „Фокус“ . „Сигурно цяла нощ ще работим по темата за Брекзит и тя касае десетки хиляди български граждани, както и немалко англичани. За съжаление, пак излизам лош пророк, но съм изключително разтревожен от това, което ще се случи. Ето времето изтича. 1000 дни се работи по Брекзит, остават още 7 и е пълна неяснота. Не виждам как може това да се подкрепи, което иска Великобритания до 30 юни. Това означава, че техните евродепутати трябва да ходят на предизборна кампания. Така че някаква кратка отсрочка, това ѝ обещах и на Тереза Мей в два разговора по телефона, за някаква кратка отсрочка – да“, заяви Борисов. По думите му британският парламент трябва да вземе решение. „В противен случай не виждам как ще се провеждат европейски избори. Ако те участват и датата е след 30 юни, означава, че след това държавите по квотния принцип, които след това ще получат евродепутати как ще си подредят листите, как ще участват в кампаниите. И най-вече британските евродепутати – те каква кампания ще водят, какви избори ще проведат. Така че много тежък разговор ще бъде днес. Мишел Барние не вижда някакво по-различно решение“, допълни той и допусна, че е много вероятно и другата седмица пак да ги извикат в Брюксел. „Трябва да бъде кратка отсрочката и с много ясно време, за да може да се случи“, подчерта премиерът.", "date": "2019.03.21", "title": "Премиерът Бойко Борисов: Отсрочката за Брекзит трябва да бъде кратка и с много ясно време, за да може да се случи"}
{"url": "http://www.focus-news.net/news/2019/03/21/2637341/varnenskiyat-i-velikopreslavski-mitropolit-yoan-dori-balgarskata-pravoslavna-tsarkva-da-ima-nyakakvi-zadalzheniya-te-sa-preodolimi-i-ne-sme-iskali-da-badat-oproshtavani.html", "text": "Дори Българската православна църква да има някакви задължения, те са преодолими и не сме искали да бъдат опрощавани. Това каза пред журналисти Варненският и Великопреславски митрополит Йоан след заседание на Парламентарната комисия по вероизповеданията, на което беше прието предложението за разсрочване на задълженията на вероизповеданията, предаде репортер на  Агенция „Фокус“ . \r\n„Днес премина второ четене на промените в Закона за вероизповеданията. Имаше конструктивен дебат и се случиха неща, които мисля, че в нашата перспектива са нормални“, заяви митрополит Йоан. \r\nТой посочи, че Конституцията и Законът за вероизповеданията са пределно ясни. „Конституцията говори за равноправност на вероизповеданията, а единствената приоритетност на Българската православна църква е отразена в член 10, че ние не се регистрираме – т.е. нямаме съдебна регистрация. Но оттам нататък всичко е равнопоставено и ние не искаме да имаме други привилегии освен това, което ни се дава по закон“, каза още митрополит Йоан. Той посочи, че Българска православна църква – Българска патриаршия няма задължения по данни на Светия Синод. „Дори и да допуснем, че имаме някакви малки задължения, то те са преодолими и ние не сме искали те да бъдат опрощавани“, обясни митрополит Йоан. „Ние не искаме държавата да става посредник между дарителя и надарения – в случая църквата“, каза още той. \r\nЦветилена СИМЕОНОВА", "date": "2019.03.21", "title": "Варненският и Великопреславски митрополит Йоан: Дори Българската православна църква да има някакви задължения, те са преодолими и не сме искали да бъдат опрощавани"}
{"url": "http://www.focus-news.net/news/2019/03/21/2637338/premierat-boyko-borisov-mnogo-vnimatelno-shte-proverya-sdelkite-s-apartamentite-dori-samo-narushenie-da-ima-ne-prestaplenie.html", "text": "Много внимателно ще проверя сделките с апартаментите – дори само нарушение да има, не престъпление. Това каза пред журналисти в Брюксел министър-председателят Бойко Борисов, предаде репортер на  Агенция „Фокус“ . „Тъжно ми е, че в ден, в който вчера дадохме 53 млн. лв. и за великденски надбавки, и само в рамките на 3 месеца над 106 млн. лв. за Коледа и Великден повече за българските пенсионери, всичко това потъва, заминава. Много ми е тъжно и гадно, защото обяснения има. Говорих с Цветанов по телефона, той утре отива в Америка. Аз чак вечерта се връщам, в сряда ще се прибера и ще говоря с тях. Ще говоря още веднъж и ще събера и изпълнителната комисия. Никак не ми е приятна тази тема. Да, тя е във всички случаи според тях законна. Затова ще изчакам кратко време. Доколкото знам са сезирани прокуратурата и КОНПИ, да се произнесат“, заяви Борисов.  \r\n„Виждам едни лидери на партии взимат за по 200 лв. квадрата, други за по 1200 лв. и са виновни. Все пак трябва да се изправя и срещу моите колеги в ГЕРБ, които казват: „При всеки случай ти жертваш, режеш глави и махаш, докато нашите политически опоненти застават вкупом и казват, че подкрепят виновния“. Ако щете дори единият взел или му дали пари от КТБ 1 млн. лв., другият му откраднали 1 млн. лв. (Вежди Рашидов) и ги слагат на една плоскост. Ама не е все едно да загубиш 1 млн. и да получиш 1 млн. Грешно е и никога не съм го правил, да кажа нещо, което не е правилно или не е добро“, допълни той. Според него дори само нарушение да има, не престъпление, много внимателно ще проследи тези сделки. „В това мога да ви уверя. Защото решенията в случая са много тежки и то в много кратко време преди избори. Мога само да уверя, че в ГЕРБ винаги сме взимали правилните решения, верните решения“, каза още Бойко Борисов.", "date": "2019.03.21", "title": "Премиерът Бойко Борисов: Много внимателно ще проверя сделките с апартаментите – дори само нарушение да има, не престъпление"}
{"url": "http://www.focus-news.net/news/2019/03/21/2637340/faz-napadatelyat-ot-utreht-e-deystval-sam-tvardyat-ot-prokuraturata.html", "text": "Нападателят, който откри огън в трамвай в Утрехт и отне живота на трима души, е действал сам. Това поясниха от Прокуратурата в нидерландския град, съобщава германският национален ежедневник  Die Frankfurter Allgemeine Zeitung . \r\n„Следователите разполагат с доказателства, че по време на стрелбата заподозреният не е получил помощ от други хора“, съобщиха от Прокуратурата.  \r\nЗадържан по случая е 37-годишен мъж с турски корени. Той бе арестуван в понеделник, няколко часа след инцидента.  Тереза Герова", "date": "2019.03.21", "title": "FAZ: Нападателят от Утрехт е действал сам, твърдят от Прокуратурата"}
{"url": "http://www.focus-news.net/news/2019/03/21/2637347/ministar-petya-avramova-geodeziyata-e-osnovopolagashta-deynost-za-vsichki-infrastrukturni-politiki-provezhdani-ot-mrrb.html", "text": "Геодезията е основополагаща дейност за всички инфраструктурни политики, които Министерството на регионалното развитие и благоустройството провежда. Затова е важно да работим в партньорство с всички членове на Съвета на европейските геодезисти и с обединени усилия, за да подобряваме качеството на живот и условията за бизнес не само у нас, но и в цяла Европа. Важно е този диалог да има и практическо измерение. Бъдещето на съвременното общество е в дигитализираните синхронизирани бази данни. Това каза министърът на регионалното развитие и благоустройството Петя Аврамова, която се срещна с президента на Съвета на европейските геодезисти Морис Барбиери и представители на организацията, съобщиха от пресцентъра на  министерството . В разговора участваха и зам.-министърът на регионалното развитие и благоустройството Валентин Йовев, изпълнителният директор на Агенцията по геодезия, картография и кадастър Виолета Коритарова, председателите на Камарата на инженерите по геодезия в България и на Съюза на геодезистите и земеустроителите у нас инж. Златан Златанов и инж. Иван Калчев.  \r\nАгенцията по геодезия, картография и кадастър има за задача да изгради адресния регистър в страната, както и да транспонира европейската директива Inspire у нас, стана ясно по време на срещата. „Предстои и създаването на цифрова едромащабна топографска карта, данните в която са основата на всеки инвестиционен проект и тази информация е важна за икономиката ни“, подчерта в хода на разговора инженер Коритарова.  \r\nСъветът на европейските геодезисти би могъл да подкрепи екипа на министерството и АГКК със свои експерти в процеса на изграждане на топографската цифрова база данни, стана ясно от думите на президента на Съвета Морис Барбиери. Той изрази готовност специалисти от Съвета да предоставят на българските си колеги опит и подходящи добри практики в областта.    \r\n„За да отговорим на бъдещите високотехнологични предизвикателства в Европа и света, дигитализацията е част от пътя, който трябва да извървим“, каза в заключение министър Аврамова и подчерта, че е важно всички европейски институции, работещи в тази сфера, да обединят умения.  \r\nПо-късно днес по случай Световния ден на геодезиста заместник-министърът на регионалното развитие и благоустройството Валентин Йовев откри Семинар с участието на представители на Съвета на европейските геодезисти.  \r\nПред участниците във форума инж. Йовев подчерта необходимостта от нов хоризонт в сферата на геодезическата дейност с визия 2030. По думите му работата на геодезистите не винаги е видима за хората и дори често остава незабелязана, но дейностите им имат непосредствено отношение към всички области на икономиката. „Без нашата професия не може да съществува нито една държава и нито едно общество“, каза по време на събитието Йовев.  \r\nПред участниците във форума той подчерта, че геопространствената информация променя парадигмата на живота и е движеща сила на икономиката днес.  \r\nПо думите му добре функциониращият кадастър e един от основните компоненти на управлението в областта на градоустройството и развитието на инфраструктурата, защитата на поземлената собственост и други.  \r\nТой още веднъж беше категоричен, че приоритет в работата на Министерството на регионалното развитие и благоустройството е финализирането на реформата в областта на кадастъра, както и транспонирането на европейската директива Inspire у нас.  \r\n„Убеден съм, че само с пълни и качествени данни можем да осигуряваме качествени услуги на гражданите и бизнеса“, каза още заместник-регионалният министър и допълни, че ролята на геодезическите дейности и в бъдеще ще продължи да нараства в световен план, допринасяйки за развитието на стратегически области като инфраструктура, енергийна ефективност, устройство на територията, развитието на т.нар. „умни градове“.", "date": "2019.03.21", "title": "Министър Петя Аврамова: Геодезията е основополагаща дейност за всички инфраструктурни политики, провеждани от МРРБ"}
{"url": "http://www.focus-news.net/news/2019/03/21/2637349/predsedatelyat-na-pp-abv-rumen-petkov-i-predsedatelyat-na-livansko-balgarskiya-savet-ahmad-aladin-se-pokloniha-na-groba-na-bivshiya-premier-na-livan-saab-hariri.html", "text": "Председателят на ПП АБВ Румен Петков, заедно с председателя на Ливанско-българския съвет Ахмад Аладин и съветника на партията по арабските въпроси Анастас Терзобалиев, се поклониха на гроба на бившия премиер на Ливан Сааб Харири, зверски убит през 2005 година и в джамията, строена по негова идея – един от големите храмове в Ливан. Това съобщиха от пресцентъра на  ПП АБВ . \r\nБившият премиер Харири е бил визионер, разказал местният имам. Петков сподели, че е от малкото хора, които са се срещали и със Сааб Харири, и с двамата му синове, единият от които сега е министър-председател, другият – председател на партия. Румен Петков изрази съжаление, че Сааб Харири е дал идеята да великолепния храм, но никога не е имал възможност да се помоли в него, поради преждевременната си смърт.", "date": "2019.03.21", "title": "Председателят на ПП АБВ Румен Петков и председателят на Ливанско-българския съвет Ахмад Аладин се поклониха на гроба на бившия премиер на Ливан Сааб Харири"}
{"url": "http://www.focus-news.net/news/2019/03/21/2637350/ayatolah-ali-hameney-iran-shte-prodalzhi-da-zasilva-otbranitelnite-si-sposobnosti.html", "text": "Върховният духовен лидер на Иран аятолах Али Хаменей обяви, че Техеран е решен да засили отбранителните си способности, въпреки нарастващия натиск от САЩ и техните съюзници да ограничат програмата на страната за балистични ракети, съобщава англоезичният израелски вестник  The Jerusalem Post  . \r\n„Ще продължим да засилваме иранската отбранителна мощ, въпреки натиска на Америка и нашите врагове... Трябва да приведем отбраната до степен, че врагът да разбере, че не може да заплашва Иран... Американските санкции ще направят Иран самодостатъчен\", цитира изданието думите на Хаменей от реч по случай персийската нова година, излъчвана на живо по държавната телевизия. \r\nМиналата година държавният глава на САЩ Доналд Тръмп изтегли страната от споразумението за ядрената програма, което Иран и шест световни сили подписаха през лятото на 2015 г. Впоследствие лидерът на Белия дом възобнови широкообхватните санкции на САЩ срещу Иран. \r\nСанкциите имат за цел да принудят Техеран да приеме по-строги ограничения за ядрената си дейност, да премахне програмата си за балистични ракети и да намали намесата си в конфликти в Близкия изток. Тереза Герова", "date": "2019.03.21", "title": "Аятолах Али Хаменей: Иран ще продължи да засилва отбранителните си способности"}
{"url": "http://www.focus-news.net/news/2019/03/21/2637345/pleven-meditsinskite-sestri-v-grada-protestiraha-na-tsentralniya-ploshtad-v-grada.html", "text": "Медицинските сестри в Плевен протестираха на централния площад с искания за достойно заплащане и подобряване на условията на труд, предаде кореспондент  на  Радио \"Фокус\" . Основните искания са за промяна на възнагражденията и условията на труд - увеличаване на размера на заплащането до две минимални работни заплати. Исканията се разпределят на краткосрочни и дългосрочни - за изпълнение в рамките на една година. Няма яснота дали медицинските сестри от Плевен ще се включат в предвиждания палатков лагер пред Министерството на здравеопазването в понеделник. Здравните работници припомниха за проблема с липсата на кадри, както и напускането на млади служители след среща с непривлекателните трудови условия и ниското заплащане. На протеста присъстваха и студенти от Медицински университет - Плевен, както български, така и чуждестранни, в подкрепа на исканията на сестрите, които бяха подкрепени също от пациенти, съсловни организации на фелдшери, акушерки и движението \"Системата ни убива\".", "date": "2019.03.21", "title": "Плевен: Медицинските сестри в града протестираха на централния площад в града"}
{"url": "http://www.focus-news.net/news/2019/03/21/2637343/sofiya-protestirashtite-spetsialisti-po-meditsinski-grizha-osvobodiha-krastovishteto-na-bul-mariya-luiza-i-bul-todor-aleksandrov.html", "text": "Протестиращите специалисти по медицински грижа освободиха кръстовището на бул. „Мария Луиза“ и бул. „Тодор Александров“, предаде репортер на  Агенция „Фокус“ . Медицинските работници се преместиха отново пред сградата на Министерство на здравеопазването. Протестът преминава мирно под засилено полицейско присъствие, като се регулира движението по бул. „Мария Луиза“. Част от протестиращите започнаха да се разотиват.  \r\nИрина ИВАНОВА", "date": "2019.03.21", "title": "София: Протестиращите специалисти по медицински грижа освободиха кръстовището на бул. „Мария Луиза“ и бул. „Тодор Александров“"}
{"url": "http://www.focus-news.net/news/2019/03/21/2637348/premierat-boyko-borisov-balgarskite-sotsialisti-i-liberali-v-bryuksel-sa-natiskali-paketat-mobilnost-da-vleze-v-dnevniya-red-na-evroparlamenta-a-u-nas-govoryat-drugo.html", "text": "Това е изключително важна тема. Толкова хубави неща днес станаха и си отровихме пак деня. Пакетът „Мобилност“ социалистите и либералите, сиреч нашата опозиция в България, гласува той да влезе извънредно, въпреки дори, че са нарушени някои от правилата. Това каза пред журналисти в Брюксел министър-председателят Бойко Борисов, предаде репортер на  Агенция „Фокус“ . „В България те говорят друго. А днес техните партии тук направиха това. Говорих пред ЕНП и помолих колегите не само да се въздържат, но и да ни помогнат, защото това е изключително важно за българските транспортни работници. Имаме още ходове. Сега пред цялото ЕНП говорих и ми обещаха да помагат, след това в триалозите с Румъния. Имаме няколко общи мероприятия с Румъния, ще говорим с колегите там и в Букурещ. Това им казах и днес – това е много сложна тема и изисква този дебат да продължи още дълго“, коментира Борисов и припомни, че е поел ангажимент в България. „И като Таяни ми каза, че социалистите и либералите тук са „натискали“ да влезе, въпреки че той като председател не го е искал, аз бях вдивен. Той го каза и пред камерите“, каза още Бойко Борисов.", "date": "2019.03.21", "title": "Премиерът Бойко Борисов: Българските социалисти и либерали в Брюксел са „натискали“ пакетът „Мобилност“ да влезе в дневния ред на Европарламента, а у нас говорят друго"}
{"url": "http://www.focus-news.net/news/2019/03/21/2637353/sport-uefa-globi-kristiano-ronaldo-za-neprilichniya-zhest-sreshtu-atletiko.html", "text": "Европейската футболна централа наложи глоба в размер на 20 хиляди евро на нападателя на Ювентус Кристиано Роналдо за неприличния жест, който направи от терена след мача срещу Атлетико Мадрид.  \r\nСанкцията за Роналдо е същата като тази, която УЕФА наложи на старши треньора на Атлетико Мадрид Диего Симеоне, който се хвана за гениталиите след победата с 2:0 в първата среща в Мадрид. \r\nПортугалецът вкара хеттрик за победата на италианския гранд с 3:0, която класира отбора за четвъртфиналите в Шампионска лига.", "date": "2019.03.21", "title": "Спорт: УЕФА глоби Кристиано Роналдо за неприличния жест срещу Атлетико"}
{"url": "http://www.focus-news.net/news/2019/03/21/2637352/kyustendil-dvama-politsai-v-dupnitsa-sa-otstraneni-ot-dlazhnost-za-nanesen-poboy-na-zadarzhan.html", "text": "Съдът е уважил направеното от прокурор в Районна прокуратура - Дупница, искане за вземане на мярка за процесуална принуда за отстраняване от длъжност на С.П. и В.С. Двамата обвиняеми са били служители - полицаи в Участък - Бобошево към Районно управление на на МВР - Дупница при ОДМВР – Кюстендил. Това съобщиха от  Апелативна прокуратура - София  . \r\nП. и С. са били привлечени към наказателна отговорност за извършено от тях престъпление по 131, ал. 1 т. 2, пр. 3-то в сл. на чл. 130, ал. 1, вр. с чл. 20, ал. 2 от НК.  \r\nПрез м. август на 2018 г., в Районно управление на на МВР - Дупница, в съучастие, в качеството им на полицейски орган, при изпълнение на службата си нанесли побой на задържания в полицейското управление С. Б. На пострадалия били причинени множество леки телесни повреди, изразяващи се в охлузвания и кръвонасядания. Обвиняемият П. е привлечен и за това, че освен тези травми, чрез нанасяне на ритник в главата на Б., му причинил и средна телесна повреда, изразяваща се в счупване на долна челюст.  \r\nОпределението подлежи на обжалване пред Окръжен съд - Кюстендил.", "date": "2019.03.21", "title": "Кюстендил: Двама полицаи в Дупница са отстранени от длъжност за нанесен побой на задържан"}
{"url": "http://www.focus-news.net/news/2019/03/21/2637356/ministar-neno-dimov-nagradi-pobeditelya-vav-fotokonkurs-posveten-na-vodata.html", "text": "Министърът на околната среда и водите Нено Димов днес връчи наградата на победителя в тазгодишния фотоконкурс на Българската асоциация по водите (БАВ), организиран по повод Световния ден на водата 22 март. Това съобщиха от пресцентъра на  министерството . Първата награда в състезанието на тема „Няма нищо по-хубаво от дъждовното време“ получи Петя Радкова за творбата си „Спасение има“.  \r\n„Да повдигаме въпроса за водата е от значение, защото е безценен за нас ресурс. И тази фотоизложба допринася за това темата да въздейства не само един ден. Чрез изкуството и културата посланията се запомнят по-добре от всяка реч или директива за опазването на водите“, каза министър Димов при откриването на експозицията, в която са представени фотосите на всички финалисти.  \r\nНагради на отличените фотографи връчиха също зам.-министърът на околната среда и водите Красимир Живков, директорът на ПУДООС Михаела Габрашкова и директорът на дирекция „Управление на водите“ в МОСВ Илияна Тодорова. Инициативата се осъществява ежегодно с подкрепата на МОСВ и Предприятието за управление на дейностите по опазване на околната среда (ПУДООС). В артистичната надпревара през тази година участие взеха професионални фотографи и любители на изкуството, както и много деца. Общо 60 са кадрите във фотоизложбата, която е представена в галерия „Червената точка“ и ще продължи до 23 март 2019 г.  \r\nДнес МОСВ беше домакин и на кръгла маса на тема „Устойчиво управление на атмосферните води и предотвратяване на наводнения“, организирана отново от БАВ. На форума зам.-министър Красимир Живков подчерта, че в период на климатични промени темата за управлението на дъждовните води и предотвратяването на наводнения е изключително важна. „В Плановете за управление на риска от наводнения 2016-2021 г. са включени мерки, свързани с отвеждането и дренирането на дъждовните води“, каза Живков.", "date": "2019.03.21", "title": "Министър Нено Димов награди победителя във фотоконкурс, посветен на водата"}
{"url": "http://www.focus-news.net/news/2019/03/21/2637346/stara-zagora-na-protest-pred-sgradata-na-obshtinata-izlyazoha-spetsialistite-po-zdravni-grizhi-v-mbal-d-r-hr-stambolski-v-kazanlak.html", "text": "На протест пред сградата на Общината излязоха специалистите по здравни грижи в Многопрофилна болница за активно лечение „Д-р Хр. Стамболски”, предаде кореспондент на Радио  „Фокус” . Сред исканията на медицинските специалисти от Казанлък, които те изразяват от 1 март са: без търговски дружества в здравеопазването, еднаква основна заплата за всички специалисти по здравни грижи независимо от местоработата или собствеността на болницата – две минимални работни заплати за страната, допълнителните възнаграждения и техните размери да са с регламентирани правила, връщане на медицинските стандарти, промяна в категорията труд и др. \r\nВ декларация адресирана до редица държавни институции медицинските специалисти по здравни грижи в болницата в Казанлък заявяват, че се водят преговори между работодател и синдикати, но до този момент не са предоставени допълнителни споразумения към трудовите договори, съобразени с промените на минималната работна заплата. В декларацията се обръща внимание, че независимо от това те продължават да изпълняват отговорно и качествено професионалните си задължения , въпреки редуцирания състав и недостатъчното финансово положение, в което работят. В декларацията още се заявява, че са необходими незабавни промени в статута на общинските болници и тяхното финансиране.  \r\nВ началото на седмицата в Община Казанлък се проведе среща между управителя на МБАЛ „Д-р Христо Стамболски” д-р Кети Маналова и кмета Галина Стоянова, председателя на Общинския съвет Николай Златанов и общински съветници, на която д-р Маналова поясни следното: „Никога болницата в Казанлък не е била в по-добро състояние от сега. За първи път ще получим толкова много средства – близо 1,5 млн. лв. - от Правителството чрез Министерство на здравеопазването, Община Казанлък и Националната здравно-осигурителна каса”.  \r\nВсички участници в срещата бяха единодушни, че здравните работници заслужават достойно заплащане.  \r\nСпоред Годишния финансов отчет на болницата в Казанлък за 2018 г. показателите в баланса по обем и видове медицински дейности почти по нищо не се различават от последните 2 години. Наблюдава се увеличение на разходите заради увеличението на минималната работна заплата за страната, при разходите се наблюдават незначителни отклонения. \r\n„Болницата е стабилна, а протестите в нейния двор създават впечатление, че не е така. Не искам да има протести, още повече на терена на болницата, още повече те да се политизират. Повярвайте ми, това за всички страни ще е губещо“, заяви д-р Кети Маналова и определи исканията на медицинските специалисти като искания на национално ниво, за които се търси решение, но това не е възможно да се случи веднага.  \r\nСлавяна ГАЙДАРОВА", "date": "2019.03.21", "title": "Стара Загора: На протест пред сградата на Общината излязоха специалистите по здравни грижи в МБАЛ „Д-р Хр. Стамболски” в Казанлък"}
{"url": "http://www.focus-news.net/news/2019/03/21/2637359/nikolay-tsonkov-bsp-visshite-uchebni-zavedeniya-sa-slozhni-organizatsii-koito-rabotyat-po-opredelen-red-i-pravila.html", "text": "Висшите учебни заведения са сложни организации, които работят по определен ред и правила. Това каза народният представител от „БСП за България“ и член на парламентарната комисия по образованието и наука доц. д-р Николай Цонков в приветственото си слово по случай Деня на студентското управление във Висшето транспортно училище „Тодор Каблешков“, съобщиха от пресцентъра на  ГС на БСП-София . \r\n„Подобни инициативи дават възможност на студентите да се запознаят със същността на работата, учат на отговорност и заздравяват връзката между академичното ръководство, преподавателите и студентите”, допълни Цонков. Според него Висшето транспортно училище създава условия за развитие, професионално израстване и усъвършенстване на своите възпитаници. „Не забравяйте никога къде сте придобили образованието си, бъдете горди и носете достойно името на Висшето транспортно училище. Защото вие сте неговата реклама”, обърна се към студентите народният представител. \r\nНиколай Цонков поздрави академичното ръководство на ВТУ „Тодор Каблешков“ по повод 10-ата годишнина от стартирането на инициативата Ден на студентското управление.", "date": "2019.03.21", "title": "Николай Цонков, БСП: Висшите учебни заведения са сложни организации, които работят по определен ред и правила"}
{"url": "http://www.focus-news.net/news/2019/03/21/2637344/premierat-boyko-borisov-tsvetan-tsvetanov-tryabva-da-si-napravi-izvodi-otkade-doyde-atakata-za-apartamentite-tochno-po-tova-vreme.html", "text": "Цветан Цветанов трябва да си направи изводи откъде дойде атаката за апартаментите точно по това време. Това каза пред журналисти в Брюксел министър-председателят Бойко Борисов, предаде репортер на  Агенция „Фокус“ . „Това, че другите са маскари, нас не ни оправдава. Това, че там като вземеш предприятие или апартамент, е нещо нормално и ако се видите и вие самите, не отивате да ги питате тях, защото сте свикнали на всякакви корупционни схеми през годините, десетилетията и всичко, което са правили, нагледали сме се. Въпросът е ГЕРБ прави ли така? Това е тежкият въпрос, той е морален, не е дали всичко това е вярно. Всичко е много добре планирано. Аз внимателно слушах и секретаря на президента. Независимо, че някои ще кажат по-ниско ниво, но го слушам, защото той казва неща, които президентът примерно не би искал да каже. Аз тогава се удивих, че ГЕРБ били за „Грипен“, а те били за Ф-16, но тръгнали да купуват „Грипен“, защото ГЕРБ така иска. Така звучеше горе-долу изказването“, коментира Борисов и посочи, че още тогава се е замислил, че правят рязък завой в посока Ф-16. „Сега Цветанов също трябва да си направи изводи, защото утре пак заминава за САЩ на конференция по сигурност, откъде дойде тази атака по това време. Можеше да дойде след изборите, можеше по-рано. Но това пак не ни оправдава. Като се видим, ще водя разговор не на тема дали е законно, или не. Предполагам, че би трябвало да е законно. Не са деца, имат глави на раменете. Просто ми е мъчно, че толкова добри неща направихме и цялата енергия, цялата гадост, която ни удря, е за нещо толкова битово, толкова елементарно, гадно и ненужно. При положение, че имаш в по-хубавата част на квартала два луксозни апартамента, за които си ял бой и си ги доказал, минала е проверката по време на мандата на БСП, и кое наложи да го направим точно сега. Той това ми обясни, че е заменил два обзаведени за един на шпакловка и разликата я е доплатил на 1000 и кусур евро“, каза още Бойко Борисов.", "date": "2019.03.21", "title": "Премиерът Бойко Борисов: Цветан Цветанов трябва да си направи изводи откъде дойде атаката за апартаментите точно по това време"}
{"url": "http://www.focus-news.net/news/2019/03/21/2637354/samo-2-ot-kompaniite-v-sveta-izpolzvat-palniya-potentsial-na-informatsionnite-tehnologii.html", "text": "Само 2% от компаниите в света използват пълния потенциал на информационните технологии. Това стана ясно по време на  \r\nвтората част на ТОП бизнес събитието „BUSINESS EXCELLENCE 2022”, което се провежда в хотел Маринела, съобщиха от  сп. „Business Lady” . Във втората част на събитието се чуха интересни бизнес факти и актуални предизвикателства и мениджърски подходи от редица участници. Панелите, по които говориха български и световни бизнес експерти, дадоха отговори на редица въпроси, свързани с Кои човешки качества ще са най-ценни в бъдеще; Развитието на технологиите и мястото им в бизнеса; Маркетинг, служещ на клиента. \r\nСпиридула Дракопулу -  Google, Head of Finance & Performance Agencies: „Само 2% от компаниите използват пълния потенциал на информационните технологии и базата данни, с която разполагат. В същото време наблюдаваме 45% ръст в изискването от хората за доставка на същия или на следващия ден на търсените услуги. 61% от маркетолозите срещат затруднения при достъпа и интеграцията на бази данни от предходни години. А 75% от тях смятат, че едни от най-големите бариери при използването на информационните технологии се дължат на ниското образователно ниво и липсата на адекватно обучение за работа и анализ на данни.” \r\nЙордан Славов, Директор Маркетинг, Кока-Кола ХБК България: „Клиентът има различни измерения. В нашия бизнес те са 4 – купувача, потребителя, търговеца, дистрибутора. Трябва да разбираш потребителя, за да можеш да му влияеш. Съществуват 7 тенденции за потребителя, които са равнозначни за всички бизнеси. Ако искате да бъдете успешни в маркетингов план, трябва да разбирате поне част от тях – технология, здравословен начин на живот, местни продукти, да имаме страхотно преживяване и други. Друго важно условия е традиционният начин на сегментиране, който вече е в историята. Модерната сегментация говори за племена, трябва да напипаме вълната на всяка потребителска група. Как го правим ние? Хората искат всичко сега, което означава, че трябва да сме с тях 24 часа, 7 дни в седмицата. Ние имаме портфолио, което отговаря на това. Технологията трябва да бъде преведена и разбираема за всяка племенна група потребители.” \r\nИвайло Славов, СЕО Bulpros: „Клюбовите фактори в мениджмънта са: Отношение, Репутация, Лоялност и Надеждност, които не зависят от сферата на бизнес. Ние се съпротивляваме на промените, хората не сме склонни да се променяме, а ние живеем в ера на промените. Културата „шефът винаги и прав” приключи. Затова имаме необходимост да се учим, но ученето и вътрешната трансформация е бавен процес. Въпросът е как да адаптираме всички сфери на живота към промяната? Също така кои са тези неуспешни неща в мениджмънта в наши дни у нас – това е микромениджмънтът или стремежът към контролиране на всички хора и процеси в организацията. Следва да разберем правилните конкурентни подходи: инвестициите в хората, клиентски ориентиран бизнес подход, адаптиране към мултикултурното общество, игровизацията или прилагането на игрови елементи и механики в неигрови ситуации.” \r\nДаниела Бадалута: „Всеки един служител е търговска марка, всеки е посланик на марката. Бъдещето е в бизнес хъбовете. За поколението на Милениума, които са по-независими и предприемчиви, такива бизнес хъбове са по-привлекателни. Предизвикателствата на бъдещето към 2050 година са: увеличаването на населението с 30% или 10 млрд. души; невидимите плащания – изчезването на съвременните пари; важността на висшето образование ще се промени, заради обучаващите се машини; 100% застаряващо население и др.” \r\nЛилия Стоянов: Технологиите позволяват да оптимизираме 80% от процесите. Не застрашава хората, а компаниите, които са изостанали в технологично отношение. Съществува регламент от Европейската комисия, който регламентира отношенията между бизнеса, хората и образователните институции. Навлизането на изкуствения интелект в живота ни няма да спре. Въпросът е да съумеем да адаптираме човешкия ресурс към това. Един от начините е да изграждаме у децата в ранна детска възраст серия от социални умения, които дават възможност за справянето с нерутинни задачи. Голяма част от професиите ще изчезнат в следващите години и десетилетия. Тези от тях, които ще запазят своето място са предимно в хранителната индустрия, но пак подлежат на иновации, нововъведения и осъвременяване.  \r\nГеорги Александров, Country Managing Director at Oracle Bulgaria: „Контекстът, в който се използва технологията, е ключът към успеха. Не бива да се избира първо технологията, тъй като не се знае дали е подходящата. Облакът не е панацея, но ако ти не можеш да отидеш при него, той ще дойде при теб. Първият проблем беше: облак или не. А сега въпросът е кой облак. Ние като икономика трябва да предлагаме собствени разработки и така ще запазим работните места тук, а не да разчитаме, че сме евтина работна ръка и затова има заетост. Освен да обучаваме младите, трябва да покажем и перспектива на бизнеса. Изкуственият интелект като технология не е монопол на големите, а може да се използва и от по-малки компании.” \r\nХристо Христов, Президент на IAB България, главен изпълнителен директор на Netinfo: „Коя е високо технологичната цел на България – няма такава, държавата няма централна дигитална стратегия. Бизнесите, които не възприемат дигиталната трансформация, ще отстъпят пазарните си дялове на тези, които са по-бързи и по-иновативни. 90% от сайта на Амазон се пише от машини, а какво виждаме определя изкуственият интелект и подготвя нов криейтив за нови постери. Технологиите са в голява помощ при разказването на истории, вече има виртуална реалност и можем да отидем в Танзания, ако искаме.” \r\nАнастас Шопов, Управляващ директор, ERP.BG, Дигитална трансформация мисионер: „Българските ИТ компании трябва да работим заедно, за да постигнем висок технологичен успех. Според мен е добре да привлечем фондове, които да изнесат на глобално ниво нашите ИТ идеи. Това, което притеснява клиентите е сигурността на данните. И все повече фирми осъзнават, че на облака информацията е по-сигурна и защитена, по-евтино е и има по-голяма полза за бизнеса.” \r\nТази вечер, в 20.00 часа за пета поредна година ще се проведат годишните награди „КОМПАНИЯ НА ГОДИНАТА”, отличаващи най-добрите компании в различните индустрии, давайки гласност на постиженията им и фокусирайки общественото внимание върху иновативните и успешни модели на управление. Наградите се връчват за заслуги, свързани с развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; индивидуален клиентски подход; успешен бизнес модел; ноу-хау; добро пазарно позициониране; устойчиво развитие; корпоративна социална отговорност; позитивен обществен имидж и други. Сред категориите тази година са УСПЕШЕН МЕНИДЖМЪНТ, СТРОИТЕЛСТВО И АРХИТЕКТУРА, МЕДИИ, ИНДУСТРИЯ, БАНКОВ СЕКТОР, ЗДРАВЕОПАЗВАНЕ, ИНВЕСТИЦИИ, ТЕЛЕКОМУНИКАЦИИ, БЪРЗООБОРОТНИ СТОКИ, ФАРМАЦИЯ, РЕКЛАМА и други. \r\nПартньори на тазгодишното издание са: радио Витоша, радио Фокус, информационна агенция Фокус, информационна агенция Кросс, QuigleyMedia, интернет порталите Vesti.bg, Sinoptijk.bg, Mail.BG, Radar.BG, b2bmedia, Manifesto.BG, Flashnews.bg, J Point, както и Българска асоциация за управление на хора (БАУХ) и „Стопански факултет” към СУ „Св. Климент Охридски”.", "date": "2019.03.21", "title": "Само 2% от компаниите в света използват пълния потенциал на информационните технологии"}
{"url": "http://www.focus-news.net/news/2019/03/21/2637351/premierat-boyko-borisov-vazlozhil-sam-na-kiril-ananiev-do-dve-sedmitsi-da-popravi-metodikata-za-vaznagrazhdeniyata-v-bolnitsite-za-da-sa-dovolni-i-meditsinskite-sestri.html", "text": "Възложил съм на Кирил Ананиев до две седмици да поправи методиката за възнагражденията в болниците, за да са доволни и медицинските сестри. Това каза пред журналисти в Брюксел министър-председателят Бойко Борисов, предаде репортер на  Агенция „Фокус“ . „Яд ме е, толкова добри неща правим и енергията ни отива просто ей така. Вчера 53 млн. лв. Представете си новина, която пускате: „Няма да има великденски надбавки“. Днес работят с медицинските сестри. След като оправихме малките болници, общинските. Възложил съм на Ананиев, две седмици максимум, да ми поправи методиката. Даваме огромни пари в здравеопазването, само че шефовете на болниците си дават ДМС-та, правят си някакви такива неща, които не стигат до сестрите. Да ми направи методика, ако трябва ще доплатим и това трябва да се случи, трябва да са доволни. И това сме вършили днес“, коментира Бойко Борисов.", "date": "2019.03.21", "title": "Премиерът Бойко Борисов: Възложил съм на Кирил Ананиев до две седмици да поправи методиката за възнагражденията в болниците, за да са доволни и медицинските сестри"}
{"url": "http://www.focus-news.net/news/2019/03/21/2637362/aktsenti-v-sutreshniya-blok-dobro-utro-balgariya-na-radio-fokus-za-22-mart.html", "text": "Агресията като социален феномен, за първите прояви, семейството и обществото като фактор за справяне с подобни прояви, отговорите ще потърсим от психотерапевта Мадлен Алгафари. С доц. Харалан Александров, социален антрополог ще коментираме политическото говорене и какво чуват гласоподавателите, какво биха искали да чуят. Куха ли е реториката на политиците? За предстоящите проекти, в какви инициативи ще участва Община Златоград, както и за културния календар, с още информация очаквайте кметът Мирослав Янчев. Вторият национален фестивал „Дервиши Варвара 2019” ще се проведе в село Варвара, община Септември. Какво предвижда конкурсната програма и какви са наградите ще чуете от репортажа на Ваня Николова от Радио „Фокус“ – Пазарджик. Регионалната библиотека „Пенчо Славейков” във Варна отпразнува своя 136-ти рожден ден. От културната институция промотираха нова услуга „Моята библиотека“, която позволява на читателите да ползват свое онлайн пространство. В библиотеката са предвидени инициативи за Деня на читателя. Повече по темата ще научим от репортера ни във Варна Диана Стоева. Защитената местност „Рупите“ е разположена във вътрешната част на кратера на угасналия вулкан Кожух. Повече за възвишението „Кожух“ и за местността „Рупите“, ще научим от репортажа на колегата от Радио „Фокус“ - Пирин – Натали Стефанова. \r\nТези и още теми – в „Добро утро, България“ от 06.00 до 10.00 часа на 22 март, с водещ Елеонора Чолакова.", "date": "2019.03.21", "title": "Акценти в сутрешния блок „Добро утро, България“ на Радио „Фокус“ за 22 март"}
{"url": "http://www.focus-news.net/news/2019/03/21/2637360/ministar-mladen-marinov-poseti-administratsiyata-za-borba-s-narkotitsite.html", "text": "България е един от най-добрите ни партньори и ние ще продължим да разширяваме нашата съвместна дейност, заяви Утам Дилън, изпълняващ длъжността администратор на ДЕА. Министърът на вътрешните работи Маринов посети Администрацията за борба с наркотиците. Това съобщиха от пресцентъра на  МВР . В рамките на срещата двамата обсъдиха състоянието на двустранното сътрудничество по противодействие на престъпления, свързани с производството и разпространението на  наркотични вещества, както и перспективите за развитие на това взаимодействие. Обмениха информация за актуалните тенденции в трафика на наркотици и предприетите действия за борба с този вид престъпност. Двамата бяха единодушни, че транснационалният характер на тази престъпна дейност изисква все по-тясно взаимодействие между правоохранителните органи, бърз обмен на информация и уеднаквяване на професионалните стандарти. Открити и последователни сме в нашата работа. Изградили сме високо ниво на доверие помежду си и затова постигаме резултати, изтъкна българският вътрешен министър. По време на посещението бе договорено продължаване на обучението, предоставяно от ДЕА. Министър Младен Маринов отправи покана към Утам Дилън за посещение в България, която той прие с благодарност.", "date": "2019.03.21", "title": "Министър Младен Маринов посети Администрацията за борба с наркотиците"}
{"url": "http://www.focus-news.net/news/2019/03/21/2637361/afp-prodalzhava-da-narastva-broyat-zaginalite-pri-potavaneto-na-feribot-kray-mosul.html", "text": "Броят на загинали при преобръщането и потъването на ферибот в река Тигър край северния иракски град Мосул продължава да се увеличава. По последни данни на властите на близкоизточната страна жертвите са най-малко 71, предава  AFP . \r\nПо-рано се съобщаваше за 54 загинали и 28 души в неизвестност. \r\nПлавателният съд е превозвал мъже, жени и деца към туристически комплекс в Мосул. Инцидентът се случва навръх честванията на кюрдската Нова година.  \r\nМедии съобщиха, че на ферибота е имало около 200 души. Препълването му е станало причина за произшествието. Предполага се, че повечето жертви са жени и деца, които не са могли да плуват.  Тереза Герова", "date": "2019.03.21", "title": "AFP: Продължава да нараства броят загиналите при потъването на ферибот край Мосул"}
{"url": "http://www.focus-news.net/news/2019/03/21/2637363/zapochna-rabotnata-sesiya-na-evropeyskiya-savet-vav-format-es-27-v-bryuksel-v-koyato-uchastva-premierat-boyko-borisov.html", "text": "Започна работната сесия на Европейския съвет във формат ЕС-27 в Брюксел, в която участва премиерът Бойко Борисов. Това съобщиха от  правителствената информационна служба . Държавните и правителствени ръководители обсъждат последните събития след нотификацията от Обединеното кралство съгласно член 50.", "date": "2019.03.21", "title": "Започна работната сесия на Европейския съвет във формат ЕС-27 в Брюксел, в която участва премиерът Бойко Борисов"}
{"url": "http://www.focus-news.net/news/2019/03/21/2637355/kaloyan-pargov-bsp-sofiya-darzhavata-e-dlazhna-da-zashtiti-taksimetroviya-bransh-ot-neloyalnata-konkurentsiya.html", "text": "Държавата е длъжна да защити таксиметровия бранш от нелоялната конкуренция. Това заяви председателят на БСП - София и на групата на социалистите в Столичния общински съвет (СОС) Калоян Паргов пред събралите се на протест шофьори на таксита на площада пред храма \"Св. Александър Невски\". Това съобщиха от  БСП - София . Лидерът на левицата в София подкрепи справедливия им протест срещу нерегламентираните превози през популярна онлайн платформа и покани техни представители да присъстват идната седмица на заседанието на Комисията по транспорт и туризъм в СОС, на която той е заместник-председател. Калоян Паргов се ангажира да повдигне отново всички въпроси, които ги вълнуват, и заедно да обсъдят възможностите за решаването им. \r\n\"Позицията на БСП винаги е била в посока полагане на необходимите усилия, за гарантиране сигурността, качеството и комфорта на таксиметровата услуга, каза Калоян Паргов пред протестиращите шофьори. - Това минава през стриктно спазване на Закона за автомобилните превози, както и през утвърдените от СОС минимални и максимални тарифи за дейността, приетия с бюджета на СО за 2019 година размер на патентен данък и необходимите разрешителни за извършване на таксиметров превоз в столицата\". \r\nКалоян Паргов добави, че с общинските съветници от групата на БСП в СОС настояват компетентните държавни органи да предприемат спешни мерки и да преустановят нерегламентираните таксиметрови превози в столицата и страната. \"В края на миналата година таксиметровите шофьори дойдоха на среща с нас в централата ни, защото не бяха чути от управляващите за тарифната политика, припомни Калоян Паргов. - Днес отново им казах, че начинът да постигнат успех в отстояването на правата им е да покажат, че са единни и да се борят. Заявих, че имат пълна подкрепа от мен в битката им срещу сивия сектор и нелоялната конкуренция. Сега КЗК и ДАИ трябва да си свършат работата. Защото всички искаме таксиметровата услуга да е бърза, удобна и качествена. В много държави таксиметровите шофьори имат и социални функции, за което използват и специални условия за движение. Правилата, които в момента съществуват в България за таксиметровите шофьори, трябва да бъдат спазвани, да има контрол и да бъдат прецизирани там, където е необходимо. Защото шофьорите на таксита трябва да получават справедливо възнаграждение за труда си, да работят спокойно, за да може да гарантират качество и сигурност на предлаганата услуга\".", "date": "2019.03.21", "title": "Калоян Паргов, БСП - София: Държавата е длъжна да защити таксиметровия бранш от нелоялната конкуренция"}
{"url": "http://www.focus-news.net/news/2019/03/21/2637358/ministerstvo-na-pravosadieto-predlaga-otmyana-na-vazmozhnostta-za-poluchavane-na-balgarsko-grazhdanstvo-sreshtu-kratkotrayni-investitsii.html", "text": "Министерство на правосъдието публикува за обществено обсъждане проект на Закон за изменение и допълнение на Закона за българското гражданство. Това съобщиха от пресцентъра на  Министерство на правосъдието . С приемането на новите текстове ще отпадне възможността чужденците, получили статут на постоянно пребиваващи у нас срещу инвестиции, да получават впоследствие гражданство при значително облекчени условия. Същото ще важи и за членовете на техните семейства. Условията ще са валидни и за бизнесмените, увеличили инвестицията си при същите условия на закона до стойност най-малко два милиона лева. \r\nПрактиката показва, че кандидатстващите за придобиване на гражданство на тези основания са получили разрешение за постоянно пребиваване поради направени вложения предимно в закупуване на държавни ценни книжа на стойност над един милион лева или са вложили сума над един милион лева в лицензирана кредитна институция по договор за доверително управление, съответно са увеличили инвестицията при същите условия до два милиона лева. Към момента на подаване на молбата за придобиване на българско гражданство или на някой от следващите етапи на производството често се оказва, че инвестицията не е налична поради извършена продажба на закупените ценни книжа.  \r\nУстановени са случаи, в които при направено вложение чрез договор за доверително управление лицето не притежава банкови сметки и не е регистрирано като инвеститор в съответната банка, посочена от него за вложение на своя капитал под формата на парични средства или други финансови активи. Същевременно лицата, кандидатстващи за придобиване на българско гражданство на това основание, го получават значително по-бързо и без да са длъжни да владеят български език и да се откажат от досегашното си гражданство, което ги облекчава значително. \r\nС промените се регламентират и нови съкратени срокове за произнасянето на Министерството на правосъдието, ДАНС и МВР в отделните етапи на производството. За да се избегне нерегламентираното забавяне при възлагане на допълнителни проверки на кандидатите, срокът на процедурата по получаване на гражданство спира да тече по време на проверките.", "date": "2019.03.21", "title": "Министерство на правосъдието предлага отмяна на възможността за получаване на българско гражданство срещу краткотрайни инвестиции"}
{"url": "http://www.focus-news.net/news/2019/03/21/2637366/zamestnik-ministar-valentin-yovev-shte-uchastva-v-generalnata-asambleya-na-saveta-na-evropeyskite-geodezisti.html", "text": "Заместник-министърът на регионалното развитие и благоустройството инж. Валентин Йовев ще участва утре – 22 март 2019г., в Генералната Асамблея на Съвета на европейските геодезисти. Това съобщиха от пресцентъра на  министерството . \r\nФорумът е двудневен и се провежда в хотел „Рамада“ в столицата.  \r\nНачалото на събитието е в 09.00 часа.", "date": "2019.03.21", "title": "Заместник-министър Валентин Йовев ще участва в Генералната Асамблея на Съвета на европейските геодезисти"}
{"url": "http://www.focus-news.net/news/2019/03/21/2637365/v-mvr-shte-se-provede-brifing-po-povod-otkrita-protsedura-za-izgrazhdane-na-ploshtadki-za-razpolagane-na-konteyneri.html", "text": "В МВР ще се проведе брифинг по повод открита процедура „Изготвяне на инвестиционни проекти, упражняване на авторски надзор и изпълнение на строително-монтажни работи (инженеринг) за изграждане на площадки за разполагане на контейнери”. Това съобщиха от пресценъра на  МВР . Брифингът ще се проведе на 22 март, от 11.30 часа в централното фоайе в сградата на министерството.", "date": "2019.03.21", "title": "В МВР ще се проведе брифинг по повод открита процедура за изграждане на площадки за разполагане на контейнери"}
{"url": "http://www.focus-news.net/news/2019/03/21/2637364/ministarat-na-obrazovanieto-i-naukata-krasimir-valchev-shte-poseti-nimh-na-22-mart-po-povod-profesionalniya-praznik-na-meteorolozite.html", "text": "На 22 март 2019 г., в 9.00 часа министърът на образованието и науката Красимир Вълчев ще посети Националния институт по метеорология и хидрология, който утре има професионален празник. Това съобщиха от пресцентъра на МОН.   \r\nОт 11.30 часа в 51 СОУ „Елисавета Багряна“ ще се проведе Национална конференция „Обмяна на добри практики в природните науки“. Повече от 100 учители от страната ще представят добри практики от областите - физика, химия, биология, човекът и природата и информационни технологии.  \r\nВ конференцията ще участва и заместник-министърът на образованието и науката Таня Михайлова.", "date": "2019.03.21", "title": "Министърът на образованието и науката Красимир Вълчев ще посети НИМХ на 22 март по повод професионалния празник на метеоролозите"}
{"url": "http://www.focus-news.net/news/2019/03/21/2637367/hurriyet-turtsiya-preduprezhdava-zapada-da-ne-ignorira-islyamofobiyata.html", "text": "Турция предупреди Запада, че игнорирането на ислямофобията би могло да доведе до нови смъртоносни атаки, съобщава вестник  Hurriyet . \r\n„Пренебрегването на ислямофобията може да положи основите за подобни терористични атаки\", като тази в новозеландският град Крайстчърч, се казва в изявление на Съвета за национална сигурност на Турция, като същевременно се подчертава, че тези нападения показват враждебност към Анкара. \r\nНа редовно заседание Съветът също така категорично осъди терористичните атаки и убийството на „невинни хора заради техните убеждения\". \r\nНай-малко 50 мюсюлмани бяха убити и още толкова ранени, когато роденият в Австралия Брентън Тарант, на 28 години, откри стрелба в две джамии в новозеландския град, включително и по четири деца под 18 години, застреляни хладнокръвно, коментира изданието.  \r\nСъветът също така заяви, че Турция ще продължи да се бори с всички терористични групировки с непоколебима решимост и никога няма да позволи формирането на „терористичен коридор“ по южните граници на страната.", "date": "2019.03.21", "title": "Hurriyet: Турция предупреждава Запада да не игнорира ислямофобията"}
{"url": "http://www.focus-news.net/news/2019/03/21/2637368/klear-greydi-departament-po-vatreshna-sigurnost-na-sasht-visoko-tsenim-gotovnostta-na-balgariya-da-investira-v-sazdavaneto-na-platforma-za-obmen-na-informatsiya-v-realno-vreme.html", "text": "В рамките на визитата си в САЩ българската делегация, водена от министър Младен Маринов, проведе работна среща с изпълняващата длъжността заместник-секретар по вътрешната сигурност на САЩ, Департамент по вътрешна сигурност, Клеър Грейди. Това съобщиха от пресцентъра на  МВР . Преглед на двустранните отношения в областта на вътрешните работи и възможности за по-нататъшните съвместни действия бяха във фокуса на обсъжданите въпроси. Имаме отличен отношения в областта на правоохраната, през последните години заедно постигнахме изключителен напредък в сътрудничеството, отбеляза Клеър Грейди. Министър Маринов сподели своите впечатления от проведените срещи с правоохранителните агенции на САЩ и благодари сърдечно за възможността българската делегация да посети границата на САЩ с Мексико и да се запознае на място с предизвикателствата и добрите практики в тази област.  \r\nВ рамките на проведената среща българският вътрешен министър запозна домакините с миграционната ситуация в България и подчерта приоритетното значение, което правителството отдава на граничната сигурност и поддържането на високо ниво на взаимодействие с всички съседни страни. Той потвърди високата оценка за съвместната работа със Службата за гранична и митническа охрана на САЩ и резултатния обмен на биометрична информация. В този смисъл и.д. заместник-секретарят по вътрешната сигурност оцени високо готовността на страната ни да инвестира в създаването на платформа за обмен на информация в реално време.  \r\nБе постигната договореност за постигане на още по-тясно сътрудничество в ефективното противодействие с киберпрестъпността, в това число и обучения за българските правоохранителни органи. България е надежден партньор на САЩ в борбата с организираната престъпност и международния тероризъм и развитието на стратегическо сътрудничество в тази сфера е наш приоритет, подчерта министър Маринов.  От българска страна  бе поставен отново и въпросът за включването на България в програмата за безвизово пътувания на САЩ. Бе подчертано, че страната ни не само е подписала всички необходими споразумения, но и на практика ги изпълнява. Бе отправена покана към американската страна за посещения в България и на място да се запознае с изпълнението на критериите за безвизово пътуване.", "date": "2019.03.21", "title": "Клеър Грейди, Департамент по вътрешна сигурност на САЩ: Високо ценим готовността на България да инвестира в създаването на платформа за обмен на информация в реално време"}
{"url": "http://www.focus-news.net/news/2019/03/21/2637357/pentagonat-programata-za-obuchenie-na-turski-piloti-za-upravlenie-na-f-35-mozhe-da-bade-pauzirana.html", "text": "Пентагонът заплаши да преустанови процеса по предаването на Турция на изтребителите от пето поколение F-35 в опит да убеди Анкара да се откаже от придобиването на руските зенитно-ракетни системи С-400. Помощник-министърът на отбраната на САЩ Кетрин Уилбаргър подчерта, че „програмата за обучение на турски пилоти за управление на F-35 може да бъде паузирана“, предава  TACC , като се позовава на медийни доклади. \r\nСъгласно думите на Уилбаргър, подобна мярка „ще стане сигнал за Анкара за сериозността на нашите намерения“. \r\nПредставителят на Пентагона припомни, че САЩ нееднократно са предупреждавали Турция, че доставките на С-400 заплашва сигурността на всички съюзници в НАТО, които приемат на въоръжение F-35. „С-400 е компютър, F-35 – също. Никой не би искал да включва своя компютър към този на противника, точно за това става въпрос“, поясни Уилбаргър. \r\nТурция е един от участниците в програмата за развитие на F-35, произвеждайки набор от компоненти за изтребителя. По-рано Анкара обяви, че възнамерява да закупи до 100 такива самолета. Първите два бяха прехвърлени на Турция през юни 2018 г., за да се обучат пилоти и технически персонал във военновъздушната база Люк в щата Аризона. Предполага се, че в края на пилотната програма за обучение тези два F-35 ще бъдат изпратени в Турция - приблизително през ноември тази година. . Тереза Герова", "date": "2019.03.21", "title": "Пентагонът: Програмата за обучение на турски пилоти за управление на F-35 може да бъде паузирана"}
{"url": "http://www.focus-news.net/news/2019/03/21/2637371/veliko-tarnovo-shte-badat-podmeneni-otoplitelnite-uredi-na-70-domakinstva-po-proekt-na-obshtinata.html", "text": "Ще бъдат подменени отоплителните уреди на 70 домакинства във Велико Търново по проект на Общината. Това съобщи пред журналисти зам.-кметът Снежана Данева – Иванова, предаде репортер на  Радио „Фокус“ – Велико Търново . Проектът се казва „Българските общини работят заедно за подобряване качеството на атмосферния въздух“  и се реализира по програма „Life+“. В него освен Велико Търново са включени и общините  София, Монтана, Русе, Стара Загора и Бургас и една неправителствена организация – Клуб „Икономика 2000“.  \r\n„Изследването сочи, че в тези 6 града живее около 1/3 от населението на България. Битовото отопление в тези градове е една от основните причини за замърсяване на качеството на въздух. Според анализа промяната на  отоплителните уреди на твърдо гориво с такива на пелети или на природен газ ще окаже  изключителен  ефект в тези големи градове“, посочи зам.-кметът. Тя допълни, че проектът ще се реализира в период от 6 години – от 2019 до 2024 година. В него ще бъдат обхванати общо 500 домакинства в тези градове. Проектът предвижда създаване на експертен център, който ще определи критериите за избор на семействата, чрез проучване на пазара на алтернативните форми на отопление и чрез социологическо проучване на нагласите на населението. Ще бъде направено проучване и на терен в  районните, които са най-засегнати от замърсяване в следствие на битовото отопление. По проекта се предвижда и поставянето на две мониторингови станции, които ще измерват качеството на въздух в реално време. Данните ще се публикуват на интернет страницата на Общината и ще могат да бъдат следени в реално време. Общата стойност на проекта е 16,6 млн. евро, от които 10 млн. евро е безвъзмездната финансова помощ, която общините ще поучат. За Община Велико Търново финансирането е в размер на  550 000 евро, като 368 000 евро е съфинансирането от общинския бюджет.  \r\n„Очакваните резултати са свързани с подобряване качеството и чистотата на въздуха като се ограничи отоплението на твърдо гориво, с повишаване качеството на живот на хората и не на последно място с повишаване привлекателността на градовете  за местните жители, за бизнеса и за туристите“, посочи Снежана Данева – Иванова. Тя съобщи, че  Община Велико Търново работи и по друг проект за чистота на въздуха, по който голям брой домакинства ще получат финансова помощ както за подмяна на отоплителните уреди, така и за поставянето на филтри на комините. \r\nНадежда КРЪСТЕВА", "date": "2019.03.21", "title": "Велико Търново: Ще бъдат подменени отоплителните уреди на 70 домакинства по проект на Общината"}
{"url": "http://www.focus-news.net/news/2019/03/21/2637373/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Франция Еманюел Макрон предупреди,че ако при гласуването следващата седмица британските депутати отхвърлят отново споразумението за излизането на Обединеното кралство от структурите на Общността, Лондон ще се раздели с Брюксел без сделка, предава  AFP . \r\n„В случай на негативен британски вот ще се отправим към сценарий без сделка. Всички го знаем. Важно е да бъдем ясни в тези дни и моменти“, подчерта Макрон при пристигането си в Брюксел за участие в двудневната среща на върха на лидерите на ЕС. \r\n***  Броят на загинали при преобръщането и потъването на ферибот в река Тигър край северния иракски град Мосул продължава да се увеличава. По последни данни на властите на близкоизточната страна жертвите са най-малко 71, предава  AFP . \r\nПо-рано се съобщаваше за 54 загинали и 28 души в неизвестност. \r\nПлавателният съд е превозвал мъже, жени и деца към туристически комплекс в Мосул. Инцидентът се случва навръх честванията на кюрдската Нова година.  \r\nМедии съобщиха, че на ферибота е имало около 200 души. Препълването му е станало причина за произшествието. Предполага се, че повечето жертви са жени и деца, които не са могли да плуват. \r\n***  Нападателят, който откри огън в трамвай в Утрехт и отне живота на трима души, е действал сам. Това поясниха от Прокуратурата в нидерландския град, съобщава германският национален ежедневник  Die Frankfurter Allgemeine Zeitung . \r\n„Следователите разполагат с доказателства, че по време на стрелбата заподозреният не е получил помощ от други хора“, съобщиха от Прокуратурата.  \r\nЗадържан по случая е 37-годишен мъж с турски корени. Той бе арестуван в понеделник, няколко часа след инцидента. \r\n***  Върховният духовен лидер на Иран аятолах Али Хаменей обяви, че Техеран е решен да засили отбранителните си способности, въпреки нарастващия натиск от САЩ и техните съюзници да ограничат програмата на страната за балистични ракети, съобщава англоезичният израелски вестник  The Jerusalem Post  . \r\n„Ще продължим да засилваме иранската отбранителна мощ, въпреки натиска на Америка и нашите врагове... Трябва да приведем отбраната до степен, че врагът да разбере, че не може да заплашва Иран... Американските санкции ще направят Иран самодостатъчен\", цитира изданието думите на Хаменей от реч по случай персийската нова година, излъчвана на живо по държавната телевизия. \r\nМиналата година държавният глава на САЩ Доналд Тръмп изтегли страната от споразумението за ядрената програма, което Иран и шест световни сили подписаха през лятото на 2015 г. Впоследствие лидерът на Белия дом възобнови широкообхватните санкции на САЩ срещу Иран. \r\nСанкциите имат за цел да принудят Техеран да приеме по-строги ограничения за ядрената си дейност, да премахне програмата си за балистични ракети и да намали намесата си в конфликти в Близкия изток. \r\n***  Когато става въпрос за отношенията на държавния глава на САЩ Доналд Тръмп с Русия, възникват някои оправдани въпроси. Въпреки това, ако сравним политиката на Тръмп към Русия с политическата платформа на демократите за президентските избори през 2020 г., става ясно, че политиката на настоящия лидер на Белия дом е много по-твърда, отбелязват от редакцията на американското издание  Washington Examiner ,  като предлагат класация с петима демократи, които се отнасят към Русия по-добре от Тръмп. \r\n„Да започнем със сенатор Елизабет Уорън (Масачузетс), която иска да изчисти армията. Такъв курс би лишил Америка от основните средства за възпиране на руската агресия. Имайте предвид, че Тръмп правилно увеличава финансирането за въоръжените сили, като обръща стратегическо внимание на междудържавното съперничество“, подчертава изданието. \r\nСледва Бето О'Рурк от щата Тексас. „Работейки в Конгреса, той се противопостави на доставката на оръжие за Украйна. Тръмп предостави подобна помощ на Киев и предприе допълнителни стъпки в тази посока“, припомня вестникът.  \r\nЧленът на Камарата на представителите Тълси Габард (щата Хаваи), можеше да живее в Дамаск като лоялен сътрудник на сирийския президент Башар Асад, ако не работеше в Конгреса. Но не само. Тя многократно е заявявала, че Путин е жертва на несправедлив американски натиск, отбелязва Washington Examiner. \r\n„И разбира се, имаме независим сенатор от Върмонт, Бърни Сандърс, чиято платформа за външна политика е толкова удобна за руската агресия, че бившият офицер от КГБ Путин не можеше дори да мечтае за това“, продължава с класацията изданието. \r\nНа последно място е посочено името на бившия вицепрезидент Джо Байдън. Като висш ръководител в администрацията на Обама той няма доверие по отношение на противопоставянето на руската агресия, твърдят от редакцията.  \r\nОбобщението: „Разбира се, Тръмп е далеч от идеала в отношенията с Русия. Може би (специалният прокурор, разследващ руската намеса в САЩ Робърт) Мюлер ще ни представи нови факти. Но ако се съди по предприетите досега действия, от Сирия и Украйна до бойния потенциал на НАТО, Тръмп направи много повече в рамките на противопоставянето на Русия и спечели много повече доверие от демократите, които искат да го изместят от власт“.   \r\n***  Министърът на външните работи на Гърция Йоргос Катругалос изрази надежда, че Атина и Анкара могат да засилят разбирането помежду си и да облекчат напрежението между двете страни. Съответното първият дипломат на Атина заяви след среща в Анталия с турския му колега Мевлют Чавушоглу, съобщава електронното издание на атинския ежедневник  Kathimerini . \r\n„Двете страни могат да предложат пример за мирно съвместно съществуване с уважение към правилата на международното право\", подчерта Катругалос, добавяйки, че двете страни искат да продължат с „положителна програма\". \r\n„Ние не вярваме във войната между народите\", увери гръцкият външен министър, като изрази надежда за поставяне на началото на „период на по-добро разбиране, деескалация на напрежението и насърчаване на диалога\". \r\nПо въпроса за енергетиката Катроугалос защити „очевидното“ право на Кипър да управлява залежите в изключителната си икономическа зона (ИИЗ), като призна, че Турция също има права в Източното Средиземноморие. \r\nКатругалос отново подчерта подкрепата на Гърция за перспективите за присъединяване на Турция към Европейския съюз, като заяви, че е в интерес на Общността и на страната му да има „приятелска европейска Турция на нашата източна граница\".По въпроса за Кипър Катругалос подчерта, че двамата министри се договориха да проведат разговори за определяне на позицията на всяка страна.  \r\nТемите на дискусията в Анталия са били сондажите за природен газ и нефт, „турското“ малцинство в Западна Тракия и Кипър, заяви на свой ред Чавушоглу. \r\nПо въпроса за проучването на природния газ, турският дипломат отбеляза, че „нито един проект не е реалистичен без участието на Турция\", като благодари на гръцкия си колега за коментара, че Анкара бе бива да бъде изключвана от процеса.  \r\nЧавушоглу също подчерта необходимостта от засилване на икономическото сътрудничество между двете страни. Повишаването на инвестициите и туризма между двете страни е само една от целите, подчерта първият дипломат на Анкара.   \r\nПо въпроса за мерките за изграждане на доверие, на които Атина и Анкара се стремят да приложат, Чавушоглу увери, че след среща на политическо ниво между двете страни ще се проведат консултации и между военните на Атина и Анкара.  \r\nПрез следващите седмици са планирани още срещи, обяви Чавушоглу и добави, че ще посети Гърция след изборите в Турция на 31 март. \r\n***", "date": "2019.03.21", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/03/21/2637374/narodniyat-predstavitel-galya-zhelyazkova-nagradi-studenti-ot-xi-zimen-universitet.html", "text": "За единадесета поредна година в курорта Боровец се проведе Зимен университет, организиран от Националното представителство на студентските съвети и Асоциация за университетски спорт „Академик”. Това съобщиха от пресцентъра на  ПП ГЕРБ . На специална церемония по закриването бяха наградени и най-добрите участници в състезания в няколко дисциплини. Събитието уважиха зам.-министърът на образованието и науката Петър Николов, Петьо Кънев - изпълнителен директор на ЦРЧР, Яна Вангелова - председател на НПСС и представители на различни академични общности.   \r\nНародният представител от ГЕРБ Галя Желязкова беше сред официалните гости на събитието и използва възможността да поздрави всички участници.  \r\n„Университетските зимни игри са се превърнали в чудесна традиция, те се провеждат в академичен дух и в духа на университетското спортно движение и целят да възпитат у младите българи чувството за спортсменство. Това е социален проект, който залага много на комуникацията между различните студентски общности, обмяна на идеи и опит чрез обучения, семинари, спортни събития. Поздравявам всички студенти, взели участие в тазгодишното издание, защото спортът е преди всичко здраве, превенция, екипност и мотивация. Приветствам инициативата и благодаря на организаторите за перфектния дух и атмосфера, които бяха създали”, сподели бургаският депутат.", "date": "2019.03.21", "title": "Народният представител Галя Желязкова награди студенти от XI Зимен университет"}
{"url": "http://www.focus-news.net/news/2019/03/21/2637377/ministar-nikolina-angelkova-v-burgas-ochakva-ni-dinamichno-lyato-kachestvoto-na-uslugite-e-nachinat-da-sme-atraktivni-pred-turistite.html", "text": "През лято 2019 г. стартираме приемни дни по цялото Черноморие, даваме ход и на инициатива Ден на отворени врати за културните забележителности в курортите. Това заяви министърът на туризма Николина Ангелкова в Бургас при откриване на втората среща на работещите в сферата на туризма от Южното Черноморие. В дискусията се включиха представители на местната власт, на бизнеса и регионални сдружения в сектора, съобщиха от пресцентъра на  министерството .  \r\nАкцент тази година е вътрешният туризъм. Фокусът върху културно-историческия, балнео- и конгресния туризъм ще ни помогнe да разширим крилата на летния сезон, допълни министърът.  \r\nОчаква ни динамично лято с много предизвикателства и всички трябва стриктно да изпълняваме задълженията си според законите. Министерството на туризма ще бъде безкомпромисно за попълване на данните в Единната система за туристическа информация, която трябва да заработи ефективно след 1 октомври. Няма да допуснем да се нарушават нормативните изисквания за стопанисване на плажовете, особено при разполагане на нерегламентирани обекти или неосигурен достъп до плажа. Целта е да се гарантира качествена услуга на посетителите, каза министър Ангелкова.  Тя подчерта, че успешните резултати могат да се постигнат само с общи усилия и че министерството държи изключително много на диалога с бранша.  \r\nБлагодарение на това партньорство за годините след създаването на самостоятелната туристическа администрация е отчетен 31% ръст на чуждестранните туристи, а увеличението при приходите от тези визити е 34 на сто и общо с вътрешните достигнаха 8,4 млрд. лв. Предстои ни още много работа, защото ранните записвания вървят трудно заради международната конкуренция и се отчитат спадове на някои важни пазари като Русия и Германия, стана ясно от думите на министър Ангелкова. \r\nЛетище Бургас съобщава за 1 процент ръст на планираните полети за това лято спрямо миналогодишното, но това не бива да ни успокоява, посочи още тя и приветства факта, че за първи път до Бургас ще има полети от още 9 града във Великобритания. Работим активно, за да се справим с различните ситуации, които възникнаха, като например последиците от фалита на Air Germany, която основно оперираше по нашето Черноморие и доведе и до фалита на малка полска чартърна компания. \r\nМинистърът акцентира, че се води  ежедневна комуникация с големите туроператори, които работят по направление България. Надявам се тази година да запазим нивата от миналата, може да имаме минимален спад. Надежда за това дава  обстоятелството, че интересът към 4-5-звездните хотели остава висок и те са вече запълнени. През периода декември-януари има спад на входящите туристи с над 3%, но се отчита ръст на нощувките с повече от 5 на сто, което е много добре за икономиката. През миналата година 27 млн. бяха реализираните нощувки у нас. От тях 14,8 млн. са само в хотелите с 4-5 звезди. Тази тенденция се запазва и през месеците декември-януари - от 860 хил. туристи около 426 хил. са отседнали в хотели с 4 и 5 звезди. На практика България все повече е предпочитана от туристи, които увеличават престоя си тук - среден клас или малко над средния, което е една от нашите дългосрочни цели. Надявам се, че записванията в последния момент ще бъдат добри, коментира министърът. \r\nТя анонсира, че предстои голям инвестиционен форум за туризма в Слънчев бряг в края на май, на който очакваме много високо присъствие. \r\nВ резултат от многото запитвания от туроператори и становищата на бизнес организациите в туризма, които нееднократно изразяваха притеснения от въведения нов ред, ведомството инициира промяна в Закона за концесиите, свързана с отдаването на морските плажове, каза министър Ангелкова.  \r\nТя бе категорична, че в условията на силна конкуренция в региона можем да привлечем туристите с качество на услугата. Затова за нас е много важно да имаме ефективни контролни органи, които да следят, за да не се размива отговорността. Предложихме измененията в ЗУЧК и дефинирахме ясно нарушенията, които към момента не са били посочени или биха се тълкували различно. Някои са свързани с неправомерно използване на неохраняемите плажове – например без да се плаща на държавата концесионна такса или наемно възнаграждение, се разполагат търговски обекти. Там сме предвидили до 50 хил. лв. глоба, така че да има и превенция.  \r\nСъщо така се опитваме максимално да защитим природните образувания, каквито са дюните. Този закон важи само и единствено за територията на морските плажове, т.е. за имотите, които са частни и които граничат с територията на морските плажове, съответно се прилага Законът за защитените територии. Опитали сме се със ЗУЧК максимално да дефинираме общите нарушения, които биха довели до разрушаване на дюните, обобщи министър Ангелкова.", "date": "2019.03.21", "title": "Министър Николина Ангелкова в Бургас: Очаква ни динамично лято, качеството на услугите е начинът да сме атрактивни пред туристите"}
{"url": "http://www.focus-news.net/news/2019/03/21/2637375/taksimetrovi-shofyori-protestiraha-v-sofiya-s-iskane-institutsiite-da-vzemat-nezabavni-merki-sreshtu-nereglamentiraniya-prevoz-na-patnitsi-obzor.html", "text": "Десетки таксиметрови шофьори излязоха на протестно шествие в София с искане институциите да вземат незабавни мерки срещу нерегламентирания превоз на пътници. От Националния таксиметров синдикат настояват всички участници в сегмента „превоз на пътници“ да спазват Конституцията и законите на България. Според тях нерегламентирания превоз на пътници е кражба от всички спазващи закона. \r\nВ ранния следобед таксиметровите автомобили се наредиха в колона в аварийната лента след детелината на 7-и км на бул. „Цариградско шосе“ в посока София. Шествието премина по булевардите „Цариградско шосе“ и „Цар Освободител“, улиците „Георги С. Раковски“ и „Оборище“ и завърши на пл. „Александър Невски“. Периодично движението по маршрута на шествието беше спирано от екипи на „Пътна полиция“, което доведе до кратки струпвания на изчакващи автомобили. \r\nПротестното шествие се проведе, въпреки че по-рано през деня представители на организации на таксиметровите шофьори се срещнаха в парламента с председателя на Парламентарната комисия по бюджет и финанси комисия Менда Стоянова, представители на Министерството на транспорта, представители на „Автомобилна администрация“ и др. Стоянова обърна внимание на приложение в интернет за нерегламентиран таксиметров превоз и увери шофьорите, че процесът по спирането му е на финала си, но не може да завърши толкова бързо. „Проблемът не е само на таксиметровите превозвачи. Проблемът е на клиентите, които ползват този нерегламентиран превоз. Там няма сигурност в качествата на водача, в изправността на колата, застраховки, което всъщност се регламентира през Закона за автомобилните превози“, заяви Стоянова. По думите ѝ на срещата с представителите на таксиметровите шофьори се е изяснило, че практически законов проблем няма. „Няма как чрез поредна промяна на закона да решим този проблем. Изясни се, че проблемът е в това да се съберат достатъчно законодателства, за да може КЗК да вземе решение за прекратяване на тази дейност“, допълни тя. „Изясни се, че още от май миналата година Министерство на транспорта и автомобилната администрация са предприели действия в тази посока и работят съвместно с НАП, прокуратурата, с автомобилна инспекция, но е въпрос на време да се съберат достатъчно доказателства, така че това решение да издържи в съда и да има реално своите последици. Доказателствата се събират трудно, те трябва да се събират чрез заявки през това приложение. Собственикът на този сайт е офшорна компания, чиито сървъри не се намират в България. Това е процес, който не може да завърши толкова бързо, но е на финала си“, каза Стоянова. \r\nОт своя страна, Райна Димитрова от Националния таксиметров синдикат заяви, че настояването на протестиращите днес е да се задейства процесът, така че максимално бързо да бъде прекратена тази порочна практика. „Днешната среща тук в парламента беше ползотворна, защото получихме доказателство за това, че службите работят. Нашето желание и нашето настояване, което е изразено с протеста, е да задействаме този процес, така че максимално бързо да бъде прекратена тази порочна практика“, допълни Димитрова. Браншовите организации призоваха да не се използват нерегламентираното приложение за превози в интернет, защото то не е сигурно. \r\nЦветилена СИМЕОНОВА", "date": "2019.03.21", "title": "Таксиметрови шофьори протестираха в София с искане институциите да вземат незабавни мерки срещу нерегламентирания превоз на пътници (ОБЗОР)"}
{"url": "http://www.focus-news.net/news/2019/03/21/2637380/gl-komisar-nikolay-nikolov-predi-nyakolko-dni-byaha-registrirani-rekordnite-645-broya-pozhari-v-suhi-trevi-za-den.html", "text": "Преди няколко дни бяха регистрирани рекордните 645 броя пожари в сухи треви за ден. Това каза директорът на Главна дирекция „Пожарна безопасност и защита на населението“ главен комисар Николай Николов след проведен отчет-анализ за дейността на ОДМВР – Велико Търново, предаде репортер на  Радио „Фокус“ – Велико Търново . Той посочи, че тревожно нисък е и процентът на загиналите хора и то в следствие на нерегламентирано палене на огън. По думите му става въпрос преди всичко за възрастни хора. „Съвместно с полицията обикаляме малките населени места и говорим с хората. Идеята е да ги предпазим от тази прословута небрежност или самонадеяност, която довежда точно до тези сериозни щети, включително и задимяване на пътища. Вече е редовна практика при такива задимявания да затваряме пътищата. Често пъти това води до тежки пътнотранспортни произшествия, включително и с участие на наши автомобили“, допълни гл. комисар Николов. Той посочи, че съществува практика Държавен фонд „Земеделие“ да отказва дотации за почистване на опожарени парцелни имоти. По думите му е много трудно да се установят физическите извършители на тези палежи в сухи треви, тъй като обикновено паленето става късно вечер и лицето бързо  напуска мястото на опожаряваме. „Труден е този процес, затова разчитаме преди всичко на убеждаването на хората, че не бива това нещо да се случва“, допълни гл. комисар Николов. Той посочи като положителен факт, че до момента пожарите предизвикани в горски масиви в следствие на палене на сухи треви са малко на брой – около 100/ Най-големият горски пожар в обхванал площ от 500 дка в Перник. „Гасенето на такива пожари в сухи треви и храсти, въпреки че не носи големи загуби като дървесина, нанася сериозни щети на околната среда. Изразходваме значителни ресурси като хора, горива, техника,  за да ги овладеем“, посочи гл. комисар Николов. Той допълни, че от година се работи по изготвянето на нова наредба, свързана с паленето на сухи треви и храсти. \r\nГл. комисар Николов отбеляза също, че 51 души са загинали при битови пожари от началото на годината. Той припомним, че броят на загиналите миналата година са 48. По думите му жертви на пожари от този тип през есенно-зимния сезон стават предимно възрастните хора, самотно живеещите и трудно подвижните. Има случаи и на загинали лица с психични проблеми, оставени сами. Гл. комисар Николов посочи, че от изключително значение в случая е превенцията и работата с възрастните хора. Добра практика е монтирането на пожароизвестяващи датчиците в домовете на самотно живеещите и трудно подвижните. Той подчерта, че област Велико Търново е пионер в това отношение. Другата област, където има монтирани такива датчици е Бургас. Такива има и в София област. „Това е една инициатива, която е на доброволни начела. Не касае нормативно изискване, но можем да помислим върху това“, посочи гл. комисар Николов. \r\nНадежда КРЪСТЕВА", "date": "2019.03.21", "title": "Гл. комисар Николай Николов: Преди няколко дни бяха регистрирани рекордните 645 броя пожари в сухи треви за ден"}
{"url": "http://www.focus-news.net/news/2019/03/21/2637376/b92-sarbiya-kfor-malchi-no-kakvo-pravi-albanskata-armiya-v-kosovoi.html", "text": "Белградската електронна медия  B92  публикува коментар на председателя на Комисията за Косово в сръбския парламент Милован Дрецун по повод съвместни учения на албанската армия и Косовските сили за сигурност (КСС). \r\n„Съвместното учение на албанската армия и т.нар. КСС в Косово и Метохия има за цел да сплаши сръбския народ\", изрази увереност Дрецун. \r\nСъгласно думите му, ученията са част от подготовка за възможно провокиране на насилие в северната част на най-младата държава на Балканите. \r\nДрецун бе категоричен, че става въпрос за неприемлива демонстрация на политиката за създаване на Велика Албания, като същевременно подчерта, че Тирана няма основания да изпраща свои войници в Косово, освен ако не действа като окупатор. Политикът на Белград коментира, че действията на Албания граничат с неофициално обявяване на война на Сърбия.  \r\n„Те са окупирали, с влизането на силите си, част от нашата територия. Нито ООН, нито КФОР реагират\", заяви Дрецун пред местни медии.  \r\nТой подчерта, че според Резолюция 1244 на Съвета за сигурност на ООН единственото военно присъствие в Косово може да бъде това на КФОР. \r\n„Как може КФОР да позволи влизането на военни сили, които не са от КФОР? Защо не са им попречили? Кой е взел политическо решение да разреши такова нещо?\", попита Дрецун. \r\nСръбският политик тълкува изпращането на албанската армия в Косово като сигнал към Белград, че военните на Тирана може да подпомогнат Прищина за завършване – съгласно думите му, на етническото прочистване на сърбите от страната.  \r\nСпоред Дрецун, албанският режим всъщност стои зад дестабилизацията на Косово и Метохия, така както в миналото е стояла зад хаоса в Македония. \r\nДрекун изрази загриженост от опасността от свързване на някои процеси, като обявените протести на част от опозицията в Сърбия, която планира голяма демонстрация на 13 април, и съвместите учения на албанската армия КСС, за възможно щурмуване на северната част на Косово.", "date": "2019.03.21", "title": "B92 (Сърбия): КФОР мълчи - но какво прави албанската армия в Косово?"}
{"url": "http://www.focus-news.net/news/2019/03/21/2637382/veliko-tarnovo-hranilishte-za-veshtestveni-dokazatelstva-shte-bade-razkrito-v-oblastnata-direktsiya-na-mvr.html", "text": "Хранилище за веществени доказателства ще бъде разкрито в Областна дирекция на МВР – Велико Търново. Това каза на брифинг след проведен отчет-анализ за дейността на ОДМВР – Велико Търново за 2018 година зам.-директорът на ГД „Национална полиция“ Благородна Макева, предаде репортер на  Радио „Фокус“ – Велико Търново . Тя посочи, че то ще бъде оборудвано с модерна техника, включваща  3D лазерен скенер и друга техника от последно поколение, която е необходима за извършване на огледи на местопроизшествие. Средствата за обособяването на хранилище се отпускат по  международен проект на ГД „Национална полиция“ на обща стойност 4 млн. евро. За всяка една областна дирекция в страната са предвидени средства за различни експертно криминалистически дейности. \r\nБлагородна Макева съобщи, че за закупени и 344 нови автомобила за нуждите на „Охранителна полиция“ към областните дирекции, като за великотърновската са предвидени 12 такива. \r\nНадежда КРЪСТЕВА", "date": "2019.03.21", "title": "Велико Търново: Хранилище за веществени доказателства ще бъде разкрито в Областната дирекция на МВР"}
{"url": "http://www.focus-news.net/news/2019/03/21/2637369/stoyan-mirchev-bsp-dokato-balgariya-trupa-prisadi-zaradi-tsvetanov-toy-trupa-apartamenti.html", "text": "Докато България трупа присъди заради некомпетентността на Цветан Цветанов и неговите пиар акции като министър, той трупа апартаменти. Това каза народният представител от ПГ на \"БСП за България\" Стоян Мирчев пред Нова телевизия, съобщиха от пресцентъра на  БСП . Той добави, че при закупуването на новия апартамент на Цветан Цветанов имаме разлика от над 1 млн. лв. Мирчев припомни, че  той дава малко над 600 евро за квадрат, а в тази сграда 1 кв. м. струва над 2600 евро. \"При тази измама за над 1 млн. лв. държавният бюджет е ощетен с над 200 000 лв. от ДДС. Тук говорим за финансови и данъчни измами. Нека не забравяме, че според доклада на ЕС 2/3 от сигналите, които са срещу управляващите в държавата се потулват. Това е паралелната държава\", заяви Стоян Мирчев.  Народният представител коментира още, че докато текат скандалите около Цветан Цветанов, забравяме за опита да се съсипят пенсионерите, скандала с парите за медицинските сестри, които така и не дойдоха, скандала с Шабленското езеро, скандала с мюфтийството.  \"Човекът, който навремето оправда Цветанов за двата апартамента, в момента е депутат от ГЕРБ.\", припомни още Мирчев. Той заяви, че това обсебване на държавата води до преяждане с корупционни пари.  \"Премиерът Борисов каза, че ще светне синята лампа, ако има дори съмнения за корупция. Какво ще светне сега срещу неговия заместник, защото това, което плаши ГЕРБ е, че без Цветанов няма да могат да манипулират изборите\", коментира още народният представител от БСП. \r\n\"Добре помня, че с \"Артекс\" имаше скандал, защото искаше да строи сграда на 17 етажа в \"Лозенец\", а държавата изведнъж й разреши двойно повече\", припомни Стоян Мирчев. Той добави, че управляващите продължават да трупат скандали и припомни някои от тях - скандалът с оградата на границата, Кум гейт, скандала с жилището на Владислав Горанов. Мирчев заяви още, че това показва, че корупцията е типична за управляващите у нас в момента, защото в България бизнесът се дължи на еврофондовете, които се държат от управляващите, а от 10 години това са ГЕРБ. \"Те унищожиха административния капацитет на страната и способстваха корупцията да се превърне в икономическа сила. Най-накрая тази корупционна организация - ГЕРБ трябва да напусне управлението на държавата\"- заключи Мирчев.", "date": "2019.03.21", "title": "Стоян Мирчев, БСП: Докато България трупа присъди заради Цветанов, той трупа апартаменти"}
{"url": "http://www.focus-news.net/news/2019/03/21/2637370/v-tsentralnata-izbiratelna-komisiya-be-predstaven-noviyat-sastav-na-komisiyata.html", "text": "В Централната избирателна комисия бе представен новият състав на Комисията, избран с решение на Народното събрание и назначен с Указ № 54 от президента на Република България от 20 март 2019 г. Това съобщиха от пресцентъра на  ЦИК .  \r\nПредседателят г-жа Стефка Стоева и заместник-председателите г-жа Кристина Цанкова-Стефанова, г-жа Силва Дюкенджиева и г-жа Таня Йосифова, заедно с останалите членове на Комисията проведоха първото организационно заседание, на което изказаха своята благодарност за работата на досегашната Комисия и очертаха първите стъпки във връзка с организацията на предстоящите избори за членове на Европейския парламент на 26 май 2019 г.", "date": "2019.03.21", "title": "В Централната избирателна комисия бе представен новият състав на Комисията"}
{"url": "http://www.focus-news.net/news/2019/03/21/2637372/resornata-parlamentarna-komisiya-prie-na-vtoro-chetene-razsrochvaneto-na-zadalzheniyata-na-veroizpovedaniyata-obzor.html", "text": "Парламентарната комисия по вероизповеданията и правата на човека прие на второ четене разсрочването на задълженията на вероизповеданията. Първоначално се предвиждаше дълговете да бъдат опростени към 31 декември 2018 г. Впоследствие обаче ПГ на ГЕРБ направи предложение между двете четения за отсрочването им до 10 години. \r\nДруга част от измененията в Закона за вероизповеданията предвижда субсидията, отпускана по държания бюджет, да се разпределя от Българската православна църква за източноправославното вероизповедание и от Главното мюфтийство - за мюсюлманското. Според измененията държавната субсидия ще се предоставя и за българските православни църковни общини в чужбина. Досега субсидия се предоставяше само на задгранични епархии или митрополии в диоцеза и юрисдикцията на Българската православна църква. Заложени са и разпоредби, според които максималният размер на заплатата на свещенослужителите не бива да надвишава средната месечна заплата на наетите в икономическа дейност „Образование“. Досега заплатата не биваше да надвишава тази на педагогически специалист. За служителите на религиозни институции не е предвидена промяна и заплатата не бива да надвишава тази на наетите в обществения сектор. Изключение от тези изисквания правят ръководните органи на вероизповеданията. Промените предвиждат още държавната субсидия да остане в размер на 10 лв. за самоопределило се лице към вероизповеданията с над 1% от преброените лица в страната. За останалите вероизповедания се запазва правилото субсидията да не бъде по-малка от 15 млн. лева. \r\nРесорната парламентарна комисия отхвърли предложението на „Обединени патриоти“ вероизповеданията, на които е предоставена държавна субсидия, да бъдат длъжни да уведомяват Дирекция „Вероизповедания“ на Министерския съвет за всяко дарение или наследство на имущество от български юридически лица или с източник от чужбина. \r\nОчаква се промените в Закона за вероизповеданията да влязат следващата седмица в пленарна зала за окончателно гласуване. \r\nЦветилена СИМЕОНОВА", "date": "2019.03.21", "title": "Ресорната парламентарна комисия прие на второ четене разсрочването на задълженията на вероизповеданията (ОБЗОР)"}
{"url": "http://www.focus-news.net/news/2019/03/21/2637379/varna-blizo-60-spetsialisti-po-zdravni-grizhi-se-sabraha-na-protest-v-grada.html", "text": "Близо 60 специалисти по здравни грижи се събраха на мирен протест в 15 часа днес следобед до Паметника на приморците, паднали в Сръбско-българската война във Варна, предаде репортер на  Радио „Фокус“ – Варна . Стачкуващите носеха сини протестни лентички на реверите си и плакати, на част от които пишеше: „Без нас здравните специалисти няма здравеопазване“ и „Здравето не се продава, а се осигурява“. Сред присъстващите имаше както представители на държавни и общински, така и на частни здравни заведения. Дошлите да изразят недоволството си от ниското заплащане и от условията на труд, изслушаха обща декларация, подготвена от представители на съсловната организация на специалистите по здравни грижи. На протеста имаше медицински сестри от болниците „Св. Марина“ и „Св. Анна“, Военноморска болница и частна очна клиника във Варна. От болницата в Провадия бяха дошли близо двадесетина души от Вътрешното отделение, както и кинезитерапевти. За да подкрепят исканията на колегите си, присъстваха и медицински сестри от кабинетите в детски градини, ясли и училища. Те също настояват за по-добри условия и заплащане, въпреки че са на подчинение на Общината. Според медиците, заети в системата, предвидените пари по Колективния трудов договор за здравеопазване, който се подписва с местната власт, не са достатъчно. Медицинските сестри от забавачките настояват да се чуе, че също изпитват затруднения, защото техните възможности за протести са ограничени. Те не могат да си позволят да излизат на ефективни протести. \r\nДиана СТОЕВА", "date": "2019.03.21", "title": "Варна: Близо 60 специалисти по здравни грижи се събраха на протест в града"}
{"url": "http://www.focus-news.net/news/2019/03/21/2637384/todor-deyanov-okrazhen-prokuror-na-smolyan-otsenkata-koyato-ni-beshe-dadena-na-otcheta-za-deynostta-na-okrazhnata-prokuratura-za-2018-g-beshe-polozhitelna.html", "text": "Оценката, която ни беше дадена на отчета за дейността на Окръжната прокуратура за 2018 г., беше положителна. Това заяви на пресконференция окръжният прокурор на Смолян Тодор Деянов, в присъствието на директора на ОДМВР – Смолян ст. комисар Николай Димов, предаде репортер на  Радио „Фокус“ – Смолян . На отчета на Прокуратурата са присъствали представители на Главна прокуратура, Апелативна прокуратура, полицията и представители на прокуратурите в областта. „Нямаме блестящи резултати по определени направления, но като цяло работата ни за 2018 и за предишните 2 години показва една устойчивост и трайно добри резултати. Имаме добра натовареност, не такава каквато е в големите прокуратури, но за нашия съдебен райони и спецификата, която имаме, тя е в рамките на нормалната“, поясни прокурор Деянов. Той уточни, че е бил отчетен фактът, че криминогенната обстановка в област Смолян е добра, което не е изненада. Престъпността в региона е на доста по-ниско ниво, спрямо останалите области в страната. По думите на прокурор Деянов, причините за това са манталитета и възпитанието на местните хора, добрата работа на полицията, която усилено работи превантивно, както и прокурорска работа. \r\nОкръжният прокурор посочи, че процентът на оправдателните присъди и оправданите лица за 2018 г. е много нисък. „По отношение на върнатите дела, те са с 9 повече за 2018 г., като за Окръжната прокуратура те са три, а броят им общо за районните прокуратури е шест. Това се отразява значително на процентите, но в сравнение с предходните години, имаме увеличение за последните три години. Нямаме положителна тенденция по отношение на спрените дела. Има леко увеличение с около 30 броя за цялата година. Сред причините за това е неразкриването на извършители и липса на достатъчно доказателства за привличане на дадено лице като обвиняем“, добави прокурор Деянов. \r\nТой уточни, че през 2018 г. има намаление на броя на делата, както общонаблюдавани, така и решени и внесени актове в съда. Факторите за това са както намаляване на населението и обезлюдяването на района, така и добрата полицейска и прокурорска работа, така че нещата зависят от комплексни фактори, коментира прокурор Деянов. Той отбеляза, че по отношение на разкриваемостта на криминалните престъпление, област Смолян винаги е била една от най-добрите. За тази година ОДМВР – Смолян е с най-добър процент разкриваемост. „По отношение на икономическите престъпления, процентът е по-нисък от средния за страната. Това са по-проблемните дела. Там въпросът опира и до капацитет, подготовка на разследващи полицаи и наблюдаващи прокурори“, каза още прокурор Деянов. \r\nТой заяви също, че проблемът с липсата на прокурори в област Смолян през последните години е перманентен. „Трудно се справяме, в Чепеларе и Мадан има по един прокурор, в Районна прокуратура – Смолян са 4, но там е и един от моите заместници, а предстои пенсиониране на един от прокурорите. Предстои и конкурс за прокурор. Справяме се със ситуацията, но на ръба. Отчита се, че натовареността ни не е голяма, но аз нашия регион е нормална“, уточни прокурор Деянов. Той обясни, че когато се освободи длъжност, минава доста време докато се обяви конкурс и се намери кандидат. По думите на прокурор Деянов, на вътрешните конкурси няма кандидати, а на външните има. „Проблемът е там, че те започват работа след външен конкурс, но с идеята да започнат работа тук и на следващия конкурс да се преместят. За всички тези години проблемът е перманентен. Сега вече се въведе принципът на уседналост. При постъпване на прокурор, три години няма право да се мести, но тепърва ще видим ефекта от тази промяна. Конкуренцията е голяма на външните конкурси. Явяват се по 20-30 човека за едно място. Имаме кандидати от нашия регион, но са по-малко. Явяват се хора от региона, но резултатите не са такива, каквито очакваме“, коментира прокурор Деянов. \r\nТой посочи, че след Смолянската прокуратура, най-натоварена е прокуратурата в Девин, следвана от тези в Мадан, Златоград и Чепеларе, където има най-ниска натовареност. „В момента, след обединяването на Смолян с Чепеларе и Мадан, прокурорите щатовете за прокурори са осем, а са били десет. От тези осем, заети са шест щата. Лятото чакаме младши прокурор да встъпи, така че има динамично равновесие“, поясни прокурор Деянов. \r\nТой допълни, че освен липса на прокурори, в област Смолян има и липса на вещи лица, които да извършват експертизите по делата. „Липсват специалисти по автотехнически експертизи. Всички дела се изпращат до Пловдив, там са ангажирани и лично по мое дело заради това имаше забавяне от порядъка на шест месеца. По отношение на алкохола и наркотиците делата също се изпращат в Пловдив“, каза още прокурор Деянов. \r\nНели ГЕРГЬОВСКА", "date": "2019.03.21", "title": "Тодор Деянов, окръжен прокурор на Смолян: Оценката, която ни беше дадена на отчета за дейността на Окръжната прокуратура за 2018 г., беше положителна"}
{"url": "http://www.focus-news.net/news/2019/03/21/2637378/protothema-zamestvane-na-turtsiya-v-nato.html", "text": "Турция е на път да се отдалечи от НАТО и изглежда, че в Анкара съвсем не се интересуват от тази тенденция, коментират в редакцията на електронното издание на водещия атински ежедневник  Protothema . \r\nНалице е глобална геополитическа промяна, която не се забелязва от по-широка публика. Турция се отдалечи от САЩ и НАТО. Тя стои много по-близо до Русия, а Вашингтон отчаяно се стреми да намери начин да запълнят огромна пропаст в стратегическия Черноморски регион. \r\nТурция все още е член на НАТО. Но тя многократно повтори намерението си да закупи руската зенитно-ракетна система С-400, въпреки предупрежденията на САЩ, че тя не може да бъде интегрирана в системите на НАТО за противовъздушна отбрана. \r\nПРО не е маловажна. Става въпрос за самата същност на НАТО, за алианса на западния свят. Държавният департамент на САЩ заяви, че Вашингтон е предал ясно на Анкара, че закупуването на С-400 може да доведе до отмяна на сделката за доставка на F-35 на страната. Турция планира да купи 120 такива самолета. \r\nF-35 също не е маловажен. Това е пето поколение боен самолет, които САЩ не продават никому. Но въпреки това Ердоган е категоричен, че Турция не само няма да се откаже от С-400, но и че може да закупи дори С-400.  . Тереза Герова", "date": "2019.03.21", "title": "Protothema: Заместване на Турция в НАТО"}
{"url": "http://www.focus-news.net/news/2019/03/21/2637389/sport-elitsa-kostova-otpadna-ot-turnira-v-braziliya.html", "text": "Елица Костова отпадна във втория кръг на турнира по тенис на червени кортове в бразилския град Куритиба. Българката допусна загуба от поставената под номер осем в основната схема Ясмине Паолини от Италия с 2:6, 6:4, 2:6. Двубоят помежду им продължи два часа и 15 минути. \r\nКостова напуска надпреварата с пет точки за световната ранглиста.", "date": "2019.03.21", "title": "Спорт: Елица Костова отпадна от турнира в Бразилия"}
{"url": "http://www.focus-news.net/news/2019/03/21/2637388/kyustendil-natovareno-e-dvizhenieto-v-tsentralnata-gradska-chast-v-oblastta-trafikat-e-s-normalna-intenzivnost.html", "text": "Натоварено е движението в централната градска част на Кюстендил, предаде репортер на  Радио „Фокус” – Кюстендил . Заради празника на града се образуват колони от автомобили по централните улици. В областта трафикът е с нормална интензивност.  Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.21", "title": "Кюстендил: Натоварено е движението в централната градска част, в областта трафикът е с нормална интензивност"}
{"url": "http://www.focus-news.net/news/2019/03/21/2637392/nimh-utre-dnevnite-temperaturi-shte-se-povishat-i-maksimalnite-shte-sa-ot-14-do-19.html", "text": "През нощта и утре преди обяд облачността ще е разкъсана, предимно - значителна. Това съобщи за  Агенция \"Фокус\"  Евгения Егова, дежурен синоптик в  Националния институт по метеорология и хидрология . След обяд ще намалява, най-късно вечерта над Източна България и над по-голямата част от страната ще се установи предимно слънчево време. През нощта ще е почти тихо, през деня ще духа слаб северен вятър. Минималните температури ще са предимно между 2° и 7, дневните ще се повишат и максималните ще са от 14° до 19°. \r\nПо Черноморието облачността ще е разкъсана, предимно значителна, едва привечер ще намалява. Преди обяд ще духа слаб до умерен вятър със северна компонента, който до вечерта ще се ориентира от югоизток. Максималните температури ще са между 12° и 15°. Температурата на морската вода е 9-10°. Вълнението на морето ще е 1-2 бала. \r\nНад планините преди обяд облачността ще е предимно значителна, но вероятността за валежи е малка. По-късно през деня ще намалява и над повечето райони ще се установи предимно слънчево време. Ще духа предимно умерен вятър от север-североизток. Максималната температура на височина 1200 метра ще е около 7°, на 2000 метра - около 0°. \r\nАтмосферното налягане слабо ще се понижи, но ще остане по-високо от средното за месеца. \r\nПрез почивните дни ще преобладава слънчево време с по-значителна облачност в събота над Източна България, но без валежи. В нощните часове и сутрин ще бъде почти тихо и ще се понижат минималните температури, а дневните ще се повишат и в неделя отново ще достигнат, на места и ще надхвърлят 20°. Новата седмица ще започне с предимно слънчево и топло време с максимални температури между 18° и 23°.", "date": "2019.03.21", "title": "НИМХ: Утре дневните температури ще се повишат и максималните ще са от 14° до 19°"}
{"url": "http://www.focus-news.net/news/2019/03/21/2637391/penka-kirilova-regionalna-sluzhba-po-zaetostta-burgas-prez-fevruari-v-byurata-po-truda-v-oblastta-sa-zayaveni-obshto-1720-rabotni-mesta.html", "text": "месец февруари 2019 година в бюрата по труда от област Бургас са заявени общо 1720 работни места, от които 1633 са на първичния пазар на труда. Това каза Пенка Кирилова, директор на Регионалната служба по заетостта, по време на пресконференция, предаде репортер на  Радио „Фокус“ – Бургас . По думите й в сравнение с предходния месец броят на заявените работни места на първичния пазар расте чувствително – със 719, а на вторичния разкритите места са по-малко с 54. Спрямо февруари 2018 година на първичния пазар обявените работни места са с 26 повече, а на вторичния – с 18 повече. Продължаващото нарастване на обявените работни места на първичния пазар спрямо предходния месец се дължи на ранното заявяване на работни места в туристическия бранш, като основната част от тези заявени сега работни места ще се заемат в периода март – май.  \r\n„Най-много работни места на първичния пазар през месеца са заявени в отраслите :Хотелиерство и ресторантьорство – 420, „Транспорт, складиране и пощи“ – 324, „Преработваща промишленост“ – 163, „Административни и спомагателни дейности“ – 129, „Финансови и застрахователни дейности“ – 114, „Търговия и ремонт на автомобили и мотоциклети“ – 104, „Професионални дейности и научни изследвания“ – 79, „Строителство“ – 50″, уточни Кирилова. Тя допълни още, че длъжностите, за които са обявени най-много работни места през месеца са за: камериери, касиери, готвачи, оператори, работници в различни отрасли на стопанството, чистачи и други. Започналите работа безработни лица през месеца са общо 959, от които 896 на първичния пазар на труда. \r\nМария КУРТЕВА", "date": "2019.03.21", "title": "Пенка Кирилова, Регионална служба по заетостта – Бургас: През февруари в бюрата по труда в областта са заявени общо 1720 работни места"}
{"url": "http://www.focus-news.net/news/2019/03/21/2637387/rumyana-glavcheva-ekspert-seizmolog-dopisen-chlen-na-bani-posledvashtite-trusove-v-zapadna-turtsiya-prodalzhavat-intenzivno.html", "text": "Във вчерашния ден някои български медии, включително ИА Фокус, съобщиха за земетресение в Западна Турция. Сведенията по-долу допълват, а когато се налага и коригират, изнесената информация. Това съобщава  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nВ Западна Турция, вилает Денизли, в сряда 09:34 време в епицентъра (08:34 в България) стана умерено-силно земетресение. Земетресението е с магнитуд 5.7 според най-добрите решения – на Европейския център и на Центъра за наблюдение на земетресения и цунами в Истанбул. Епицентърът на земетресението е на десетина километра (км) от селището Аджъпеям и на 50 км югоизточно от Денизли-административен център на вилаета, около 170 км северозападно от Анталия и 230 югоизточно от Измир. Усетено е в Денизли, Бурдур, Мугла, Айдън, Испарта до Анталия и Измир. Според турския сеизмологичен център в Истанбул, след земетресението с магнитуд 5.7 в зоната на активност са регистрирани 330 вторични труса с магнитуд над 1.3-1.4. Сред тях 30 са с магнитуди между 3.0 и 3.9 и шест между 4.0 и 4.5. Все още честотата на поява на слаби събития е висока – понякога през 2-3 минути, както и в началните четири чáса на активизацията. Голяма част от вторичните трусове (около 50%) имат достатъчно енергия, за да бъдат усещани. Особено като се има предвид малката дълбочина, в която се зараждат – един до дванадесет километра и единични случаи до 23-25 км, т.е. в горния слой на земната кора. Само да си представим, че през изминалите 33 чáса населението в епицентъра е отбелязало 150 земни потръпвания!? Според турските колеги земетресението с магнитуд 5.7 е предизвикано от раздвижвания по нормален разлом с направление север-северозапад – юг-югоизток. Последното предположение се съгласува с тектониката на региона, като ориентацията на сеизмогенната структура съответства на разпределението на вторичните сеизмични събития.   \r\nВ предхождащите 28 чáса също е регистрирана повишена активност. Тя се състои от едно земетресение с магнитуд 3.6 (3.7 според решение на Европейския център) и 13 микро-земетресения.  \r\nПрез 1887 година земетресение с епицентър на около 40 км в север-северозападна посока от Аджъпеям е предизвикало сътресения с максимална интензивност от IX степен по 12-степенната скáла. През миналия век – 12 май 1971 година – най-силното земетресение в местата на новата сеизмична активност е с магнитуд 5.2. \r\nЗеметресението с магнитуд 5.7, станало в сряда на територията на Западна Турция, е съсипало множество стари сгради (илюстрация). Причина за тежките последствия е не интензивността на сътресение в епицентралната област, която не надвишава VII степен, а лошото строителство и некачественият строителен материал.", "date": "2019.03.21", "title": "Румяна Главчева, експерт-сеизмолог, дописен член на БАНИ: Последващите трусове в Западна Турция продължават интензивно"}
{"url": "http://www.focus-news.net/news/2019/03/21/2637383/veliko-tarnovo-okolo-40-zdravni-rabotnitsi-ot-gradapodkrepiha-protesta-na-kolegite-si-ot-stranata.html", "text": "Около 40 здравни работници от Велико Търново подкрепиха протеста на колегите си от страната. Те се събраха на паметникя „Майка България“ с искания за увеличение на трудовите възнаграждения, предаде репортер на  Радио „Фокус“ – Велико Търново .  Те носеха сини лентички в знак на протест и плакати с надписи „За достоен труд и възнаграждения“. Най-много бяха представители на сестринското съсловие, които поискаха и почасово заплащане на нощния труд.  \r\nИсканията на здравните специалисти са за двойно увеличение на заплащането на труда, без значение дали работят в общинска или държавна болница, почасово заплащане на нощния труд и допълнителни финансови бонуси за медицинските сестри и спешните реанимационни отделения. Те настояват и за равномерно разпределение на персонала в лечебните заведения и единния стандарти за работа, както и възможност за продължаващо обучение. \r\nНадежда КРЪСТЕВА", "date": "2019.03.21", "title": "Велико Търново : Около 40 здравни работници от градаподкрепиха протеста на колегите си от страната"}
{"url": "http://www.focus-news.net/news/2019/03/21/2637390/shumen-meditsinski-sestri-izlyazoha-na-miren-protest-pred-oblastnata-administratsiya.html", "text": "Медицински сестри излязоха на мирен протест пред сградата на Областната администрация в Шумен, предаде репортер на  Радио „Фокус“-Шумен . За втори път, след символичния им протест на 1 март, те се събраха в подкрепа на исканията за премахване на търговските дружества в здравеопазването, за нормални условия на труд и адекватно заплащане, както и за по-висока категоризация на техния труд. „Искаме началната заплата за специалист по здравни грижи да бъде равна на две минимални работни заплати. Хората вече са настроени за действие, никой не желае повече приказки и безмислени разговори, настроенията за ефективни стачни действия и колективни оставки като следващ момент. Евентуално следващите ни действия ще бъдат с дата 1 април“, заяви Антония Тодорова, медицинска сестра от Неврологично отделение на МБАЛ-Шумен. Д-р Петко Загорчев изрази подкрепа за исканията на медицинските сестри. „Тази система не е ефективна, нито за пациентите, нито за нас - лекари и здравни специалисти. Тази система в здравеопазването не я харесват нито пациенти, нито сестри и лекари. Болниците не могат да бъдат търговски дружества“, каза д-р Загорчев. При събралите се близо 100 сестри слезе и областният управител Стефан Желев. \r\nИвелина ИВАНОВА", "date": "2019.03.21", "title": "Шумен: Медицински сестри излязоха на мирен протест пред Областната администрация"}
{"url": "http://www.focus-news.net/news/2019/03/21/2637395/predstoyashti-sabitiya-v-stranata-za-22-mart-agentsiya-fokus.html", "text": "*** \r\n От 10.15 часа президентът Румен Радев ще се срещне с председателя на Централната избирателна комисия (ЦИК) Стефка Стоева и с ръководството на комисията на „Дондуков“ 2. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.00 часа министърът на образованието и науката Красимир Вълчев ще посети Националния институт по метеорология и хидрология, който има професионален празник \r\n*** \r\nОт 09.00 часа заместник-министърът на регионалното развитие и благоустройството инж. Валентин Йовев ще участва в Генералната Асамблея на Съвета на европейските геодезисти в хотел „Рамада“. \r\n*** \r\nОт 09.30 часа в Международното висше бизнес училище ще бъде открита Шестнадесета международна научна конференция „Иновации и предприемачество в образованието и бизнеса“. \r\n*** \r\nОт 10.00 часа в сградата на КЕВР ще се проведе обществено обсъждане на проект на Правила за измерване на количеството електрическа енергия. \r\n*** \r\nОт 10.00 часа в зала „Гигантски кристали“ на Националния музей „Земята и хората“, Ателие „Приятели с водата“ на Водноспасителната служба към БЧК ще постави началото на събитията, посветени на Световния ден на водата \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитрина Р., Мария Ж. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 18-и състав на Специализирания наказателен съд ще заседава по делото срещу Браиан С. и Калин Й., на които са повдигнати обвинения за организиране и ръководене на престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Петко Б., Стамен С. и Галин Б., за кумулиране на наказанията. \r\n*** \r\nОт 10.00 часа 4-ти състав на Софийски градски съд ще заседава по делото срещу Валентин Димитров. (чл. 253 от НК ). \r\n*** \r\nОт 10.30 часа 10-и състав на Специализирания наказателен съд ще заседава по делото срещу Алипи А. и  Пламенка А. на които са повдигнати обвинения за изнудване. \r\n*** \r\nОт 11.00 часа в Министерството на образованието и науката ще се проведе пресконференция по актуални въпроси, свързани със завършването на различните етапи в средното образование, както и за приема на студенти и докторанти във висшите училища и научните организации.  \r\n*** \r\nОт 11.30 часа в централното фоайе в сградата на МВР ще се проведе брифинг по повод открита процедура „Изготвяне на инвестиционни проекти, упражняване на авторски надзор и изпълнение на строително-монтажни работи (инженеринг) за изграждане на площадки за разполагане на контейнери”.  \r\n*** \r\nОт 11.30 часа заместник-министърът на образованието и науката Таня Михайлова ще участва в Национална конференция „Обмяна на добри практики в природните науки“, която ще се проведе в 51 СОУ „Елисавета Багряна“.   \r\n*** \r\nОт 11.00 часа в Гранд хотел „София“ ще състои тържествената церемония по обявяване на резултатите от годишното национално проучване за определяне на „Индекса на административния капацитет на държавната администрация в Р България“. Организатор на събитието е Стопанска академия „Д. А. Ценов“ – Свищов. \r\n*** \r\nОт 11.00 часа 7-и състав на Специализирания наказателен съд ще заседава по делото срещу Кирил Т., Милен В. и др. на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Клуба на авиацията на Терминал 1 на летище „София“, ще се проведе годишната пресконференция на АБА, на която ще бъде направен анализ на състоянието на българската гражданска авиация през 2018 г.  От 13.00 ч. ще започне традиционната  годишна среща, на която ще бъдат връчени годишните журналистически  награди  и наградите на АБА за принос в развитието на гражданската авиация. Ще бъде открита изложбата на тема „Там, където птиците не стигат“ от снимки, правени от професионален пилот.  \r\n*** \r\nОт 11.00 часа в Софийски арсенал - Музей за съвременно изкуство ще се състои  пресконференция с Йоанна де Вос, куратор на изложбата „Ян Фабър. Не може да се избяга от изкуството“, която ще бъде открита на същото място в 18.30 часа. \r\n*** \r\nОт 11.30 часа заместник-министърът на образованието и науката Таня Михайлова ще участва в Национална конференция „Обмяна на добри практики в природните науки“, която ще се проведе в 51 СОУ „Елисавета Багряна“.   \r\n*** \r\nОт 11.30 часа 3-ти състав на Специализирания наказателен съд ще заседава по делото срещу Мирослав Ц. и Ивалин Й., на които са повдигнати обвинения за образуване и ръководене на организирана престъпна група. \r\n*** \r\nОт 12.00 часа в дома на временно отстранения кмет на Район „Младост“ Десислава Иванчева ще се състои пресконференция във връзка с подължаващото презастрояване в „Младост“ и новите имоти на властта и др. \r\n*** \r\nОт 12.00 часа музиканти от БНР свирят за пациенти и специалисти във фоайето на Лъчецентъра на Университетската специализирана болница за активно лечение по онкология (УСБАЛО). \r\n*** \r\nОт 13.00 часа 6-и състав на Специализирания наказателен съд ще заседава по делото срещу Кирил К., Благой Д и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа в зала 6 на НДК ще се проведе среща на високо равнище на Алианса на консерваторите и реформистите в Европа (АКРЕ). \r\n*** \r\nОт 16.00 часа председателят на парламентарната Комисия по културата и медиите Вежди Рашидов ще се срещне с прочутия полски актьор Ян Енглерт в зала „Запад” на Народното събрание. \r\n*** \r\nПредседателят на партията Корнелия Нинова ще се срещне с лидерите на младежките леви организации в централата на БСП на ул. „Позитано” 20. Изявление ще има в 16.30 часа.    \r\n*** \r\nОт 17.00 часа с мач в зала „Универсиада“ ще бъде открит първият по рода си турнир за баскетболен юноши U16 Sofia Vivacom Cup 2019, организиран от БУБА Баскетбол със съдействието на София – евростолица на спорта. \r\n*** \r\nОт 18.00 часа Белоградчишкият епископ Поликарп ще оглави Малко повечерие с Богородичен канон и акатист Втора статия в храм „Св. Параскева“. \r\n*** \r\nОт 19.00 часа в Първо студио на Българското национално радио ще започне ХХII издание на Международния фестивал за съвременна клавирна музика ppIANISSIMO. \r\n*** \r\nОт 20.30 часа на Терминал 2 на Летище „София“ ще се завърне Националната делегация от Световните летни игри на Спешъл Олимпикс в Абу Даби. \r\n*** \r\nОт 11.30 часа паметника на цар Иван Асен II ще се състои поклонение и откриване на мото сезон 2019 г., съвместно с мото клуб „Торнадо” – Асеновград. \r\n*** \r\nОт 10.00 часа пред сградата на Община Благоевград ще бъде открит благотворителен базар „От сръчните ръце на мама“ в подкрепа на доброволческата кухня за бедни към църква „Св. Николай“. \r\n*** \r\nОт 10.30 часа в Аулата на ЮЗУ „Неофит Рилски“ (Учебен корпус № 1) ще се състои тържествена церемония за връчване на дипломите на випуск 2018 от Философския факултет. \r\n*** \r\nОт 11.00 часа пред Почетното консулство на република Казахстан в Благоевград ще бъде отбелязан Казахстанския пролетен празник Науръз. \r\n*** \r\nОт 13.00 часа Радио Благоевград и „Водоснабдяване и канализация” ЕООД – Благоевград ще отбележат съвместно Световния ден на водата в Музея на водата. \r\n*** \r\nОт 15.00 часа експерти от Дирекция „НП Рила” ще проведат беседа и интертактивна екоигра с третокласници от СУИЧЕ „Св. Климент Охридски“. \r\n*** \r\nОт 11.00 часа заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще открие Информационен ден по процедурата „Умения“ на ОПРЧР. Събитието ще се проведе в зала 2 на Експозиционен център „Флора“ в Приморски парк – Бургас. \r\n*** \r\nВ Етнографския музей изложбата „Първа дарителска изложба“ ще представя нови експонати - дарени от жители на града през последните няколко години.  \r\n*** \r\nОт 14.00 часа в туристически комплекс „Акве Калиде“ ще се проведе седмото издание на инициативата „Воден отпечатък“. \r\n*** \r\nОт 19.00 часа в Културен дом на Нефтохимика ще бъде представена постановката „Прощална вечеря“ с участието на Михаил Билалов и Николай Урумов.  \r\n*** \r\nОт 11.00 часа в читалище „Съгласие 1905“ ще бъде отбелязан Световният ден на водата. \r\n*** \r\nОт 14.00 до 16.00 часа в офиса на ПП ГЕРБ – Варна на ул. „Георги Бенковски” №1, Станислав Иванов, председател на ПК „Финанси и бюджет” към ОбС, ще приема граждани. \r\n*** \r\nОт 17.00 часа в Детска градина „Звездичка” децата ще се включат в Международен воден мост с инициатива на тема „Водата около нас“. \r\n*** \r\nМедицинският университет в града организира за шеста поредна година инициативата „Дни на отворените врати“. \r\n***  \r\nОт 07.30 часа в Църква „Свети Четиридесет мъченици“ ще се състои Празнична Света литургия, отслужена от Великотърновския митрополит Григорий. \r\n***  \r\nОт 09.00 часа в Църква „Свети Четиридесет мъченици“ ще бъдат поднесени цветя на саркофага на цар Калоян. \r\n***  \r\nОт 09.10 часа в Църква „Свети Четиридесет мъченици“ ще бъде декламиран текст от Асеневата колона, слово ще произнесе  кметът Даниел Панов, ще бдъе отслужен водосвет и благослов за здраве. \r\n***  \r\nОт 09.45 часа от Църква „Свети Четиридесет мъченици“ до Община Велико Търново ще тръгне празнично шествие с портретите на благодетелите на Велико Търново. \r\n***  \r\nОт 10.30 часа пред Община Велико Търново ще се състои празничен ритуал за издигане на знамената, празнично слово ще произнесе кметът Даниел Панов, ще бъде отслужен благослов за здраве. \r\n*** \r\nОт 11.00 часа в голяма зала на Музикално-драматичен театър „Константин Кисимов“ ще започне тържествената сесия на Общински съвет – Велико Търново по повод празника на града. \r\n***  \r\nОт 11.00 часа пред Община Велико Търново ще се състои празничен концерт с участието на Любо Киров, Севдалина и Валентин Спасови, празнично хоро.  \r\n***  \r\nОт 11.00 часа в парк „Марно поле“ ще се състоят анимации, игри и забава за деца с Дуо „Барбароните“.  \r\n***  \r\nОт 12.00 часа пред Община Велико Търново ще бъдат представени отличените със статут „Почетен гражданин“ и награда „Велико Търново“.  \r\n*** \r\nОт 14.00 часа от площада пред църква „Св. Димитър“, Регионалният исторически музей организира безплатен пешеходен тур с беседа, посветена на празника на Велико Търново, предлага на 22 март.  \r\n***  \r\nОт 14.00 часа в Музей „Възраждане и Учредително събрание“ и в читалище „Надежда - 1869“ ще бъдат открити изложби „Учредителите. Търново и българската държавност“, посветени на 140 години от приемането на Търновската конституция.   \r\n*** \r\nОт 15.00 часа дневници на първите законотворци в Следосвобожденска България ще бъдат показани в уникална изложба във фоайето на Читалище „Надежда – 1869“. \r\n***  \r\nОт 17.00 часа пред Областен информационен център ще се състои подгряващо парти за Стрийт парад.  \r\n***  \r\nОт 17.30 часа от Областен информационен център до Царевец ще започне Стрийт парад.  \r\n*** \r\nОт 18.00 часа Камен Донев, заедно с част от екипа на филма ще представи своя авторския филм „Уют“ в кино Palace. \r\n***  \r\nОт 20.00 часа на площад „Цар Асен I“ пред Царевец ще бъде излъчен Аудиовизуален спектакъл „Царевград Търнов – звук и светлина“ с празнична заря.  \r\n***  \r\nОт 20.00 часа в Клуб 7 ще се състои „Диско парти на 80-е“. \r\n*** \r\nОт 10.00 часа в музей „Кръстата казарма“ кметът на Видин Огнян Ценков ще участва в  информационна среща, организирана от Министерството на младежта и спорта, със съдействието на Областна администрация Видин и Регионално управление на образованието. На срещата ще присъства заместник-министърът на младежта и спорта Ваня Колева. \r\n*** \r\nОт 12.00 часа кметът Огнян Ценков ще посети село Синаговци, по случай отбелязването на Първа пролет. \r\n*** \r\nОт 13.30 часа заместник-кметът на Видин Венци Пасков ще бъде гост на ХХII-ия екоконкурс „Старопрестолен Видин 2019“, който ще се проведе в ОУ „Любен Каравелов“. \r\n*** \r\nОт 18.00 часа, в залата за изяви на Регионална бибилотека „Михалаки Георгиев“ кметът на Община Видин Огнян Ценков и заместник-кметът Венци Пасков ще присъстват на среща с футболната легенда Паро Никодимов, който ще представи автобиографичната си книга „С ЦСКА в сърцето“.  \r\n*** \r\nОт 12.30 часа в „Алея на франкофонията” в двора на ЕГ „Йоан Екзарх“ ще бъде засадено дръвче. \r\n*** \r\nОт 13.10 часа в Актовата зала на ЕГ „Йоан Екзарх“ ще започне Празник на френския език. \r\n*** \r\nОт 10.30 часа в НЧ „Градина-Върбица 1894“ ще започне Пролетен концерт с участието на деца от ДГ„Слънчице“ и ОУ „Васил Левски“. \r\n*** \r\nОт 10.30 часа в центъра на селото ще започне детски празник под надслов „Пролетта е дошла“. \r\n*** \r\nОт 14.00 часа в Художествена галерия – Добрич ще се проведе Работилница за въображение с учениците на СУ „Димитър Талев“. \r\n*** \r\nОт 18.00 часа в Младежки център – Добрич ще започне пролетно зумба парти на Клуб по зумба при Младежки център – Добрич с ръководител Стоян Стоянов. \r\n*** \r\nОт 10.00 часа в ДГ № 9 „Слънце“ ще се проведе образователна беседа и занимателни игри с децата от третите и четвъртите групи. Експерт от дирекцията на Национален парк „Рила“ ще представи Световния ден на водата на тема „Вода за всички! Всеки е важен!“ водните ресурси и биологичното разнообразие на защитената територия. \r\n*** \r\nОт 13.00 часа Дирекцията на НП „Рила“ организира тематична беседа на тема „Вода за всички! Всеки е важен!“ по повод Световния ден на водата. \r\n*** \r\nОт 09.30 часа Белоградчишкият епископ Поликарп ще оглави Архиерейска Преждеосвещенна света Литургия в храм „Успение Богородично“. \r\n*** \r\nОт 14.00 часа в Младежкия дом ще се проведе състезание под надслов „Стратегът”, ориентирано към средните училища, професионалните гимназии, неправителствени организации и сдружения в Казанлък. \r\n*** \r\nОт 17.00 часа в къщата на Кино-Фото Клуб „Искра“ ще бъде открита възпоменателна изложба с творби на фоторепортера на вестник „ Искра” Костадин Колев.  \r\n*** \r\nОт 11.00 часа пред паметния знак на почетния гражданин на Кюстендил Лили Шмидт ще бъде отбелязана годишнина от нейната кончина.  \r\n*** \r\nОт 10.30 часа в Залата на общинска служба по земеделие, Областната дирекция на Държавен Фонд „Земеделие“ – Смолян ще проведе информационна среща със земеделски стопани от областта. \r\n***   \r\nОт 11.00 часа еврокомисар Мария Габриел ще участва в Национална ученическа конференция в Пазарджик „Европейският парламент избран от мен 2019“. \r\n***   \r\nОт 12.00 часа в Регионалния пресклуб на БТА кметът на община Пазарджик Тодор Попов ще даде пресконференция, на която ще обяви дали ще се кандидатира за четвърти мандат като кмет.  \r\n***   \r\nОт 17.30 часа,  в конгресния център на хотел „Перелик“ ще има брифинг за представителите на медиите във връзка с приключването и закриването на ИНТЕРСКИ КОНГРЕС 2019. \r\n*** \r\nОт 09.30 часа в посетителския център на Национален парк „Рила“ в Паничище ще се проведе Ден на отворените врати по повод Световния ден на водата. \r\n*** \r\nОт 17.30 часа в ХГ „Проф. Веселин Стайков“ ще бъде открита пролетна изложба. \r\n*** \r\nОт 10.00 часа в сградата на областната дирекция на МВР – Плевен ще бъде представен годишният отчет - анализ на дейността на ОДМВР - Плевен през 2018 г. На събитието ще присъстват  главният секретар на МВР главен комисар Ивайло Иванов и заместник директора на ГД „Борба с организираната престъпност“ - МВР старши комисар Стефан Джолев. \r\n*** \r\nОт 11. 30 часа  в РИМ-Плевен ще се проведе час по екология в Музея на тема „Вода за всички. Всеки е важен“ с ученици от СУ „Христо Смирненски. \r\n*** \r\nОт 13.00 часа в РИМ-Плевен ще се проведе час по екология в Музея на тема „Вода за всички. Всеки е важен“ с ученици от СУ ,,Иван Вазов“. \r\n*** \r\nОт 14.00 часа  в РИМ-Плевен ще се проведе час по екология в Музея на тема „Вода за всички. Всеки е важен“ с ученици от НУ ,,Отец Паисий“. \r\n*** \r\nОт 09.00 часа в Зала 10 на Районен съд ще се гледа делото на подсъдимата Соня М. Срещу нея е повдигнато обвинение за парична измама в размер на 660 050 лв. \r\n*** \r\nОт 09.30 часа в Зала 2 на Окръжен съд ще се гледа делото на подсъдимата Халина М.-П. Срещу нея е повдигнато обвинение за неизплащане на данъчни задължения.в размер на 469 275 лв. \r\n*** \r\nОт 10.00 часа в Зала 12 на Районен съд ще се гледа делото на подсъдимите Иван Б. и Анна К. Срещу тях е повдигнато обвинение за изработване на фалшиви документи. Съставили са и 2 броя фалшиви дипломи за средно образование, 3 броя свидетелство за водач, превозващ опасни товари, лични карти и др. \r\n*** \r\nОт 10.00 часа кметът инж. Иван Тотев ще открие нова зала в морския аквариум на Регионалния природонаучен музей – Пловдив по случай 45-годишнината на аквариума. \r\n*** \r\nОт 11.00 часа зам.-министърът на околната среда и водите Красимир Живков ще открие общоградски празник по повод Световния ден на водата – 22 март. Събитието ще се състои на на пл. „Ст. Стамболов“ 1 (Голяма община Пловдив). \r\n*** \r\nОт 13.30 часа в Зала 10 на Районен съд ще се гледа делото на подсъдимата Милена Б. Тя е обвинена в измама в размер на 11 154.77 лева. \r\n*** \r\nОт 14.00 часа в 6-а аудитория на Ректората на Пловдивския университет „Паисий Хилендарски“, Юридическият факултет висшето училище организира Ден на отворените врати. \r\n*** \r\nОт 17.30 часа в книжарница Хеликон ученици от Френска езикова гимназия „Антоан дьо Сент Екзюпери“- Пловдив ще четат стихове на Димана Йорданова. \r\n*** \r\nОт 18.00 часа в Балабановата къща ще се проведе концерт на възпитаника на Държавна консерватория „Чайковски“ Гьокхан Айбулус /пиано/ и заместник-директора на Държавна консерватория при Тракийски университет Одрин - Муса Ерен Ишкодралъ /виолончело/. \r\n*** \r\nОт 18.30 часа в Регионалния исторически музей ще се проведе благотворителен концерт „Деца свирят за деца“ в подкрепа на деца със синдром на Даун. \r\n*** \r\nОт 10.30 часа в зала 1 на Областна администрация – Русе ще се проведе пресконференция по повод стартиране изпълнението на проект „Областна администрация- Русе през погледа на гражданското общество“. \r\n*** \r\nОт 09.30 часа в посетителския център на Национален парк „Рила“ в Самоков ще се проведе Ден на отворените врати по повод Световния ден на водата. \r\n*** \r\nОт 10.00 часа в Първо българско народно читалище „Еленка и Кирил Д. Аврамови“ ще бъде открит в 17-ия Национален фестивал на любителските камерни и кафе-театри. \r\n*** \r\nОт 17.30 часа в зала №1 на Община Свищов ще се проведе публично обсъждане на отчета за изпълнение на бюджета за 2018 г. \r\n***   \r\nОт 11.00 часа във фоайето на Сливенската професионална гимназия по строителство и геодезия „Арх. Георги Козаров“ предстои да бъде открит барелеф на арх. Георги Козаров.  \r\n***    \r\nОт 14.00  часа в зала ”Май” председателят на партия Национален фронт за спасение на България Валери Симеонов ще се срещне с представители на малкия и среден бизнес, членове и симпатизанти на НФСБ.   \r\n*** \r\nОт 13.00 часа на центъра на населеното място, Областната дирекция на Държавен Фонд „Земеделие“ – Смолян ще проведе информационна среща със земеделски стопани от областта. \r\n*** \r\nОт 15.00 часа в кметството Областната дирекция на Държавен Фонд „Земеделие“ – Смолян ще проведе информационна среща със земеделски стопани от областта. \r\n*** \r\nОт 11.00 часа в ГПЧЕ „Ромен Ролан” – Стара Загора, зала „Америка за България”, ще се проведе първата среща по проект „(Не)Обикновените герои на стара Стара Загора“. \r\n*** \r\nОт 11.00 часа в НЧ „Св. Климент Охридски 1858“ ще започне XIX – ти национален детски фолклорен конкурс „Орфеево изворче“. \r\n*** \r\nОт 14.00 часа в зала 2 на хотел Верея ще се проведе информационен семинар-дискусия, организиран от Българската хотелиерска и ресторантьорска асоциация (БХРА). \r\n*** \r\nОт 17.30 часа в РБ „Захарий Княжески“ ще се проведе вечер на талантите от СУ „Максим Горки“. \r\n*** \r\nОт 19.00 часа Държавна опера-Стара Загора ще представи на сцената на Дома на културата „Борис Христов“ в Пловдив своята най-нова постановка - „Италианката в Алжир“. \r\n*** \r\nОт 10.00 часа инициаторът и организатор на Фестивала за български хора и танци „Хайдушка софра“ Мишо Кадиев ще даде пресконференция в залата на втория етаж на Община Хасково. \r\n*** \r\nОт 10.00 часа Общинската служба по земеделие, Областната дирекция на Държавен Фонд „Земеделие“ – Смолян ще проведе информационна среща със земеделски стопани от областта. \r\n*** \r\nОт 11.30 часа в кметството Областната дирекция на Държавен Фонд „Земеделие“ – Смолян ще проведе информационна среща със земеделски стопани от областта.", "date": "2019.03.21", "title": "Предстоящи събития в страната за 22 март (Агенция „Фокус“)"}
{"url": "http://www.focus-news.net/news/2019/03/21/2637396/spetsialnostta-mehatronika-be-predstavena-v-ramkite-na-initsiativata-mesets-na-profesiite-v-profesionalna-gimnaziya-ivan-hadzhienov-v-kazanlak.html", "text": "Специалността „Мехатроника” бе представена в рамките на инициативата месец на професиите в Професионална гимназия „Иван Хаджиенов“ в Казанлък, предаде кореспондент на  Радио „Фокус” . В провеждането на събитието се включиха и ученици от паралелките „Компютърна техника и технологии” и „Строителство и архитектура”. „Това е неоспоримо доказателство, че успяваме да обединим общи усилия, в името на доброто представяне“, заявиха организаторите на събитието. \r\nПрисъстващите на представяне на специалността „Мехатроника” имаха възможността да наблюдават детайли от специалността в четири работни ателиета: автоматизирана система за електропневматично управление на двойно действащ цилиндър, измервателна лаборатория, раздели детайлите и направи си накит. \r\nВ игрите и състезанията участие взеха над 30 ученици от различните паралелки. Всички преподаватели от направление машиностроене в гимназията бяха жури.  \r\n„Специалността „Мехатроника” е една от най-популярните в нашето училище. Мехатрониката е съвременна област от науката и технологиите, посветена на създаване и функциониране на машини и системи с контролирано от компютър движение, което се основава на знания в областта на механиката, електрониката и микропроцесорната техника, информационните технологии и компютърното управление на движенията в машините и агрегатите”, каза Марияна Демирева, директор на училището. \r\nСлавяна ГАЙДАРОВА", "date": "2019.03.21", "title": "Специалността „Мехатроника” бе представена в рамките на инициативата месец на професиите в Професионална гимназия „Иван Хаджиенов“ в Казанлък"}
{"url": "http://www.focus-news.net/news/2019/03/21/2637397/gd-granichna-politsiya-trafikat-na-gkpp-lesovo-i-gkpp-dunav-most-ruse-e-intenziven-na-izhod-za-tovarni-avtomobili-a-na-gkpp-kulata-i-za-leki-koli.html", "text": "Трафикът на ГКПП \"Лесово на българо-турската и ГКПП \"Дунав мост-Русе\" на българо-румънската граница е интензивен на изход за товарни автомобили, а на ГКПП \"Кулата\" на границата с Гърция - и за леки коли, по данни към 18.00 часа. Това съобщиха от  ГД \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2019.03.21", "title": "ГД \"Гранична полиция\": Трафикът на ГКПП \"Лесово и ГКПП \"Дунав мост-Русе\" е интензивен на изход за товарни автомобили, а на ГКПП \"Кулата\" - и за леки коли"}
{"url": "http://www.focus-news.net/news/2019/03/21/2637385/vidin-90-ot-meditsinskite-spetsialisti-raboteshti-bolnitsata-protestiraha-v-tsentara-na-grada.html", "text": "90% от медицинските специалисти, работещи във видинската болница, протестираха в центъра на Видин, предаде репортер на  Радио „Фокус“ – Видин . Заради ремонта на централния площад специалистите по здравни грижи изразиха своето недоволство срещу ниското заплащане на труда им пред сградата на Окръжния съд. Диана Богомилова, председател на дружеството на Българската асоциация на професионалистите по здравни грижи в МБАЛ „Света Петка“ посочи, че техният протест е част от втория национален протест обявен в цялата страна. „Настояваме за достойно заплащане, за влизане в сила на колективния трудов договор, който да бъде подписан и в нашата боница и според който средната заплата на една медицинска сестра ще бъде 900 лв. Сега в болницата най-високата заплата, която взима един специалист по здравни грижи, е 610 лв, като се удържат данъците заплата, получавана по фиш е не повече от 480 лв.“, обясни Богомилова. Тя посочи, че практикуващите професията на професионалистите по здравни грижи – медицински сестри, рехабилитатори, рентгенови лаборанти, фелдшери и други, застаряват. „Младите хора не идват при нас, завършват и отиват в чужбина. След 10-15 години в болницата няма да има кой да работи“, заяви Богомилова. Тя допълни, че в декларация на професионалистите по здравни грижи от Видин се настоява болниците да престанат да бъдат търговски дружества. „Ние не търгуваме със здраве. Не може да преглеждаме определен брой пациенти за да си изкараме заплатите“, коментира Богомилова. \r\nАнна ЛОЗАНОВА", "date": "2019.03.21", "title": "Видин: 90% от медицинските специалисти, работещи болницата,  протестираха в центъра на града"}
{"url": "http://www.focus-news.net/news/2019/03/21/2637398/st-komisar-nikolay-dimov-odmvr-smolyan-ima-izklyuchitelno-dobro-vzaimodeystvie-pri-rabotata-na-politsiyata-i-prokuraturata-v-oblastta.html", "text": "Има изключително добро взаимодействие при работата на полицията и прокуратурата в област Смолян. Това заяви на пресконференция в Окръжната прокуратура директорът на ОДМВР – Смолян ст. комисар Николай Димов, предаде репортер на  Радио „Фокус“ – Смолян . Той уточни, че една от причините за това е благоприятната криминогенна среда в региона, но заслугата населението и гостите на областта да са спокойни, е доброто взаимодействие между двете институции и своевременното разкриване на престъпленията. „Ние сме един екип в разследване на престъпленията. На високо ниво е доброто взаимодействие между всички държавни институции в област Смолян , то е основано на дух, на партньорство, уважение и зачитане на високите резултати, които вече са стандарт и те ни задължават и за тази година и за в бъдеще да работим по този начин“, каза още ст. комисар Димов. \r\nНели ГЕРГЬОВСКА", "date": "2019.03.21", "title": "Ст. комисар Николай Димов, ОДМВР – Смолян: Има изключително добро взаимодействие при работата на полицията и прокуратурата в областта"}
{"url": "http://www.focus-news.net/news/2019/03/21/2637393/nezavisen-makedoniya-kade-shte-iztarpi-nakazanieto-si-radovan-karadzhichi.html", "text": "Осъденият за военни престъпления Радован Караджич ще изтърпи наказанието си за доживотно лишаване от свобода в затвор в една от 14 страни в Европа, отбелязва електронното издание на македонския вестник  „Независен“ , като пояснява, че Трибуналът в Хага има договори с такъв брой държави.  \r\nИталия е първата страна, която предложи своите затвори за настаняване на осъдени от Международния наказателен съд за бивша Югославия. В затворите й има петима признати за виновни.  \r\nВъв финландските затвори има седем, изтърпяващи присъди, докато в Германия, Норвегия и Австрия има по шест. В Испания има петима осъдени, а в съседна Португалия - само един. Франция, Холандия и Швеция настаниха четирима военнопрестъпници в затворите си, а Естония и Великобритания – по трима. \r\nДвама от осъдените военни престъпници излежават присъдите си в Полша. Има и един в Швеция.  \r\nЗасега обаче няма информация къде ще бъде разпределен Караджич.  От редакцията подчертават, че независимо в коя страна той ще изтърпи наказанието си, една от основните разпоредби на споразумението за приемане на осъдени военнопрестъпници е, че трябва да се зачитат нормите на международното право, както и да се осигурява достъп на „Червения кръст“ по всяко време за посещения и да разговори със затворници. Тереза Герова", "date": "2019.03.21", "title": "„Независен“ (Македония): Къде ще изтърпи наказанието си Радован Караджич?"}
{"url": "http://www.focus-news.net/news/2019/03/21/2637401/sliven-oblastniyat-upravitel-chavdar-bozhurski-pozdravi-ekipa-na-darzhavniya-kuklen-teatar-v-grada-za-mezhdunarodniya-den-na-kukleniya-teatar.html", "text": "По случай Международния ден на кукления театър областният управител на Сливен изпрати поздравителен адрес до директора Ефимия Павлова и творческия екип на Държавния куклен театър в Сливен. Това съобщиха от пресцентъра на  Областната администрация . \r\n„Използвам повода, за да Ви поздравя за многобройните успехи и изказвам благодарността си за таланта и любовта, с които радвате публиката и ценителите не само на сливенска, а и на национални и чуждестранни сцени“, заявява Божурски. Той пожелава на куклениците вдъхновение в работата, здраве и щастие. Областният управител заявява още, че остава съпричастен към нуждата на театъра – един от най-добрите в страната – да има собствен дом и подчертава, че продължават съвместните усилия на институциите да бъде решен този проблем. \r\n21 март се чества като Международен ден на кукления театър от 16 години, по предложение на Международната организация на куклените театри, прието с решение на ЮНЕСКО.", "date": "2019.03.21", "title": "Сливен: Областният управител Чавдар Божурски поздрави екипа на Държавния куклен театър в града за Международния ден на кукления театър"}
{"url": "http://www.focus-news.net/news/2019/03/21/2637394/spetsialisti-po-meditsinski-grizhi-izlyazoha-na-protesti-v-tsyalata-strana-obzor.html", "text": "Медицински сестри, акушери, лаборанти и рехабилитатори излязоха за втори път на протести в над 40 града в България, сред които бяха: София, Стара Загора, Добрич, Бургас, Пазарджик, Кюстендил, Плевен, Пловдив и други. Тяхното искане е основната заплата да бъде в размер на две минимални работни заплати, по-добри услови на труд и промени в Закона за съсловните организации. Медицинските специалисти твърдят, че исканията им към момента не са изпълнени, заради което от днес започнаха ежедневни протести. Омбудсманът Мая Манолова се срещна с протестиращите в Кюстендил и София, като изрази своята подкрепа. Тя заяви, че ще бъде с тях докато исканията им не бъдат изпълнени. Към протеста в София се присъединиха и представители на Национален синдикат „Защита“.  \r\nПротестиращите специалисти по медицински грижа блокираха за кратко движението по бул. „Мария Луиза“ в района на Министерство на здравеопазването и кръстовището на бул. „Мария Луиза“ и бул. „Тодор Александров“.  \r\nПрофесионалистите по здравни грижи издигнаха плакати с лозунги: „Не ни прокуждайте от Родината! Искаме да останем и работим ТУК!“, „Господа Депутати, спрете агонията на българското здравеопазване!“ и др. Те разпънаха и палатка по време на протеста пред Министерството на здравеопазването и се заканиха, че ако не получат увеличение на заплатите, обмислят ефективни протести и че ще спират работа. Протестите преминаха мирно под засилено полицейско присъствие.  Агенция „Фокус“ припомня  : На 1 март медицински сестри от редица градове в страната започнаха протест срещу лошите условия на труд и ниското заплащане в сектора. Тогава ръководството на здравното министерство покани на среща представители на недоволните медици, в която да бъдат изяснени техните искания. Двете страни се споразумяха да си дадат срок от 20 дни. За това време се очакваше отпуснатите за общинските и областни болници 30 млн. лв. да достигнат до тях, в този период да се види до каква степен средствата биха могли да решат проблемите със заплатите на медицинските специалисти, след което отново да се проведат преговори. На 20 март се състоя нова среща, след която министърът на здравеопазването обясни, че е изпълнил ангажимента си към медицинските служители и им е предоставил резултатите от анализа на възнагражденията, който екипът му е извършил за всяка болница. Той отбеляза, че анализът налага два извода - сериозен проблем с недостига на кадри и това, че всяка болница работи по различни правила и принципи и няма механизъм за формиране на работната заплата. По думите му работната група ще се събере още на 26 март със задача да изготви методиката в рамките на 2-3 седмици. „До 30 юни, когато е крайният срок за приемането на медицинските стандарти, ще има време да се надгради тази базисна методика. След като бъде постигнат консенсус по нея, същата ще бъде внесена в Министерски съвет“, каза здравният министър.  \r\nВъпреки това, медицинските сестри обявиха, че започват да протестират всеки ден, защото не са сигурни, че обещанията, които им дава министър Ананиев, ще се изпълнят. \r\nНа 21 март, в деня на втория протест, темата бе коментирана в Брюксел от министър-председателя Бойко Борисов. Той заяви, че е възложил на Кирил Ананиев до две седмици да поправи методиката за възнагражденията в болниците, за да са доволни и медицинските сестри. \"Даваме огромни пари в здравеопазването, само че шефовете на болниците си дават ДМС-та, правят си някакви такива неща, които не стигат до сестрите. Да ми направи методика, ако трябва ще доплатим и това трябва да се случи, трябва да са доволни“, коментира Бойко Борисов.  \r\nИрина ИВАНОВА", "date": "2019.03.21", "title": "Специалисти по медицински грижи излязоха на протести в цялата страна (ОБЗОР)"}
{"url": "http://www.focus-news.net/news/2019/03/21/2637402/donald-tramp-sasht-tryabva-napalno-da-priznayat-suvereniteta-na-izrael-nad-golanskite-vazvisheniya.html", "text": "Държавният глава на САЩ Доналд Тръмп обяви, че Вашингтон трябва да признае суверенитета на Израел над Голанските възвишения, който международната общност оспорва, предава  AFP . \r\n„След 52 години е време САЩ напълно да признаят суверенитета на Израел над Голанските възвишения“, подчерта Тръмп в съобщение, публикувано в социалната мрежа „Туитър“. Той определи територията като такава с „критично значение за стратегията и сигурността на държавата Израел и регионалната стабилност!\" \r\nПо силата на международното право Голанските възвишения принадлежат на Сирия, но от 1967 г. са окупирани от Израел, вследствие на Шестдневна война. От 1981 г. в областта са в сила и израелските закони. Тереза Герова", "date": "2019.03.21", "title": "Доналд Тръмп: САЩ трябва  напълно да признаят суверенитета на Израел над Голанските възвишения"}
{"url": "http://www.focus-news.net/news/2019/03/21/2637405/blagoevgrad-nad-6-miliona-leva-shte-badat-vlozheni-v-obnovyavaneto-na-uchebni-i-detski-zavedeniya-v-grad-gotse-delchev.html", "text": "Община Гоце Делчев проведе днес поредица от информационни събития по проект „Обновяване на образователната инфраструктура в град Гоце Делчев“. Това съобщи за  Радио „Фокус“-Пирин  Даниела Крантева, експерт „Връзки с обществеността“ към Община Гоце Делчев. Тя уточни, че проектът е на стойност 6 186 670.00  лева и с неговото реализиране ще бъдат напълно обновени Второ основно училище „Гоце Делчев“ и детските градини „Калинка“ и „Радост“ в града. По думите й проектът е финансиран с договор от Оперативна програма „Региони в растеж” 2014-2020 г., като 85 % от сумата е европейско съфинансиране, а останалите 15 % са национално съфинансиране. „Първоначалната пресконференция за представяне на проекта се проведе в залата на Общинския съвет и на нея присъства ръководството на община Гоце Делчев, народният представител Богдан Боцев, общински съветници, представители на фирмите – изпълнители и проектанти, директори и учители от учебните и детски заведения в града. Пред присъстващите, кметът на община Гоце Делчев Владимир Москов обясни, че проектът е с продължителност 30 месеца, но ще бъде направено всичко необходимо той да приключи в по-кратки срокове и в началото на следващата учебна година, обновените сгради да отворят врати“, заяви Даниела Крантева.  \r\nТя допълни, че символична първа копка е била направена най-напред в Детска градина „Калинка“, където предстои цялостно обновяване и преоборудване на сградата, както и на дворното пространство, където ще бъдат монтирани нови детски съоръжения. По думите й освен това ще се ремонтира изцяло оградата, ще се направи физкултурен салон и зала за тържества, каквито в момента липсват, ще бъдат поставени антипаник брави, ще се обновят слънцезащитните навеси и ще се направи ремонт на съществуващият вътрешен асансьор. Експертът добави, че във Второ ОУ „Гоце Делчев“ също предстои изключително сериозен ремонт, който включва обновяване на цялата сграда и дворното пространство, като освен това ще бъде направена автоматизация на котелната инсталация; видеонаблюдение, спортните площадки ще бъдат обновени по всички необходими стандарти и изисквания, ще се направят и необходимите настилки, предстои да се направи и разширение, тъй като физкултурният салон в момента е недостатъчен за броя на учениците в училището, а освен това липсва актова зала, където да се правят чествания и други културни мероприятия. „Все още не е избран изпълнител за третия обект, включен в този проект – Детска градина „Радост“. Предстои това да се случи в следващия месец и най-вероятно през май там ще стартират ремонтните дейности, които са същите като в другата детска градина“, коментира Даниела Крантева.", "date": "2019.03.21", "title": "Благоевград: Над 6 милиона лева ще бъдат вложени в обновяването на учебни и детски заведения в град Гоце Делчев"}
{"url": "http://www.focus-news.net/news/2019/03/21/2637407/kathimerini-kipar-nastoyava-za-dostap-do-evropeyskata-razuznavatelna-mrezha-za-proverka-na-migranti.html", "text": "Кипър иска достъп до разузнавателната мрежа на Европейския съюз, за да може по-задълбочено да проверява пристигащите мигранти за признаци на радикализация от екстремистки групировки. Съответното обяви министър-председателят на страната Константинос Петридес, съобщава електронното издание на атинския ежедневник  Kathimerini . \r\nНарастващият брой на мигрантите в етнически разделения остров създават ситуация, която вътрешният министър определя като „по-объркваща\" и „много трудна за управление\". \r\nПетридес заяви, че месечните молби за убежище са над хиляда. Според Кипърската служба за убежище една четвърт от пристигащите мигранти са от Сирия, но значителен брой има също от Индия, Бангладеш, Пакистан и Камерун. \r\nКипър се присъедини към Европейския съюз през 2004 г., но само югът се радва на пълноправно членство. \r\nЕврокомисарят по миграцията Димитрис Аврамопулос заяви след разговори с Петридес, че кипърските служители хвърлят светлина върху въпроси, за които не е знаел, като например мигранти, които използват северната част на острова като входна точка. \r\nДлъжностни лица от Европол, агенцията на ЕС за убежище и службите за гранична и брегова охрана скоро ще се срещнат с властите, за да определят как най-добре да им помогнат, увери Аврамопулос.  Тереза Герова", "date": "2019.03.21", "title": "Kathimerini: Кипър настоява за достъп до европейската разузнавателна мрежа за проверка на мигранти"}
{"url": "http://www.focus-news.net/news/2019/03/21/2637406/plovdiv-gotov-e-grafikat-za-priem-v-parvi-klas-za-uchebnata-20192020-godina-v-obshtinskite-uchilishta-na-grada.html", "text": "Община Пловдив  уведомява родителите на родените през 2012 година деца, които подлежат на задължителен прием в първи клас през учебната 2019/2020 година, че вече са ясни сроковете, според които ще бъде осъществено класирането и записването на децата им. От 2017 година е въведен централизиран електронен прием на учениците в първи клас в общинските училища на град Пловдив. Новите правила за 2019 година са приети от Общински съвет – Пловдив, и в момента тече законоустановеният срок за влизането в сила на предвидените промени. Утвърденият график на дейностите за 2019 година е публикуван на   в раздел „Нормативни документи“. Той съдържа всички срокове, свързани с обявяването на свободните места, участието в предвидените три класирания и записването на бъдещите ученици в първи клас. \r\nПървото класиране ще бъде проведено на 5 юни 2019 година. Свободните места за него ще бъдат публикувани в електронната система от училищата в срок до 15 април 2019 година. Предвижда се след тази дата да започне подаването онлайн в електронната система на заявления за участие в първото класиране. Моментът на подаване на заявлението няма да има никаква тежест при класиранията. Важно е да бъде спазен само крайният срок. За първото класиране родителите следва да подадат заявления онлайн до 3 юни 2019 г. Ако нямат достъп до интернет и се затрудняват с въвеждането на заявление, могат да подадат на хартиен носител своите заявления (по образец) за кандидатстване в срок до 31 май 2019 г. в училището, което им е първо желание. Двата варианта са равностойни, но при подаването на заявления по интернет родителите ще имат достъп до повече информация (в това число и до резултатите от класиранията) и възможността за промяна в желанията ще е по-лесна. Много важно изискване е подаването само на едно заявление (по интернет или на хартиен носител). Системата няма да позволи въвеждане на второ заявление за едно дете. \r\nПредвидени са още две класирания – второто ще бъде проведено на 19.06.2019 г., а третото – на 2.07.2019 г. За всички важни срокове за тези класирания родителите ще могат да се запознаят от сайта на електронната система. След третото класиране родителите на незаписаните деца ще подават заявления за записване в училищата, в които има останали свободни места.", "date": "2019.03.21", "title": "Пловдив: Готов е графикът за прием в първи клас за учебната 2019/2020 година в общинските училища на града"}
{"url": "http://www.focus-news.net/news/2019/03/21/2637408/sport-kazahstan-pobedi-shotlandiya-s-30-v-parvata-evropeyska-kvalifikatsiya.html", "text": "Казахстан победи Шотландия с 3:0 в Астана в първия мач от квалификациите за Европейското първенство през 2020 година.  \r\nВ момента се играе още една среща от \"Група И\" – Кипър срещу Сан Марино, а от 21:45 е мачът между Белгия и Русия.", "date": "2019.03.21", "title": "Спорт: Казахстан победи Шотландия с 3:0 в първата европейска квалификация"}
{"url": "http://www.focus-news.net/news/2019/03/21/2637400/predstoyashti-mezhdunarodni-sabitiya-za-22-mart-agentsiya-fokus.html", "text": "Отбелязване на 20-та годишнина от бомбандировките на НАТО в Сърбия. \r\n***  Нова Зеландия почита паметта на жертвите на атаките в Крайстчърч. \r\n***  Специална среща на Организацията на ислямското сътрудничество, организирана след атаките в джамиите в Крайстчърч. \r\n***  Тръмп посреща лидерите на Хаити, Ямайка, Сейнт Лусия, Бахамските острови и Доминиканската република \r\n***  Държавният секретар на САЩ Майк Помпео пристига на официална визита. \r\n***  Делегация на Съвета за сигурност на ООН пристига в Мали. \r\n***", "date": "2019.03.21", "title": "Предстоящи международни събития за 22 март (Агенция „Фокус“)"}
{"url": "http://www.focus-news.net/news/2019/03/21/2637381/blagoevgrad-obshto-okolo-70-meditsinski-sestri-izlyazoha-na-protest-v-oblastniya-grad-i-petrich.html", "text": "Общо около 70 медицински сестри излязоха на протест в Благоевград и Петрич, предаде репортер на  Радио „Фокус“-Пирин . В областния център пред поликлиниката протестираха около 50 медицински сестри, а в Петрич пред болницата – около 20. Исканията им са за промяна в системата на здравеопазване, както и адекватни и еднакви възнаграждения за работещите в различните лечебни заведения. \r\nНатали СТЕФАНОВА", "date": "2019.03.21", "title": "Благоевград : Общо около 70 медицински сестри излязоха на протест в областния град и Петрич"}
{"url": "http://www.focus-news.net/news/2019/03/21/2637403/zhivko-yanakiev-byuro-po-truda-burgas-obshtiyat-broy-na-registriranite-v-byuroto-bezrabotni-kam-28-fevruari-e-4525-dushi.html", "text": "Общият брой на регистрираните в Дирекция „Бюро по труда – Бургас“ (ДБТ)-Бургас към 28 февруари 2019 г. безработни е 4525 души. Това каза по време на пресконференция директорът на дирекцията Живко Янакиев, предаде репортер на  Радио „Фокус“ – Бургас . По думите му в община Бургас безработните са 3651, община Средец – 679, а в община Камено – 195. Спрямо предходния месец е отчетено намаление от 50 души. В община Бургас намалението е с 44 лица, в община Средец има увеличение с 28, а в община Камено - намаление с 34 души. „Равнището на безработица в района на ДБТ, изчислено като дял на регистрираните безработни към икономически активните лица на 15-64 години, установени при преброяване 2011 за месец февруари, е 3,92%, което е намаление с 0,05% спрямо предходния месец“, добави Янакиев.  \r\nТой посочи още, че входящият поток е 836 души, което е увеличение спрямо месец януари с 89 души. Заявените свободни работни места на първичния трудов пазар в Дирекция „Бюро по труда“ – Бургас за месец февруари са 716. През изтеклия месец 420 лица са професионално ориентирани и консултирани, а 254 лица са участвали в групови мероприятия за професионално ориентиране, информиране и активно поведение на пазара на труда. „В програми за обучение и заетост по Закона за насърчаване на заетостта са работили 56 лица. По насърчителните мерки за заетост през месец февруари са работили 25 лица, от които 17 лица - в субсидирана заетост“, поясни Живко Янакиев.  \r\nМария КУРТЕВА", "date": "2019.03.21", "title": "Живко Янакиев, Бюро по труда – Бургас: Общият брой на регистрираните в бюрото безработни към 28 февруари е 4525 души"}
{"url": "http://www.focus-news.net/news/2019/03/21/2637409/obshtinskite-savetnitsi-ot-gerb-sofiya-mihaela-ivanova-i-yoanna-dragneva-shte-provedat-informatsionni-sreshti-na-tema-trafika-na-hora-na-22-mart.html", "text": "Общинските съветници от ГЕРБ-София Михаела Иванова и Йоанна Драгнева, съвместно с представители от неправителствената организация \"А21\", ще проведат информационни срещи на тема \"Трафика на хора\" в Професионалната гимназия по телекомуникации в столицата. Това съобщиха от пресцентъра на  ПП ГЕРБ . \r\nСрещите ще се състоят на 22 март 2019 г. (петък), от 10.30 и от 12.30 часа.", "date": "2019.03.21", "title": "Общинските съветници от ГЕРБ-София Михаела Иванова и Йоанна Драгнева ще проведат информационни срещи на тема „Трафика на хора” на 22 март"}
{"url": "http://www.focus-news.net/news/2019/03/21/2637411/veliko-tarnovo-kampaniya-pod-nadslov-vreme-e-da-deystvame-startira-v-grada-po-povod-na-svetovniya-den-za-borba-s-tuberkulozata.html", "text": "Кампания под надслов „Време е да действаме” стартира във Велико Търново по повод на Световния ден за борба с туберкулозата. Това съобщи пред журналисти д-р Евгения Недева, директор на Регионалната здравна инспекция (РЗИ) във Велико Търново, предаде репортер на  Радио „Фокус“ – Велико Търново . Тя информира, че в рамките на кампанията до 24 март се провеждат дни на отворените врати в СБАЛПФЗ „Д-р Трейман” ЕООД. На място ще се извършват безплатни профилактични прегледи и изследвания за туберкулоза на всички желаещи лица. Прегледи ще се осъществяват и в Община Лясковец.  \r\nД-р Недева съобщи, че са планирани и обучения на деца и ученици по темата „Туберкулоза” от експерти на РЗИ и студенти от Филиала на Медицински университет – Варна във Велико Търново. Ще бъдат обхванати ученици от  Хуманитарна гимназия „Св. св. Кирил и Методий”, ОУ „Христо Ботев” и СУ „Владимир Комаров”. Обученията ще продължат до 18 април. Ще се проведат и информационни миникампании в училища и общински администрации в градовете Златарица, Полски Тръмбеш, Елена и Горна Оряховица. Предвижда се да се проведе интерактивна информационна акция във Филиала на Медицински университет – Варна във Велико Търново в рамките на Ден на отворените врати под надслов „Лаборатория за здраве“. В рамките на кампанията ще се разпространяват здравно-образователни материали  сред населението по време на организираните инициативи. Д-р Евгения Недева съобщи, че ще се извърши и тематична проверка за изпълнение на дейностите по провеждане на БЦЖ имунизацията, на правилата за прилагане на ваксината и на обхващането на подлежащия контингент в родилните отделения на територията на област Велико Търново – текущо до края на 2019 година. \r\nОрганизатори на  кампанията са  РЗИ – Велико Търново, СБАЛПФЗ „Д-р Трейман” ЕООД, Община Велико Търново, Филиал на Медицински университет – Варна във Велико Търново, Община Златарица, Община Полски Тръмбеш, Община Горна Оряховица, Община Елена и Община Лясковец. \r\nНадежда КРЪСТЕВА", "date": "2019.03.21", "title": "Велико Търново: Кампания под надслов „Време е да действаме” стартира в града по повод на Световния ден за борба с туберкулозата"}
{"url": "http://www.focus-news.net/news/2019/03/21/2637404/yavor-bozhankov-bsp-sled-sreshtata-s-gerb-mozhem-samo-da-gadaem-kakvo-sa-poluchili-volya-samnyavam-se-da-e-neshto-printsipno-i-v-interes-na-grazhdanite.html", "text": "След срещата с ГЕРБ можем само да гадаем какво са получили „Воля“, съмнявам се да е нещо принципно и в интерес на гражданите. Това каза за предаването „Червена линия“ по  Радио „Фокус“  народният представител от ПГ на „БСП за България“ Явор Божанков от 4-ти Многомандатен избирателен район – Велико Търново. „Смятам, че са били дребни политически пазарлъци. Така държава не може да се управлява“, подчерта Божанков. Депутатът обърна внимание, че благодарение на напускането на парламента от страна на БСП са станали ясни две неща. „Новата управленска формула ГЕРБ-ДПС под благия поглед на патриотите и от другата страна управление, което управлява със сделки. ГЕРБ днес подкрепят амнистия, утре разсрочване, насреща получават подкрепа и кворум“, каза Божанков във връзка със промените в Закона за вероизповеданията.  \r\nДеница КИТАНОВА", "date": "2019.03.21", "title": "Явор Божанков, БСП: След срещата с ГЕРБ можем само да гадаем какво са получили „Воля“, съмнявам се да е нещо принципно и в интерес на гражданите"}
{"url": "http://www.focus-news.net/news/2019/03/21/2637386/plovdiv-desetki-meditsinski-sestri-v-plovdiv-izlyazoha-na-protest-pred-obshtinata.html", "text": "Десетки медицински сестри в Пловдив излязоха на протест пред Общината с искане за по-добри условия на труд и увеличение на възнагражденията, предаде репортер на  Радио „Фокус“- Пловдив . Те издигнаха плакати с надписи „Днес подкрепете нас, за да има кой да се грижи за вас“ и „Българи, ще ни оставите ли да си отидем?“. От съсловието настояват за стартова работна заплата, която да е колкото две минимални заплати и допълнително заплащане на нощния им труд. Бе изтъкнато, че навсякъде по света тази професия се радва на голямо уважение, а тук трудът им не е оценен. Чуха се призиви за ефективна стачка и създаването на асоциация, която да защитава интересите им.  \r\nМедицинските сестри настояват за незабавно разрешаване на проблемите им и създаването на кризисен щаб, който да заседава веднага, без да се чакат почивни дни. Бе отчетено, че не бива медицинските сестри у нас да се страхуват от ефективна стачка и от това да подадат оставки, тъй като работа винаги може да се намери за тях.  \r\nЦветана ТОНЧЕВА", "date": "2019.03.21", "title": "Пловдив: Десетки медицински сестри в Пловдив излязоха на протест пред Общината"}
{"url": "http://www.focus-news.net/news/2019/03/21/2637413/shumen-zhurito-za-nagradata-na-shumen-za-izkustvo-i-kultura-be-opredeleno-na-zasedanie-na-postoyannata-komisiya-po-kultura-kam-obshtinskiya-savet.html", "text": "Журито за „Наградата на Шумен” за изкуство и култура бе определено на заседание на постоянната комисия по „Култура” към Общинския съвет, предаде репортер на  Радио „Фокус“-Шумен . Шестте номинации на представители на творчески съюзи и културни институции бяха одобрени единодушно. За членове на журито бяха избрани Антонин Горчев, доц. Ростислава Тодорова-Енчева, доц. Живко Жечев архитект Бойка Ангелова, Светлана Крумова и д-р Антония Панева. Представител на общинската администрация в журито ще бъде  Красимир Савов от общинска администрация. В него влизат и членовете на Постоянната комисия по Култура. На 4 април журито ще определи тазгодишните носители на наградите. На днешното заседание постоянната комисия по Култура одобри и Годишната програма за развитие на читалищната дейност през 2019 г. Субсидираната численост на читалищата през настоящата година става 107 субсидирани бройки. Завишението спрямо 2018 г. е с 1 бройка. Художествено-творческата дейност на читалищата ще бъде подкрепена от общинския бюджет с 80 300 лв. \r\nИвелина ИВАНОВА", "date": "2019.03.21", "title": "Шумен: Журито за „Наградата на Шумен” за изкуство и култура бе определено на заседание на постоянната комисия по „Култура” към Общинския съвет"}
{"url": "http://www.focus-news.net/news/2019/03/21/2637414/smolyan-predimno-suhi-sa-patishtata-v-oblastta-mokrite-uchastatsi-sa-obraboteni.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са предимно сухи. Мокри са пътищата по високите и усойни части в планината, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. През деня не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.21", "title": "Смолян: Предимно сухи са пътищата в областта, мокрите участъци са обработени"}
{"url": "http://www.focus-news.net/news/2019/03/21/2637415/blagoevgrad-dvizhenieto-po-glaven-pat-e-79-v-uchastaka-kresna-dolna-gradeshnitsa-e-ogranicheno-poradi-izvarshvane-na-remontni-deynosti.html", "text": "Движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия София – Кулата“ до 30 март. Това съобщиха за  Радио „Фокус“ – Пирин  от Областно пътно управление – Благоевград. Преминаването се извършва по обходен маршрут, който заобикаля съоръжението и се регулира от светофарна уредба. Друга забрана за движението, но само на товарни автомобили с тегло над 12 тона, е въведена по третокласен път 108 автомагистрала Струма – село Рибник заради аварийни ремонтни дейности за срок до 31 юли. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти в областта. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. \r\nЛивия НИНОВА", "date": "2019.03.21", "title": "Благоевград: Движението по главен път Е-79 в участъка Кресна – Долна Градешница е ограничено поради извършване на ремонтни дейности"}
{"url": "http://www.focus-news.net/news/2019/03/21/2637417/sliven-opasnost-ot-padashti-kamani-ima-po-patya-sliven-ichera-gradets.html", "text": "Пътните настилки в Сливенска област са сухи и нормално проходими, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по пътя Бероново – Градец в участъка от Садово до село Градец от км 9+645 до км 13+042 е ограничено за МПС над 12 т поради намалена носимоспособност на мостово съоръжение на км 10+868. Движението по пътя Сунгурларе – Пъдарево в участъка от село Чубра до село Пъдарево е ограничено за МПС над 12 т поради намалена носимоспособност на пътня в участъка в област Бургас. Срокът за приключване на двата ремонта е 31 март.", "date": "2019.03.21", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/03/21/2637416/vodeshti-svetovni-biznes-eksperti-spodeliha-svoite-vdahnovyavashti-istorii-po-vreme-na-ikonomicheskiya-forum-business-excellence-2022-obzor.html", "text": "Водещи световни бизнес експерти споделиха своите вдъхновяващи истории по време на Икономическия форум „Business excellence 2022“. Събитието е част от Годишните награди „Компания на годината”, като негов инициатор и организатор е групата на списанията Bulgaria Business Review и Business Lady. \r\nФорумът бе открит от българския еврокомисар по цифровата икономика и обществото  Мария Габриел , която приветства участниците със специално видео обръщение. „Днес Европа и светът стоят пред редица предизвикателства, изправени сме пред нов облик на индустрията и икономиката. Едва 20% от малките и средни предприятия са високо цифровизирани. Затова моето послание е бъдете иновативни, бъдете смели и експериментирайте, вложете своите усилия в дигитализиране, за да бъдете конкурентоспособни“, заяви Мария Габриел. Тя посочи, че предстои 500 млн. евро да бъдат инвестирани в дигитални хъбове, които ще бъдат в помощ на малките и средни предприятия, като такива ще има и в България.  \r\nПо време на форума  Стив Кайл  - управител на MariaDB Corporation и международен лектор, обясни, че възможностите за работа в България са невероятни. „За мен бизнес превъзходството означава бизнесът не само да реализира печалба, а да служи и на обществото. Ако трябва да направите избор, винаги изберете да служите на обществото – това е съвременният и бъдещ път за успешно развитие на организацията. Трябва да се мисли дългосрочно. Липсва ни смелост, трябва да скачаме в неизвестното, за да постигнем бизнес превъзходство. Магията не се случва в комфортната зона, трябва мъдро да поемаме рискове. Седнете, сипете си едно уиски и си помислете, че всичко, което знаете, е грешно“, заяви Кайл. Том Куигли  - собственик и главен маркетинг директор на QuigleyMedia, коментира, че няма тайна съставка за успешен бизнес, а нещата опират до здрава работа. „Моите компоненти, които използвам, са визия, ценности и поведение. Трябва ви цел, която да можете да дефинирате и да обясните на своите служители и клиенти - това не е просто култура на организацията, това е вашата основна задача и само така пазарът ще ви обърне внимание. Финансово управление – безупречен контрол върху финансовите потоци. Маркетинг – особено важен е и трябва да бъде активен заради глобализацията на съвременния бизнес. Изграждане на отлични екипи – не говорим за хората като за числа, те трябва да демонстрират поведението, което очаквате от тях“, каза още Куигли. Дарина Стоянова  - изпълнителен директор на „Престиж - 96“ АД и член на Съвета на жените на бизнеса в България, заяви, че истинското лице на бизнеса са хората, които създават иновациите, добавят стойност в обществото и градят национален имидж. Тя уточни, че по отношение на бизнеса има някои неща, които са като „котви“, но повечето неща трябва да се променят според всекидневните предизвикателства на средата. „Добрата бизнес стратегия съдържа три елемента – качество, иновации, хора. За мен това са елементите, които са „котва“, а всичко останало – къде ще се фокусираме, в кой канал, с кои брандове и т.н., подлежи на промяна“, посочи Стоянова. Тая уточни, че за всеки бизнес е важно не само да търси съвършенство, но и да го постига, отговаряйки на текущото законодателство. \r\nОт своя страна,  Ивайло Нецов  – управляващ директор на Foodpanda България, коментира, че в днешно време се говори повече за визия на компанията, а стратегията е нещо, което идва в последствие. „Стратегията може да се променя генерално месец за месец. През последната година например при нас, в нашия бизнес, нещата растат с трицифрени числа и трябва да се променяме ежемесечно“, обясни Нецов. Той посочи, че е много по-трудно да се задържиш на върха, отколкото да го стигнеш, което е предпоставка за създаване на добри стратегически процеси. \r\nПо време на втората част на ТОП бизнес събитието „BUSINESS EXCELLENCE 2022” стана ясно, че само 2% от компаниите в света използват пълния потенциал на информационните технологии. Във втората част на събитието се чуха интересни бизнес факти и актуални предизвикателства и мениджърски подходи от редица участници. Панелите, по които говориха български и световни бизнес експерти, дадоха отговори на редица въпроси, свързани с Кои човешки качества ще са най-ценни в бъдеще; Развитието на технологиите и мястото им в бизнеса; Маркетинг, служещ на клиента. Спиридула Дракопулу  - Google, Head of Finance & Performance Agencies, заяви, че се наблюдава 45% ръст в изискването от хората за доставка на същия или на следващия ден на търсените услуги. „61% от маркетолозите срещат затруднения при достъпа и интеграцията на бази данни от предходни години. А 75% от тях смятат, че едни от най-големите бариери при използването на информационните технологии се дължат на ниското образователно ниво и липсата на адекватно обучение за работа и анализ на данни”, посочи Спиридула Дракопулу. Йордан Славов , Директор Маркетинг, Кока-Кола ХБК България коментира, че клиентът има различни измерения. „В нашия бизнес те са 4 – купувача, потребителя, търговеца, дистрибутора. Трябва да разбираш потребителя, за да можеш да му влияеш. Съществуват 7 тенденции за потребителя, които са равнозначни за всички бизнеси. Ако искате да бъдете успешни в маркетингов план, трябва да разбирате поне част от тях – технология, здравословен начин на живот, местни продукти, да имаме страхотно преживяване и други. Друго важно условия е традиционният начин на сегментиране, който вече е в историята. Модерната сегментация говори за племена, трябва да напипаме вълната на всяка потребителска група. Как го правим ние? Хората искат всичко сега, което означава, че трябва да сме с тях 24 часа, 7 дни в седмицата. Ние имаме портфолио, което отговаря на това. Технологията трябва да бъде преведена и разбираема за всяка племенна група потребители”, допълни той. Ивайло Славов , СЕО Bulpros, коментира, че ключовите фактори в мениджмънта са: Отношение, Репутация, Лоялност и Надеждност, които не зависят от сферата на бизнес.  Георги Александров , Country Managing Director at Oracle Bulgaria, посочи, че контекстът, в който се използва технологията, е ключът към успеха. „Не бива да се избира първо технологията, тъй като не се знае дали е подходящата. Облакът не е панацея, но ако ти не можеш да отидеш при него, той ще дойде при теб. Първият проблем беше: облак или не. А сега въпросът е кой облак. Ние като икономика трябва да предлагаме собствени разработки и така ще запазим работните места тук, а не да разчитаме, че сме евтина работна ръка и затова има заетост. Освен да обучаваме младите, трябва да покажем и перспектива на бизнеса. Изкуственият интелект като технология не е монопол на големите, а може да се използва и от по-малки компании”, добави той Христо Христов , Президент на IAB България, главен изпълнителен директор на Netinfo, заяви, че бизнесите, които не възприемат дигиталната трансформация, ще отстъпят пазарните си дялове на тези, които са по-бързи и по-иновативни. „90% от сайта на Амазон се пише от машини, а какво виждаме определя изкуственият интелект и подготвя нов криейтив за нови постери. Технологиите са в голява помощ при разказването на истории, вече има виртуална реалност и можем да отидем в Танзания, ако искаме”, добави той. Анастас Шопов , Управляващ директор, ERP.BG, Дигитална трансформация мисионер, посочи, че българските ИТ компании трябва да работим заедно, за да постигнем висок технологичен успех. Според него е добре да се привлекат фондове, които да изнесат на глобално ниво нашите ИТ идеи. „Това, което притеснява клиентите е сигурността на данните. И все повече фирми осъзнават, че на облака информацията е по-сигурна и защитена, по-евтино е и има по-голяма полза за бизнеса”, каза още той. \r\nЦветилена СИМЕОНОВА", "date": "2019.03.21", "title": "Водещи световни бизнес експерти споделиха своите вдъхновяващи истории по време на Икономическия форум „Business excellence 2022“ (ОБЗОР)"}
{"url": "http://www.focus-news.net/news/2019/03/21/2637410/afp-netanyahu-privetstva-obeshtanieto-na-tramp-da-priznae-suvereniteta-na-izrael-nad-golanskite-vazvisheniya.html", "text": "Министър-председателят на Израел Бенямин Нетаняху приветства обещанието на президента на САЩ Доналд Тръмп да признае суверенитета на страната над Голанските възвишения, предава  AFP . \r\n„В момент, в който Иран се стреми да използва Сирия като платформа за унищожаване на Израел, Тръмп смело признава израелския суверенитет над Голанските възвишения. Благодаря Ви!\", написа Нетаняху в профила си в социалната мрежа „Туитър“. \r\nПо-рано държавният глава на САЩ обяви, че Вашингтон трябва да признае суверенитета на Израел над Голанските възвишения, който международната общност оспорва. \r\n„След 52 години е време САЩ напълно да признаят суверенитета на Израел над Голанските възвишения“, подчерта Тръмп в съобщение, публикувано в социалната мрежа „Туитър“. Той определи територията като такава с „критично значение за стратегията и сигурността на държавата Израел и регионалната стабилност!\" \r\nПо силата на международното право Голанските възвишения принадлежат на Сирия, но от 1967 г. са окупирани от Израел, вследствие на Шестдневна война. От 1981 г. в областта са в сила и израелските закони. Тереза Герова", "date": "2019.03.21", "title": "AFP: Нетаняху приветства обещанието на Тръмп да признае суверенитета на Израел над Голанските възвишения"}
{"url": "http://www.focus-news.net/news/2019/03/21/2637399/yavor-bozhankov-bsp-razgovorat-za-apartamentite-ne-e-bitov-a-za-otnosheniyata-mezhdu-biznes-politika-i-podzemen-svyat.html", "text": "Разговорът за апартаментите не е битов, а за отношенията между бизнес, политика и подземен свят. Това каза за предаването „Червена линия“ по  Радио „Фокус“  народният представител от ПГ на „БСП за България“ Явор Божанков от 4-ти Многомандатен избирателен район – Велико Търново. Той коментира, че премиерът Бойко Борисов е казвал, че няма да търпи съмнения за корупция и го призова да погледне върху този случай. „Не долу, където се разменят суджуци, а до него, където се правят заменки за милиони и да вземе съответните мерки“, подчерта народният представител. „Какво каза г-н Цветанов? В сделката нямало нищо нередовно. Тя си била законна. А Цецка Цачева разказа как се разхождала в квартала. Видяла един изкоп и си купила случайно апартамент, като дори не подозирала какви хубави съседи има. Заместник-министър на спорта и кумица на Цветан Цветанов се оказа с апартамент в същия този блок. Тя от своя страна изобщо не вдига телефона си. Не на последно място е интересно обяснението на самия строител, който казва, че силно занижените цени, тук подчертавам 1 млн. лв. под пазарната цена, се дължали на факта, че той много харесал буквите по фасадата на новата сграда – псалми от Библията“, коментира Божанков. Народният представител обърна внимание, че органите до този момент не са се произнесли. Божанков припомни, че Борисов е заявил категорично, че няма да търпи корупция и съмнения за такава. \"В момента под носа му се правят заменки, четири пъти под пазарната цена. Българските граждани с основание питат: „Ако аз като обикновен човек отида в този квартал и този блок, за мен цената 600 евро на квадрат ли ще бъде?“ На какво се дължи тази ниска цена? Срещу какво и защо строителят се е отказал само от 1 млн. лв. печалба само от този апартамент, както разбираме, те са четири?“, попита депутатът от БСП. \r\nДеница КИТАНОВА", "date": "2019.03.21", "title": "Явор Божанков, БСП: Разговорът за апартаментите не е битов, а за отношенията между бизнес, политика и подземен свят"}
{"url": "http://www.focus-news.net/news/2019/03/21/2637420/burgas-do-kraya-na-may-psiholozi-i-terapevti-shte-provezhdat-bezplatni-konsultatsii-v-senzornata-staya-v-pomorie.html", "text": "От началото на месец март в СУ „Иван Вазов“ в Поморие (начален етап на обучение) отвори врати „Сензорна стая“ за деца със специални образователни потребности на възраст от 6 до 12 години. Това съобщиха от пресцентъра на  Община Поморие . Стаята е създадена по проект на „Ротари клуб“ – Поморие, с активното съдействие на Общината и ръководството на учебното заведение. В рамките на проекта до края на месец май ще се извършват безплатни консултации от професионални клинични психолози и терапевти. Приемат се деца и родители от Поморие и съставните селища на общината. „Сензорната стая“ се намира на първия етаж в училището и може да бъде посещавана както следва: от понеделник, вторник и четвъртък – от 12 до 16 часа; сряда и петък – от 09.00 до 13.00 часа. Телефон за контакт от понеделник до петък, от 09.00 до 16.00 часа: 0879 464 323.", "date": "2019.03.21", "title": "Бургас: До края на май психолози и терапевти ще провеждат безплатни консултации в „Сензорната стая“ в Поморие"}
{"url": "http://www.focus-news.net/news/2019/03/21/2637419/daily-sabah-turskata-politsiya-e-predotvratila-teroristichna-ataka-na-islyamska-darzhava-v-istanbul.html", "text": "Турската полиция e предотвратила планирана терористична атака на близкоизточната радикална групировка „Ислямска държава“ в Истанбул, съобщава вестник  Daily Sabah . \r\nИзточници на редакцията от кръговете по сигурността разкриват, че в рамките на антитерористична операция в Истанбул, проведена на 17 март, е задържан предполагаем екстремист с турско гражданство. Акцията е била организирана в европейската част на града, пояснява изданието.  \r\nСпецчастите са обискирали жилище, в резултат на което са намерили документи, свързани с „Ислямска държава“. \r\nПрипомня се, че през последните години „Ислямска държава“ извърши от нападения в Турция. Последната мащабна атака на екстремистите бе в Истанбул - на 1 януари 2017 г., когато нападател уби 39 души в нощен клуб по време на новогодишното тържество. През 2015 г. самоубийствени атентатори отнеха живота на 109 души, присъствали на мирен митинг близо до централната гара в Анкара. Тереза Герова", "date": "2019.03.21", "title": "Daily Sabah: Турската полиция e предотвратила терористична атака на „Ислямска държава“ в Истанбул"}
{"url": "http://www.focus-news.net/news/2019/03/21/2637418/prof-mihail-konstantinov-politicheskata-klasa-rezhe-tseliya-klon-na-koyto-stoi.html", "text": "Политическата класа реже целия клон, на който стои. Това каза за предаването „Това е България“ на  Радио „Фокус“   проф. Михаил Константинов. Оказва се, че ръководствата на големите партии са пълни с хора, купили апартаменти на ниски цени, каза проф. Константинов, като добави, че явно политиците са забравили, че има нещо, което се нарича „Имотен регистър“ и декларации за имущество на властта. Михаил Константинов припомни излязлата информация, че и кадри на БСП са купували жилища на 4 пъти по- ниска цена.   \r\nТой заяви, че причините за това могат да бъдат 2. „Първото е - пишете данъчната оценка, за да спестите държавната такса, която трябва да платите и съответно данъците, които дължите върху жилището, което означава, че цената е доплатена. Другият вариант е, че всъщност е получен подарък от фирмата производител. Двете хипотези не са лицеприятни. Аз очаквам в съвсем скоро време правоохранителните органи да се произнесат, но засега може да се каже, че тези сделки ще се окажат в рамките на закона. Силно неморални и в рамките на закона. Това засяга политическата класа, а скоро ще бъде ударена и юридическата“, прогнозира той. Професор Михаил Константинов добави, че тук не става дума за секретна информация, защото информацията присъства в Имотния регистър и декларациите. Според него се набляга на тази информация заради евроизборите.  \r\nЦоня СЪБЧЕВА", "date": "2019.03.21", "title": "Проф. Михаил Константинов: Политическата класа реже целия клон, на който стои"}
{"url": "http://www.focus-news.net/news/2019/03/21/2637422/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас. Това съобщиха за  Радио „Фокус“ – Бургас от Областното пътно управление. Няма затворени пътища или проходи на територията на областта. Движението в участъка Карнобат – Черноград от км 446+500 до км 453+800 се осъществява в една лента на определени участъци поради ремонтни дейности. Участъкът е сигнализиран с пътни знаци за срок до 28 юни 2019 г. \r\nДеница ДИМИТРОВА", "date": "2019.03.21", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/03/21/2637425/prof-mihail-konstantinov-politicheskata-klasa-tryabva-da-svikne-s-misalta-che-ne-e-nedosegaema.html", "text": "Политическата класа трябва да свикне с мисълта, че не е недосегаема. Това каза за предаването „Това е България“ на  Радио „Фокус“   проф. Михаил Константинов, коментирайки темата с апартаментите на властта. Според него незабавно трябва да има произнасяне по законността на сделките за апартаментите, които вероятно ще се окажат законни, но обществото очаква и партийна политическа оценка за тяхната моралност. В момента има стрелба по високите етажни на големите партии, коментира той и добави, че зад залповете могат да стоят в очакване два нови политически проекта, за които анализаторите говорят. “Политически проект около г-н Слави Трифонов и „Шоуто на Слави“ с острие г-жа Мая Манолова. Това е един много интересен проект, който ще се реализира и той според анализаторите има шанс да промени някои от нещата в политическата действителност на България. Този проект няма да се реализира за евроизбореите, а ще се изчака като първа проява на това нещо местните избори. Другият проект – това е да кажем партия, която негласно се подкрепя от сегашния президент. Това няма как да стане за такава партия специално, но може негови хора от президентството да излязат и да направят партия, за която ще се знае, че е подкрепяна от Румен Радев и така ще се направи опит за преливане на авторитет - от авторитета на президента към една политическа сила, която се свързва с него“, каза той. Професор Константинов каза още, че такива структури могат да се възползват от пораженията, които БСП и ГЕРБ взаимно си нанасят, като добави, че тези 2 формации няма как да се появят едновременно, защото и двете ще се борят за гласовете на едни и същи хора. Българите са ядосани и са готови да дадат властта на нов политически играч, добави още той. \r\nЦоня СЪБЧЕВА", "date": "2019.03.21", "title": "Проф. Михаил Константинов: Политическата класа трябва да свикне с мисълта, че не е недосегаема"}
{"url": "http://www.focus-news.net/news/2019/03/21/2637427/teodora-ivanova-bsp-ako-deteto-ima-defitsit-v-razvitieto-bi-sledvalo-da-poluchi-neobhodimata-adekvatna-pomosht-napalno-bezplatno.html", "text": "Ако детето има дефицит в развитието, би следвало да получи необходимата адекватна помощ напълно безплатно. Това каза общинският съветник от БСП в Казанлък Теодора Иванова в предаването „Червена линия“ по  Радио „Фокус“  във връзка Анализ на потребностите от подкрепа за личностно развитие на децата и учениците в общината. Теодора Иванова обясни, че това е тема, по която работи от приемането на наредбата за приобщаващо образование. По думите ѝ в анализа, представен на вниманието на общинския съвет в града се откроява  тенденция, че децата със специални образователни потребности и такива, които се нуждаят от допълнителна подкрепа поради констатирани различни дефицити в развитието, стават все повече. Тя обясни, че е входирала и питания по темата. „Като говорим за приобщаващо образование, искам да засегна една основна тема, която лично мен много ме вълнува. Тя е ранното оценяване на децата. Всеки един родител би следвало да знае, че при постъпване на детска градина, както и в предучилищната група, детето му би следвало да получи такова“, заяви още общинският съветник. Иванова посъветва всички родители да изискват това оценяване и да не се страхуват то да бъде извършено. „Ако детето има някакъв дефицит в развитието, то би следвало да получи необходимата адекватна помощ напълно безплатно в образователната институция, в която и да навакса констатираното изоставане до постъпването в първи клас“, обясни Иванова. Тя допълни, че нейният син е имал нарушен фонематичен слух. „Нещо, което, ако беше констатирано, ако беше в детската градина, би могло да се работи върху отстраняване на този дефект“, обясни още общинският съветник.  \r\nДеница КИТАНОВА", "date": "2019.03.21", "title": "Теодора Иванова, БСП: Ако детето има дефицит в развитието, би следвало да получи необходимата адекватна помощ напълно безплатно"}
{"url": "http://www.focus-news.net/news/2019/03/21/2637426/fokus-makedoniya-dik-potvardi-priemaneto-na-kandidaturite-na-pendarovski-i-silyanovska-za-prezidentskite-izbori.html", "text": "Държавната избирателна комисия (ДИК) в Скопие потвърди приемането на кандидатурите за президент на страната, представени от Стево Пендаровски, Гордана Силяновска Давкова и Блерим Река, съобщава македонският  „Фокус“ . \r\nНа заседание, проведено по-рано през деня, ДИК е разгледала документите на тримата претенденти и е заключила, че те са надлежно подадени. По този начин органът потвърждава, че официално ги обявява за кандидат-президенти на Македония.  \r\nСпоред съобщението в петък ще се проведе публично заседание в централата на ДИК, на което чрез жребий ще се определи редът в подреждането на кандидатите в бюлетините. \r\nПендаровски е кандидат на СДСМ и коалицията, Силяновска Давкова – на ВМРО-ДПМНЕ и коалицията, а Река е подкрепен от албанската опозиция.  \r\nКампанията за президентските избори, чийто първи тур е насрочен за 21 април, а вторият - на 5 май, започва на първо число следващия месец. Тереза Герова", "date": "2019.03.21", "title": "„Фокус“ (Македония): ДИК потвърди приемането на кандидатурите на Пендаровски и Силяновска за президентските избори"}
{"url": "http://www.focus-news.net/news/2019/03/21/2637428/veliko-tarnovo-dvizhenieto-po-patya-debelets-sredni-kolibi-elena-e-ogranicheno-za-mps-nad-10-tona.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 12 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.03.21", "title": "Велико Търново: Движението по пътя Дебелец – Средни колиби – Елена е ограничено за МПС над 10 тона"}
{"url": "http://www.focus-news.net/news/2019/03/21/2637412/sky-news-es-dade-otsrochka-za-brekzit-do-22-may.html", "text": "Европейският съюз даде на Великобритания срок до 22 май за излизане от структурите на Общността, предава телевизионният канал  Sky News . \r\nСъответното решение е взето в рамките на срещата на държавните и правителствените лидери на ЕС в Брюксел, става ясно от проектозаявлението, текстът на което вече бе разпространен сред средствата за масова информация.  \r\nОчаква се по-късно тази вечер министър-председателят на Обединеното кралство Тереза Мей да направи официално изявление, в което да представи резултатите от първия ден на срещата в Брюксел.  Тереза Герова", "date": "2019.03.21", "title": "Sky News: ЕС даде отсрочка за Брекзит до 22 май"}
{"url": "http://www.focus-news.net/news/2019/03/21/2637429/plovdiv-kmetat-na-rayon-trakiya-kostadin-dimitrov-i-zhiteli-na-rayona-zasadiha-15-smarcha-v-noviya-park-mezhdu-bulevard-osvobozhdenie-i-ul-grigor-bozhkov.html", "text": "Кметът на Район „Тракия“ в Пловдив Костадин Димитров и жители на района засадиха 15 смърча в новия парк между булевард „Освобождение“ и ул. „Григор Божков“. Това съобщиха от  Община Пловдив . По време на коледно-новогодишните празници дръвчетата украсяваха стълбите на Каменица и бяха разположени около надписа „Together“. Инициативата на Община Пловдив и Общинско предприятие „Градини и паркове“ бе под надслов „Украси елха“ и имаше за цел пловдивчани да се включат заедно в украсяването на едно от емблематичните места в града. Днес дръвчетата бяха засадени в най-новото зелено пространство в „Тракия“. В залесяването заедно се включиха представители на администрацията и граждани от всички поколения. Районният кмет Костадин Димитров припомни, че в края на миналата година със средства от общинския бюджет терен от 11 декара бе превърнат в зона са отдих, разходка и забавления. Обособени бяха алеи и места за отдих, изградена бе детската площадка и сцена. Мястото вече се превърна в предпочитано от жителите на район „Тракия“", "date": "2019.03.21", "title": "Пловдив: Кметът на Район „Тракия“ Костадин Димитров и жители на района засадиха 15 смърча в новия парк между булевард „Освобождение“ и ул. „Григор Божков“."}
{"url": "http://www.focus-news.net/news/2019/03/21/2637430/yordan-vasilev-bsp-strategiyata-ni-za-stolipinovo-e-neobhodima.html", "text": "Стратегията ни за „Столипиново“ е необходима, защото най-елементарен битов скандал би предизвикал реакция от живущите там. Това каза за предаването „Червена линия“ по  Радио „Фокус“  председателят на БСП район „Източен“ в Пловдив Йордан Василев във връзка с разработвана от партията Стратегия за квартала. „Както и да следим обстановката, кварталът е станал нарицателно за всичко най-лошо в държавата“, допълни още Василев. По думите му идеята за този документ не е нова. „Проблемите, свързани със „Столипиново“ са натрупани в последните повече от 20 години“, каза Василев и посочи, че се абдикира от проблемите там. „Като факти мога да изтъкна, че през 2015 г. кметът на Пловдив ни каза, че има само 32 незаконни постройки. На питане на наши общински съветници вече миналия месец, те са станали 3000, което е огромна разлика“, коментира председателят на БСП район „Източен“ в Пловдив. По думите му там живеят 42 хил. жители, които са с адресна регистрация. „Знаем, че постоянно „Столипиново“ е притегателен център. Включително ромите от Войводиново се преселиха и намериха своето място в квартал „Столипиново“. Този район се превръща като отделна държава в държавата, не дори и като град“, посочи още той. Василев обясни, че трябва да се намери общо решение на проблемите. „Преди около две седмици стартирахме с една дискусия за проблемите в „Столипиново“. Там се постави въпроса за решаване на въпроса с незаконните постройки, дали да се намери начин за узаконяване: дали под някаква друга форма живущите там да намерят своето място за съществуване. Следват проблеми със здравеопазването, проблеми с образованието. Така или иначе в момента моето поколение са последните, които свободно говорят и пишат български език. Ставал съм свидетел на роми, които водят своите баби да им попълват документи за кандидатстване за работа и дори пред държавните институции. Това е само върха на айсберга“, посочи още Василев.  \r\nДеница КИТАНОВА", "date": "2019.03.21", "title": "Йордан Василев, БСП: Стратегията ни за „Столипиново“ е необходима"}
{"url": "http://www.focus-news.net/news/2019/03/21/2637424/prof-georgi-mihaylov-bsp-problemite-v-zdraveopazvaneto-iziskvat-printsipni-resheniya.html", "text": "Проблемите в сектор здравеопазване са много сериозни и са натрупвани години наред. Проблемът е, че управляващите и сегашното ръководство на Министерството на здравеопазването не се опитват да ги реши принципно, заяви народният представител от ПГ на \"БСП за България\" проф. Георги Михайлов по БНР по повод протестите на медицинските сестри. Това съобщиха от пресцентъра на  БСП . По думите му предложения на БСП отпреди 2 години съвпадат с исканията на протестиращите. Те са били представяни в пленарна зала и пред министъра на здравеопазването, но не са били решени. \"Днес се вижда, че протестиращите смятат, че подобен тип искания трябва да важат за всички лечебни заведения - тук прозира колко са различни условията, в които работят специалистите в различните лечебни заведения\", каза проф. Михайлов. По думите му частните лечебни заведения се намират в различни условия за работа от общинските болници, областните се намират в съвсем друго състояние  от общинските, същото важи и за универскитетските болници. \"Никъде по света възнагражденията на специалистите, които работят в лечебните заведения, не се определят на базата на печалбата на сътоветното търговско дружество. Оттук идва големият проблем\", коментира народният представител.\t \r\n\"Исканията на протестиращите за 2 минимални работни заплати са реалистични\", каза проф. Михайлов. Той призова да си припомним какви са минималните работни заплати обаче в останалите ни съседки, а нашите са с над 100 евро по-ниски от миминималните работни заплати. \"Всичко това подсказва, че проблемите изискват принципни решения, но екипът на министър Ананиев няма нито куража, нито разрешението да тръгне към принципните решения\", изрази мнение професорът.\t \r\n\"Да играем фокуси с цифри, като счетоводство, за да вземем оттук-оттам, вече не решава проблеми. Тук става дума и за доста средства, защото няколко десетки хиляди специалисти работят в системата на здравеопазването\", коментира още народният представител. По думите му е нужно да си зададем въпроса дали този процес не е същият и при лекарите, защото темите са свързани и касаят здравеопазването.\t \r\n\"Протестът е спонтанен и дълбоко изстрадан от медицинските специалисти, никой не се е опитвал да му влияе. Нима тези проблеми, които се случват по улиците на София, не са политика? Кой ще отговори на исканията на тези хора, попита професорът. Той заключи, че се поставят много методики, но те не предлагат принципно решение на проблема.", "date": "2019.03.21", "title": "Проф. Георги Михайлов, БСП: Проблемите в здравеопазването изискват принципни решения"}
{"url": "http://www.focus-news.net/news/2019/03/21/2637432/plovdiv-blizo-110-detsa-vzeha-uchastie-v-konkurs-na-rayon-yuzhen-posveten-na-denya-na-vodata.html", "text": "Близо 110 деца взеха участие в конкурс на Район „Южен“ в Пловдив, посветен на Деня на водата, съобщиха за  Радио „Фокус“-Пловдив  от районната администрация. Техните творби бяха експонирани в административната сграда на Район „Южен“. Децата бяха изработили рисунки, макети и плакати с изобразени пречиствателни станции, водопади, водни ескади, езера и язовири, речни корита и други водни съоръжения. Всички тези изделия бяха направени от естествени материали като миди, рапани, камъни и листа, както и изкуствени - хартия, пластмасови капачки, бутилки, стериопор, стъкло и др. Конкурсът е обявен от кмета на Район „Южен“ Борислав Инчев. „Радвам се, че толкова много деца се ангажираха с тема на конкурса: „Водата е за всички“. По този начин те ни показаха своето отношение към околната среда и към природните ресурси , показаха ни колко безценна е водата и  как трябва да я съхраняваме за бъдещите поколения“, заявява Инчев.", "date": "2019.03.21", "title": "Пловдив: Близо 110 деца взеха участие в конкурс на Район „Южен“, посветен на Деня на водата"}
{"url": "http://www.focus-news.net/news/2019/03/21/2637448/afp-makron-merkel-yunker-i-si-dzinpin-shte-se-sreshtnat-vav-vtornik-v-parizh.html", "text": "Френският президент Еманюел Макрон ще проведе търговски и климатични преговори във вторник с китайския си колега Си Дзинпин и германският канцлер Ангела Меркел, съобщава  AFP . \r\nКъм лидерите ще се присъедини и председателят на Европейската комисия Жан-Клод Юнкер, като ще се стремят да намерят „точки на сближаване между Европа и Китай“, заявиха от офиса на Макрон. Превод и редакция : Калоян Пенков", "date": "2019.03.21", "title": "AFP: Макрон, Меркел, Юнкер и Си Дзинпин ще се срещнат във вторник в Париж"}
{"url": "http://www.focus-news.net/news/2019/03/21/2637450/plovdiv-chetvarti-za-godinata-parking-e-izgraden-v-rayon-iztochen.html", "text": "В район „Източен“ в Пловдив е готов четвъртият поред паркинг от началото на годината, съобщи за  Радио „Фокус“-Пловдив  районният кмет Николай Чунчуков. Паркингът се намира на ул. „Славянска“ 93, на гърба на бившето АОНСУ, и е с капацитет над 25 места. Гражданите могат да подават заявления за кандидатстване по реда на новата общинска наредба, като паркоместата със скоби няма да са повече от 30 на сто от общия брой. Останалите ще са за свободно ползване от гражданите, уточни районният кмет. \r\nВ администрацията на „Източен“ отчитат голям интерес към паркоместата по Наредбата за местодомуване на моторни превозни средства. Само през миналата седмица са входирани 30 заявления от жители на квартала зад стадион „Христо Ботев“. \r\nОт началото на тазгодишната строителна програма в „Източен“ са изградени паркинги и са облагородени две междублокови пространства на улица „Богомил“ и едно на „Цариградско шосе“. \r\n„Подобряване на условията на средата на живот е сред основните приоритети в работата ни и през тази година“, подчерта кметът на Район „Източен“ Николай Чунчуков.", "date": "2019.03.21", "title": "Пловдив: Четвърти за годината паркинг е изграден в район „Източен“"}
{"url": "http://www.focus-news.net/news/2019/03/21/2637449/hristina-kapinarova-7-su-kuzman-shapkarev-blagoevgrad-495-uchenitsi-ot-uchilishteto-vzeha-uchastie-v-proekta-zhivey-zdravoslovno.html", "text": "495 ученици от 7-мо СУ „Кузман Шапкарев“ – Благоевград взеха участие в проекта „Живей здравословно“. Това каза за  Радио „Фокус“-Пирин  педагогическият съветник в училището Христина Капинарова във връзка с проекта, резултатите от който бяха представени в Общината. Тя посочи, че  проекта е обхванал всички ученици от всички паралелки в училището от първи до четвърти клас. „Това са 21 паралелки като организирахме различни мисии и всеки един клас отговаряше за определена мисия“, допълни Христина Капинарова. Тя каза още, че една от мисиите е била спасяване на бедстващи туристи в планината. „Организирахме събиране на реколта на фермери, които бяха закъсали сред бурни дъждове“, заяви Капинарова. По думите й включването на учениците в проекта е било много активно, а децата са били ентусиазирани и са се забавлявали по време на проекта. „Партньори на нашия проект бяха и родителите на първи и втори клас като те взеха ролята на бедстващи туристи“, добави Христина Капинарова. \r\nИвона Василинова, възпитаник на 8-мо СУ „Арсени Костенцев“, отбеляза, че в рамките на проекта е разгледана и темата за агресията. Тя посочи, че в инициативата се е включил целият клас с класен ръководител Емилия Ненкова. „По време на проекта ние говорихме за агресията в училище и за агресията вкъщи“, допълни Ивона Василинова. Тя каза, че е разглеждан въпросът как трябва да разговаряме с другите без да ги нараним. „Разгледахме и въпроса как трябва да се отнасяме към по-възрастните и те как трябва да се отнасят към нас“, съобщи Василинова. По думите й в рамките на проекта са организирани също занимания с родителите. „Родители разговаряха с учители като, се разгледа въпросът как родителите трябва да се отнасят с нас“, добави Василинова. Тя каза още, че в рамките на инициативата са изготвени и брошури. „На брошурите представихме 10-те причини защо и как да запазиш приятелите си. Също така на тях са разгледани въпросите как да се спре кръгът на агресията, каква агресия съществува и защо трябва да се спре“, коментира Ивона Василинова. \r\nПо думи на Катя Овнарска, учител по биология и химия в 2-ро ОУ „Димитър Благоев“, е избрана темата за агресията, насилието и тормоза в проекта „Живей здравословно“, защото това е изключително наболял и актуален проблем. „В проекта включихме седем дейности, като към момента сме осъществили всяка една от тях“, посочи Овнарска. Тя допълни, че изпълнението на проекта е започнало с анкета, която е била изработена от психолога на училището. „Организирахме родителска среща, на която отчетохме резултатите и направихме анализ на анкетите. Коментирахме, че алкохола е един от факторите за насилието“, каза Катя Овнарска. По думите й насилието се среща и на пътя, като по тази причина заедно с автопатрул на „Пътна полиция“ е проведена анкета между ученици и шофьори и се е оказало, че на територията на Благоевград няма много агресивни шофьори. „Учениците раздаваха стикери на шофьорите за колите с пожелание за добър път“, информира Катя Овнарска. Тя добави, че е била организирана и спортна среща по народна топка. „На учениците им е доста интересно да участват в подобен тип проекти, като приключихме проекта с изложба“, каза още Катя Овнарска. \r\nДенис НИКИФОРОВ", "date": "2019.03.21", "title": "Христина Капинарова, 7 СУ „Кузман Шапкарев“ – Благоевград: 495 ученици от училището взеха участие в проекта „Живей здравословно“"}
{"url": "http://www.focus-news.net/news/2019/03/21/2637452/teodor-borisov-marionetist-edna-marionetka-se-izrabotva-s-mnogo-fantaziya-nay-vazhnoto-v-protsesa-e-da-si-nayasno-kakvo-iskash-da-kazhesh-na-publikata-s-neya.html", "text": "Една марионетка се изработва с много фантазия. Това каза за  Радио „Фокус“ – Пирин  по повод Международния ден на кукления театър марионетистът Теодор Борисов, познат още като Grande lupo bulgaro, което в превод от италиански означава големият български вълк. По думите му най-важното нещо в процеса на създаването на марионетка е да имаш свой собствен стил. „Марионетката се изработва от шест вида дърво, но най-важното при всяка една марионетка и фигура, която изработваш е какво искаш да каже на публиката. Според мен това е най-важното нещо, което се представя чрез една марионетка“, каза още Теодор Борисов. Той добави, че за него марионетките и кукленият театър са всичко.  \r\n„За мен марионетката е спасение, защото ако не беше тя, тъй като аз съм от град Видин, щях да свърша някъде по лошите пътища на България“, добави Борисов. Той коментира, че марионетката всъщност е „кралицата на куклите“. „Преди 18 години тя ме спаси да не тръгна по лош път, затова за мен тя е всичко“, подчерта Борисов. Той отбеляза, че пътят, по който е преминал през тези години е бил труден като всичко е започнало през 2006 година, когато е завършил Националната академия за театрално и филмово изкуство (НАТФИЗ). „През 2008 година подписах първият си голям договор в Еl gran teatro la fenice (Театро Ла Фениче) – Венеция. Там изиграх над 60 пъти „Пътешествията на лемюел Гъливер“ от Джонатан Суифт като за целта направих 35 марионетки. Всъщност аз съм вторият българин, след Райна Кабаиванска, който работи в този театър. Това всъщност е театър за оперна музика и оперета, но аз направих мюзикъл с марионетрки“, заяви Борисов.  \r\nТой отбеляза, че през 2012 година е бил поканен от Алма Матер – Болоня да преподава микро драматургия и конструиране на марионетката. „2014 година пък спечелих Националната премия на Италия – Федерико Фелини за уличен театър в Римини. А през 2018 година, заедно с моята жена Джулия, която също е марионетист от Барселона, спечелихме „La vitrina de la teatro“, което в превод означава „Витрината на италианският театър““, добави Борисов. Той отбеляза, че днес преподава на над 280 студенти в Италия като освен това в момента подготвя мащабен спектакъл, свързан с италианската мафия и столицата на Сицилия – Палермо. „В него аз ще бъде режисьор, а участие ще вземат 25 марионетисти“, допълни Борисов. \r\nЛивия НИНОВА", "date": "2019.03.21", "title": "Теодор Борисов, марионетист: Една марионетка се изработва с много фантазия, най-важното в процеса е да си наясно какво искаш да кажеш на публиката с нея"}
{"url": "http://www.focus-news.net/news/2019/03/21/2637451/shumen-vremenna-organizatsiya-na-dvizhenieto-shte-bade-vavedena-po-chast-ot-ulitsa-petar-kardzhiev-ot-22-mart.html", "text": "Временна организация на движението ще бъде въведена по част от улица „Петър Кърджиев“ в Шумен. Това съобщиха от  Община Шумен . От 22 до 27 март, включително, се въвежда временен режим със спиране на движението на моторните превозни средства по ул. „Петър Кърджиев“ в участъка от №1 до №5. Промяната се налага заради изграждане на водопроводно и канално отклонение към сграда на ул. „Петър Кърджиев“ №5. Временната организация на движение ще бъде обозначена с необходимата вертикална сигнализация.", "date": "2019.03.21", "title": "Шумен: Временна организация на движението ще бъде въведена по част от улица „Петър Кърджиев“ от 22 март"}
{"url": "http://www.focus-news.net/news/2019/03/21/2637453/nezavisimaya-gazeta-neobhodimi-li-sa-suhopatni-voyski-pri-nalichie-na-yadren-arsenal.html", "text": "В развитието на въоръжените сили на САЩ и Русия се наблюдава своеобразна огледалност. Москва създава планове за военно строителство, като се фокусира върху заплахата, която представляват Съединените щати и техните съюзници. Съответно Вашингтон мотивира милитаристките си проекти, посочвайки агресивността на Русия. Пентагонът и министерството на отбраната на Руската федерация са идентифицирали сходни области при създаването на оръжия и стратегии за бъдещи войни, съобщава в. „ Независимая газета “. Акцентът е върху развитието на научно-изследователската и развойна дейност. И двете страни говорят за приоритети под формата на технологични пробиви във военната област и въоръженията, в развитието на космическите сили, подобряването на ядрената триада и модернизацията на флота и самолетите. \r\nРазликата се запазва не само в нивото на финансиране на военните отдели на Руската федерация и САЩ, а американската отбранителна промишленост изпреварва Русия по всички показатели. В допълнение, Русия изпитва значителни технологични и производствени трудности, които са възникнали поради загубата на почти половината от съветските конструкторски бюра и предприятията на Оборонпром. Например развитието на морския военен флот сега е в застой поради липсата на производство на двигатели за кораби с водоизместимост над 4 хил. тона. \r\nПрез 2019 г. делът на бюджета на Министерството на отбраната на Руската федерация към БВП ще бъде 2.9%. В същото време в бюджета на Русия има тайни разходни елементи, които през текущата година ще надхвърлят 3 трилиона рубли. Америка ще похарчи много пари за поддържането на 700 военни бази, разпръснати по света, освен това ще се увеличат парите за НАТО, допълнен от страните от бившия Варшавски договор, бившите балтийски републики на СССР. А „приятели“, като Грузия и Украйна, се нуждаят от субсидии. \r\nВ неотдавнашната си реч в Държавната дума министърът на отбраната Сергей Шойгу говори за успеха на своето ведомство през последните шест години. От неговите думи следва, че до 2019 г. е създадено непрекъснато радарно поле на система за предупреждение за ракетна атака около всички стратегически въздушно-космически направления и всички видове полети на балистични ракети по периметъра на руската граница. Той посочи още, че „до 2019 г. е било възможно да се увеличи броят на носителите на високоточни оръжия на далечни разстояния на сухоземни, морски и въздушни системи с повече от 12 пъти, а на крилати ракети - с повече от 30 пъти“. Но в областта на прецизното оръжие Руската федерация изостава от Съединените щати. Между другото, и двете страни активно разработват техника и оръжия за сухопътните сили и купуват ракети въздух-земя за военната авиация, но е трудно да си представим ситуация, в която армиите на САЩ и Русия могат да участват в битка на сушата. Америка и Русия със своите стратегически ядрени сили не могат да си позволят такива лудории. \r\nВашингтон изпитва известна стагнация в развитието на ядрената триада, а Москва успява в това. В доклада на Шойгу се посочва, че въоръжените сили на Руската федерация през последните шест години са получили 109 междуконтинентални балистични ракети „Ярс“, което позволява повторно оборудване на 12 ракетни полка. Руският стратегически подводен флот получи 108 нови балистични ракети. Делът на модерните оръжия в стратегическите ракетни войски е 82%. Америка не е обновила ядрения си ядрен арсенал от 70-те години. Вярно е, че Вашингтон разчита на своите подводни носители на междуконтинентални балистични ракети и е обявено разработването на нов самолет за ракети. Американските експерти смятат, че през следващото десетилетие Пентагонът ще трябва да похарчи 494 млрд. долара за развитието и експлоатацията на ядрените оръжия. Превод и редакция : Калоян Пенков", "date": "2019.03.21", "title": "„Независимая газета“: Необходими ли са сухопътни войски при наличие на ядрен арсенал"}
{"url": "http://www.focus-news.net/news/2019/03/21/2637454/tetyana-uzunova-ekipat-na-agentsiya-i-radio-fokus-prodalzhava-deloto-na-krasimir-uzunov.html", "text": "Екипът на Агенция и Радио \"Фокус\" продължава делото и принципите на Красимир Узунов. Това каза управителят на Информационна агенция и Радиоверига „Фокус“ Тетяна Узунова, която получи награда в категория „Медии“ в петото издание на „Компания на годината“, предаде репортер на  Агенция „Фокус“ . „За мен тази награда е много важна, за което благодаря много на „Бизнес лейди“ за признанието. То е важно както за мен, така и за целия ни екип“, посочи управителят на Информационна агенция и Радиоверига „Фокус“. Тя подчерта, че екипът на „Фокус“ произвежда и поднася информация от първо лице. „Така правехме, когато беше с нас Красимир Узунов, така правим и сега. Всички сме мотивирани, за което много благодаря на целия ни екип – на Информационна агенция и Радио „Фокус“. Ние работим и продължаваме делото на Красимир Узунов. Той е голям историк и велик българин. Мисля, че той завинаги ще остане в историята на България“, отбеляза г-жа Узунова.  \r\n„Хората, които е възпитавал Красимир Узунов в Информационна агенция и Радио „Фокус“ продължават неговото дело и принципи, които са: точност и честност при представянето на информацията“, каза Тетяна Узунова. Тя подчерта още, че информацията трябва да се създава, а не да се краде и преписва. „И разбира се, всичко това трябва да се прави с голяма обич към България“, посочи управителят на Информационна агенция и Радиоверига „Фокус“ \r\nИрина ИВАНОВА", "date": "2019.03.21", "title": "Тетяна Узунова: Екипът на Агенция и Радио \"Фокус\" продължава делото на Красимир Узунов"}
{"url": "http://www.focus-news.net/news/2019/03/21/2637421/apartamentite-na-chast-ot-upravlyavashtite-za-poreden-den-vlyazoha-v-politicheskiya-dneven-red-obzor.html", "text": "Апартаментите на част от управляващите за пореден ден влязоха в политическия дневен ред. Сагата започна с апартаментите на Цветан Цветанов във вторник, за които той обясни, че са придобити по законен начин и че са два на брой. Той уточни, че в единия живее със семейството си, а в другия е неговият тъст.  В сряда стана ясно, че в прокуратурата е внесен сигнал от гражданско сдружение „БОЕЦ“ за апартаментите на председателя на ПГ на ГЕРБ. Същия ден БСП призова НАП и КПКОНПИ да разследват случая и премиерът Борисов да вземе отношение.  \r\nПо-късно се появи информация, че една и съща фирма е продала на по-ниски от пазарните цени апартаменти освен на Цветан Цветанов и на министъра на правосъдието Цецка Цачева и на председателя на Комисията по културата и медиите Вежди Рашидов.  Освен тази информация, излезе и друга, че  жилищата им са в един и същи комплекс.   \r\nВ свое телевизионно участие  Цецка Цачева  заяви, че не е знаела, че Цветан Цветанов има жилище там. „Живея в този квартал в момента, видях изкопа, поинтересувах се коя е фирмата, нямам допирни точки в работа с тази фирма, това са чисто търговски отношения между дружество и клиент”, коментира тя. Цачева уточни, че е потърсила фирмата след като  е видяла  къде е седалището и допълни, че не е ползвала брокер.  \r\nОт своя страна  Вежди Рашидов  отчете, че парите му са честно спечелени, обявени публично. Той допълни, че данъците му са платени и сделката му е изрядна.  След това излезе и подобна информация за заместник-министъра на спорта Ваня Колева.  \r\nВ четвъртък изказването на  президента Румен Радев  по темата разбуни духовете сред кулоарите на Народното събрание  и в партийните централи. Държавният глава посочи, че случаят с апартаментите на управляващите далеч надхвърля обхвата на една имотна сделка, защото пряко рефлектира върху доверието в политическата класа и държавността. „Спомняте си, че само преди два месеца на своя годишен отчет призовах Комисията за борба с корупцията и отнемане на незаконно придобито имущество и другите органи да навлязат и в старателно отбягвания периметър на властта. И много ясно казах, че ако това не се случи, то търсенето на справедливост и възмездие може да излезе рамките и механизмите на закона“, каза още президентът Радев. По думите му това е така, защото няма как антикорупционната комисия, която е назначена и контролирана от Цветан Цветанов, да го разследва по „беззъбия“ закон, наложен от самия него. „Ако това не се случи наистина, можем да имаме сериозен проблем. Затова според мен поредно гарантирано оневиняване на Цветанов ще се размине с моралната присъда на обществото. Това е големият проблем, който ни очаква“, добави президентът Румен Радев.  \r\nСлед неговото изявление  председателят на ПГ на ГЕРБ Цветан Цветанов  видя атака срещу себе си и я обвърза с предизборната обстановка. По думите му „неформалният лидер на БСП“ трябва да заеме позиция, както го е направила снощи Корнелия Нинова. „Няма какво да коментирам, има закони, които са спазени. Има замяна, която съответства на българското законодателство, има доплащане. Нека да оставим тези, които могат, да дадат правилния отговор. Тази тема, колкото повече я говорим и повтаряме, тя е продължение на опорната точка на БСП. Мога да задам знаете ли колко въпроси на г-н Румен Радев и той няма да може да отговори и няма да има кой да му каже какво да каже“, подчерта Цветанов. Според него два дни вече не се говори за БСП,  и това тактическо мероприятие, което фокусира вниманието върху ГЕРБ.  Премиерът Бойко Борисов  също се намеси със свой коментар. По думите му след 1945 г. в най-хубавите жилища в България е живеела червената буржоазия. „Кой живееше на „Позитано“, „Оборище“, кв. „Лозенец“, „Изток“? Кой? Родителите на сегашните права за демокрацията. Докато ние в село Банкя ни казваха: „английски не трябва да се учи, това е буржоазна работа“. И че „Мерцедес“ не е хубав, защото му е кофти двигателят“, каза още Бойко Борисов. Министър-председателят бе на изложбеното пространство „Атанас Буров“ в Европейския парламент. Борисов отчете, че Буров е първият български държавник, политик, който има в този парламент. „За съжаление, разделението в България продължава, защото виждате, че тези, които наложиха геноцида срещу българския народ и ги изтребиха цялата интелигенция през 1944-1945 г. по лагерите в Белене, Скравена, Ловеч и къде ли не, ги няма и днес. Сиреч, никой не иска да се помирява. Точно обратното. Техните деца и синове напъват да дойдат като троянски коне в Европейския парламент и към ден днешен. Няма да си разваляме повече настроението с тях, защото действително имаме една възможност, една историческа несправедливост да бъде не само изтрита, а и да ѝ се даде дължимото“, заяви Борисов. По думите му Цветан Цветанов също трябва да си направи изводи откъде е дошла тази атака по това време. „Можеше да дойде след изборите, можеше по-рано. Но това пак не ни оправдава. Като се видим, ще водя разговор не на тема дали е законно, или не. Предполагам, че би трябвало да е законно. Не са деца, имат глави на раменете. Просто ми е мъчно, че толкова добри неща направихме и цялата енергия, цялата гадост, която ни удря, е за нещо толкова битово, толкова елементарно, гадно и ненужно“, допълни той и подчерта, че много внимателно ще провери сделките с апартаментите – дори само нарушение да има, не престъпление. \r\nМалко преди Борисов да вземе отношение по темата  Изпълнителното бюро на БСП  излезе с позиция по темата за апартаментите и го разкритикува за мълчанието му. „Самият факт, че в една и съща фирма, при преференциални условия, пазаруват Цветанов, Цачева, Рашидов и други близки на ГЕРБ е достатъчно показателен за системата на властта. Тя покровителства определени фирми и получава подаръци срещу това.  \r\nОсновните коментари в кулоарите на Народното събрание бяха свързани с въпроса как този казус с апартаментите би могъл да се окаже на стабилността на кабинета. Темата засегнаха коалиционните партньори на ГЕРБ в лицето на част от „Обединени патриоти“.  Лидерът на „Атака“ Волен Сидеров призова да не се вглеждаме в битовизми и апартаменти. Според него важното е, че Цветан Цветанов в дипломацията върши голяма работа. Сидеров визира разговорите на ГЕРБ със СДС и „Воля“ през седмицата. Според него стабилността на коалицията се крепи всеки ден. „Надявам се да не се срути, защото БСП не са готови да управляват“, обясни Сидеров. \r\nЗаместник-председателят на НФСБ Борис Ячев, който е и председател на Комисията за борба с корупцията, конфликт на интереси и парламентарна етика, обяви, че не е усетил настроение за разглеждане на казуса с апартаментите на Цветанов на комисията. „Имам информация само от медиите. Това няма как да бъде достатъчна информация, така че да взема становище“, отбеляза Ячев.  \r\nСпоред  ДПС   едва ли фактът, че някой си е купил жилище на ниска цена, ще разклати правителството. Депутатът Хамид Хамид изрази съмнение тази информация да има връзка с предстоящите избори. „Има си органи да проверят, има си декларации. Нямам коментар“, каза Хамид. По думите му е хубаво всеки да има жилище, което да обитава. „Мечо Пух е казал: „Колкото повече, толкова повече“, отбеляза Хамид.  \r\nДеница КИТАНОВА", "date": "2019.03.21", "title": "Апартаментите на част от управляващите за пореден ден влязоха в политическия дневен ред (ОБЗОР)"}
{"url": "http://www.focus-news.net/news/2019/03/21/2637455/sliven-sas-zasazhdaneto-na-cheren-bor-i-bradavchest-chashkodryan-i-multimediyni-prezentatsii-ekspertite-ot-priroden-park-sinite-kamani-otbelyazaha-mezhdunarodniya-den-na-gorata.html", "text": "С засаждането на 5 дръвчета – черен бор и брадавчест чашкодрян, и мултимедийни презентации в училища в Сливен експертите от Природен парк „Сините камъни“ отбелязаха Международния ден на гората. Това съобщи пред  Радио „Фокус“ – Сливен  директорът на парка Ирина Петрова. \r\nВ сградата на Природозащитения туристически център „Сините камъни“ екперти от парка са представили мултимедийни презентации за биоразнообразието на територията на парка пред подрастващите от училищата СУ „Пейо Крачолов Яворов“. Експертите са посетили и детска градина „Калина“. Фиданките са засадени пред сградата на информационния център, а  децата са рисували с тебешири пред сградата на тема: „Аз обичам гората“. Представители на парковата дирекция са посетили и училището в село Крушаре ОУ „Черноризец Храбър“ и са изнесли и там презентация по случай Международния ден на гората. \r\nЛюдмила ЙОРГОВА", "date": "2019.03.21", "title": "Сливен: Със засаждането на черен бор и брадавчест чашкодрян и мултимедийни презентации експертите от Природен парк „Сините камъни“ отбелязаха Международния ден на гората"}
{"url": "http://www.focus-news.net/news/2019/03/21/2637456/nagradite-kompaniya-na-godinata-byaha-vracheni-za-peta-poredna-godina.html", "text": "Наградите „Компания на годината“ бяха връчени за пета поредна година, предаде репортер на  Агенция „Фокус“ . Връчването на наградите е организирано от групата на списанията Bulgaria Business Review и Business Lady. Всяка година партньори на „Компания на годината“ са и Агенция и Радио „Фокус“. \r\nНагради „Компания на годината” отличават най-добрите компании в различните индустрии, като дават гласност на постиженията им и фокусират общественото внимание върху иновативните и успешни модели на управление. В категория „Фармация“ призът беше връчен на компания Actavis. В сектор „Комуникация“ отличието отиде при Vivacom, a в „Банков надзор“ – при Пощенска банка. Happy Bar & Gril  и „Аркон Консулт“ получиха награда в категория „Успешен мениджмънт“, а в категория „Индустрия“ бяха отличени „Престиж – 96“ и „Елпром Троян“. Coca-Cola HBC Bulgariа получи приз в категория „Бързооборотни стоки“, а за „Строителство и архитектура“ признанието отиде при „Артекс Инженеринг“ АД. В категория „Здравеопазване“ награда получи Тъканна банка FUTURE HEALTH BIOBANK, в „Телекомуникации“ – А1, в „Застраховане“ – RECREX. В „Медии“ бяха отличени Информационна агенция „Фокус“, Нова Броудкастинг Груп и Радио „Витоша“. В категория „Реклама“ отличените са трима - I DO ADVERTISING, J Point + и J Point.", "date": "2019.03.21", "title": "Наградите „Компания на годината“ бяха връчени за пета поредна година"}
{"url": "http://www.focus-news.net/news/2019/03/21/2637458/pazardzhik-osmoto-izdanie-na-natsionalniya-festival-proletno-horo-shte-se-provede-na-23-mart-vav-velingrad.html", "text": "Осмото издание на Националния фестивал „Пролетно хоро” ще се проведе на 23 март във Велинград, каза пред  Радио „Фокус” – Пазарджик  Иван Пещерски, председател на Сдружение „Пролетно хоро” и организатор на фестивала. Той уточни, че се очакват над 1500 участници от 50 състава от цялата страна. „Целта на фестивала е да събере любителите на българското хоро, с чието родолюбие се съхранява и популяризира ценното ни фолклорно богатство. Проявата няма конкурсен характер, а идеята е всяка година, когато цялата земя се събужда от зимен сън, да се даде нов живот на българското наследство чрез енергията, която се получава, хващайки се на хоро. Фестивалът „Пролетно хоро” дава възможност на участниците да обменят опит и да научат нови хора”, отбеляза Пещерски. Той посочи също, че официалното откриване на фестивала е предвидено за 09.30 часа, а парадът-дефиле на участниците ще се проведе от 15.30 часа. \r\nВаня НИКОЛОВА", "date": "2019.03.21", "title": "Пазарджик: Осмото издание на Националния фестивал „Пролетно хоро” ще се проведе на 23 март във Велинград"}
{"url": "http://www.focus-news.net/news/2019/03/21/2637460/pazardzhik-vtoriyat-natsionalen-festival-dervishi-varvara-2019-shte-se-provede-na-24-mart.html", "text": "Магически танци на кукери и звън на чанове ще огласят септемврийското село Варвара тази неделя, 24 март 2019 г. Това каза за  Радио „Фокус“ – Пазарджик  Иванка Трендафилова, секретар на Народно читалище „Селска пробуда 1927” в село Варвара. „Селището отново ще е домакин на Националния фестивал „Дервиши Варвара 2019”. Кукерската фиеста се организира за втора поредна година, по идея на Инициативния комитет на кукерите от селото, на Кметство Варвара и Народно читалище „Селска пробуда-1927”. 16 кукерски групи от цялата страна ще пресъздадат магията на дервишките игри и ще гонят злото на стадион „Балкан”. Очаква се  древния обичай да изпълнят 800 дервиши от цялата страна. Сред тях ще бъдат и миналогодишните победители от селата Бачево и Церово. Организаторите са подготвили награди за най-автентични и атрактивни маски, и костюми. Специален приз ще връчи ръководителят на Инициативния комитет на кукерите от Варвара Стоян Грозданов. Като домакини варварските дервиши ще играят на стадиона, но няма да бъдат включени в наградите“, обясни Трендафилова.  \r\nТя допълни, че Вторият национален фестивал „Дервиши Варвара 2019” ще открият  певческите и детските  танцови  формации на домакините. Специални гости в програмата ще бъдат петдесет гайдари от Калофер. \r\nВаня НИКОЛОВА", "date": "2019.03.21", "title": "Пазарджик: Вторият национален фестивал „Дервиши Варвара 2019” ще се проведе на 24 март"}
{"url": "http://www.focus-news.net/news/2019/03/21/2637459/informatsionna-agentsiya-fokus-be-otlichena-v-kategoriya-medii-v-petoto-izdanie-na-kompaniya-na-godinata-obzor.html", "text": "Информационна агенция „Фокус“ бе отличена в категория „Медии“ в петото издание на „Компания на годината“. Наградата се присъжда за добри практики, достоверност на информацията и съхранение на патриотизма. Тя бе връчена от издателя на списанията „Бизнес лейди“ и „България бизнес ревю“ Даниел Димитров на управителя на Информационна агенция и Радиоверига „Фокус“ Тетяна Узунова. \r\nУзунова заяви, че Информационна агенция и Радио „Фокус“ винаги достойно са изпълнявали мисията си. Тя благодари на на „Бизнес лейди“ за признанието, като отбеляза, че то е важно не само за нея, но и за целия ни екип. Тя подчерта, че е екипът на „Фокус“ произвежда и поднася информация от първо лице. „Така правехме, когато беше с нас Красимир Узунов, така правим и сега. Всички сме мотивирани, за което много благодаря на целия ни екип – на Информационна агенция и Радио „Фокус“, заяви Тетяна Узунова. Тя подчерта, че екипът работи и продължава делото на Красимир Узунов. „Той е голям историк и велик българин. Мисля, че той завинаги ще остане в историята на България“, отбеляза г-жа Узунова. Тя отбеляза, че хората, които е възпитавал Красимир Узунов в Информационна агенция и Радио „Фокус“ продължават неговото дело и принципи, които са: точност и честност при представянето на информацията. Тя подчерта още, че информацията трябва да се създава, а не да се краде и преписва. „И разбира се, всичко това трябва да се прави с голяма обич към България“, посочи управителят на Информационна агенция и Радиоверига „Фокус“ \r\nНагради „Компания на годината” отличават най-добрите компании в различните индустрии, като дават гласност на постиженията им и фокусират общественото внимание върху иновативните и успешни модели на управление. Връчването на наградите е организирано от групата на списанията Bulgaria Business Review и Business Lady. Всяка година партньори на „Компания на годината“ са и Агенция и Радио „Фокус“. В събитието взеха участие ансамбъл „Гераците“ и Поли Паскова.  \r\n Сред останалите наградени в категория „Фармация“ призът беше връчен на компания Actavis. В сектор „Комуникация“ отличието отиде при Vivacom, a в „Банков надзор“ – при Пощенска банка. Happy Bar & Gril  и „Аркон Консулт“ получиха награда в категория „Успешен мениджмънт“, а в категория „Индустрия“ бяха отличени „Престиж – 96“ и „Елпром Троян“. Coca-Cola HBC Bulgariа получи приз в категория „Бързооборотни стоки“, а за „Строителство и архитектура“ признанието отиде при „Артекс Инженеринг“ АД. В категория „Здравеопазване“ награда получи Тъканна банка FUTURE HEALTH BIOBANK, в „Телекомуникации“ – А1, в „Застраховане“ – RECREX. В „Медии“ бяха отличени Нова Броудкастинг Груп и Радио „Витоша“. В категория „Реклама“ отличените са трима - I DO ADVERTISING, J Point + и J Point. \r\nИрина ИВАНОВА", "date": "2019.03.21", "title": "Информационна агенция „Фокус“ бе отличена в категория „Медии“ в петото издание на „Компания на годината“ (ОБЗОР)"}
{"url": "http://www.focus-news.net/news/2019/03/21/2637461/sport-kosovo-i-daniya-zavarshiha-naravno.html", "text": "Косово и Дания завършиха наравно 2:2 в приятелски мач. В Прищина, домакините повеждаха в резултата на два пъти, но датчаните успяха да изравнят в последната минута. Головете за домакините отбелязаха Амир Рахмани в 42-та минута и Бесарт Челина в 66-та. За Дания точни бяха Кристиан Ериксен в 63-та минута и Пиер-Емил Хьойберг в 90-та. България гостува на Косово на 25 март.", "date": "2019.03.21", "title": "Спорт: Косово и Дания завършиха наравно"}
{"url": "http://www.focus-news.net/news/2019/03/21/2637457/afp-irakskiyat-premier-poseshtava-myastoto-na-zlopolukata-v-mosul-obyavi-natsionalen-traur.html", "text": "Иракският премиер постанови три дни национален траур, след като посети мястото на инцидента с лодка, който струва поне 77 живота в град Мосул, съобщава  AFP . \r\nДържавната телевизия съобщи, че Адил Абдул-Махди е обиколил болницата и моргата в бившия бастион на джихадистите, където потъна претъпкан ферибот със семейства, празнуващи кюрдската Нова година. Превод и редакция : Калоян Пенков", "date": "2019.03.21", "title": "AFP: Иракският премиер посещава мястото на злополуката в Мосул, обяви национален траур"}
{"url": "http://www.focus-news.net/news/2019/03/21/2637431/vecher-makedoniya-zavarshi-poredniyat-protest-na-albanskata-opozitsiya.html", "text": "В Тирана завърши шестият антиправителствен протест, организиран от албанската опозиция, съобщава електронното издание на македонския вестник  „Вечер“ . \r\nОт редакцията поясняват, че демонстрацията е приключила с обръщение на подпредседателя на Демократическата партия Еди Палока пред партийния щаб и със скандиране „Рама, отивай си“.  \r\nЛидерът на ДП Лулзим Баша е в Брюксел за среща на Европейската народна партия (ЕНП) и поради тази причина партията бе представена от Палока, подчертава изданието.  \r\n„Искам да ви поздравя и да ви честитя за днешната битка за постигане на сигурна победа. Поздравявам ви също от името на Баша, който провежда серия от срещи в Брюксел, които са успешни и са част от победата, която той не очаква. Започнахме битка, която ще стигне до победа. Колкото по-скоро разберат това, толкова по-добре за тях“, привежда вестникът думите на Палока. Той допълни, че „пътят към разрушаване на правителството няма да спре тук\". Тереза Герова", "date": "2019.03.21", "title": "„Вечер“ (Македония): Завърши поредният протест на албанската опозиция"}
{"url": "http://www.focus-news.net/news/2019/03/21/2637464/afp-pravitelstvoto-na-venetsuela-obvinyava-arestuvan-pomoshtnik-na-guaydo-v-terorizam.html", "text": "Венецуелското правителство обяви, че е арестуван близък помощник на опозиционния лидер Хуан Гуайдо за „тероризъм“, съобщава  AFP . \r\nВътрешният министър Нестор Реверол прочете изявление по държавната телевизия, в което се казва, че Роберто Мареро, задържан в дома му в Каракас, е участвал в заговор от страна на Колумбия и страните от Централна Америка за нападение срещу режима на президента Николас Мадуро. \r\nТой твърди, че са открити „голям брой оръжия“ в дома на Мареро. Превод и редакция : Калоян Пенков", "date": "2019.03.21", "title": "AFP: Правителството на Венецуела обвинява арестуван помощник на Гуайдо в „тероризъм“"}
{"url": "http://www.focus-news.net/news/2019/03/21/2637463/kanal-5-makedoniya-debatat-zaev-mitskoski-shte-bade-vav-vtornik.html", "text": "След предварително заявена готовност на двамата лидери и няколкодневни консултации и с двете страни, беше договорено дебатът да се проведе във вторник, 26 март, в рамките на шоуто „Само Истината“, с начало от 18:30 часа, съобщава скопския телевизионен „ Канал 5 “. \r\nПрисъствието беше потвърдено от двете партии. \r\nСъобщение от СДСМ гласи: \r\n„В духа на демократичните ценности, гражданите имат право да видят публичен, открит сблъсък на идеи и концепции. Това е основата на демократичните принципи, които СДСМ последователно защитаваше като опозиция, а сега ги осъзнава от позицията на управляваща партия“ – се посочва в отговора. \r\nПотвърждение пристигна и от ВМРО-ДПМНЕ: \r\n„Приветстваме възможността да говорим за истината в Република Македония, за липсата на справедливост, за застрашените свободи и права и за неуспешните очаквания на правителството. Приветстваме и решението, което най-накрая след два директни призива към властта, Заев най-накрая прие директен дебат и да говори по тези теми“, се казва в отговора от ВМРО-ДПМНЕ. \r\nСпоред концепцията на телевизия „Канал 5“, дуелът ще продължи 100 минути, ограничавайки отговорите на въпросите с продължителност от 2 минути, както и възможността за обмен на реплики и контра-реплики. Двамата гости ще получат въпроси по актуални теми, по които гражданите очакват отговори, а и самите те ще имат възможност да отворят една тема. Превод и редакция : Калоян Пенков", "date": "2019.03.21", "title": "„Канал 5“ (Македония): Дебатът Заев-Мицкоски ще бъде във вторник"}
{"url": "http://www.focus-news.net/news/2019/03/21/2637423/iztochnik-na-tass-es-shte-otlozhi-brekzit-do-22-may-pri-uslovie-che-parlamentat-v-london-utvardi-sporazumenieto.html", "text": "Европейският съюз ще се съгласи да „отложи излизането на Великобритания от Общността до 22 май“, но само при условие, че „британският парламент утвърди съгласуваното с Брюксел споразумение“ за Брекзит, разкрива източник на руската информационна агенция  TACC  от Брюксел. \r\nВ случай на трети провал на гласуването на сделката за Брекзит, до края на март ЕС ще свика нова среща на върха за окончателно решение за по-нататъшните действия на Общността. Тереза Герова", "date": "2019.03.21", "title": "Източник на ТАСС: ЕС ще отложи Брекзит до 22 май при условие, че парламентът в Лондон утвърди споразумението"}
{"url": "http://www.focus-news.net/news/2019/03/21/2637462/v92-vuchich-uveryavam-evropa-sarbiya-e-stabilna.html", "text": "Александър Вучич реагира на въпроса „дали стабилността е била застрашена след конфликта през уикенда“. \r\nТой добави, че извършителите на насилието не представляват Сърбия, съобщава белградското радио  B92 . \r\n„Уверявам Европа: Сърбия е абсолютно стабилна. За съжаление, мирни демонстрации, които не включваха много хора, станаха насилствени. Полицията гарантираше спокойствието и реда по умерен начин. Вече няма да виждате ненаказано насилие по улиците на Сърбия. По-стабилни сме от всякога, опозиционните партии губят подкрепата“, заяви Вучич в интервю за La Repubblica, което даде по време на посещението си в Германия. \r\n„Нашата страна иска стабилност, развитие и интеграция в Европа. Междувременно лидерите на опозицията гледат към „жълтите жилетки“. Един от техните лидери, фашистът Обрадович, носеше жълта жилетка в парламента. И така те станаха губещите в обществото“ , каза Вучич. \r\nЗапитан „защо няма да свика предсрочни избори“ - Вучич заяви, че „голяма част от гражданите са на негова страна“ и, че „мисли за това“. \r\n„Но не ми се иска, защото се надявам, че мога да подновя диалога с Прищина. Невъзможно е да се преговаря по време на предизборна кампания, това е смисълът“, добави Вучич. \r\nКогато интервюиращият отбеляза, че опозицията го обвинява за ограничаване на медийните свободи и сравняването му с „Милошевич, Орбан и Качински“ - президентът отговори, че „винаги е казвал, че ситуацията със сръбските медии не е най-добрата“. \r\n„Но сегашният медиен климат е създаден от опозиционните лидери, за да дестабилизират страната, Драган Джилас и неговият богат сътрудник Драган Солак притежават кабелна мрежа и различни телевизионни канали. Те влияят на всички седмичници и поне на два ежедневника. В обществената радио-телевизия (РТС) - която атакуваха - аз не съм назначил директорите и редакторите, те бяха там преди, а когато сегашните лидери на опозицията бяха на власт, затвориха 3000 компании, аз отворих 200 и откакто съм на власт икономическият растеж е 4,4% - при тях той е бил по-малко от 3,1%“, каза Вучич. \r\nТой добави, че „безработицата е паднала от 26 на 11 процента“. \r\nЗапитан по време на интервюто за втората съдебна присъда срещу първия президент на Република Сръбска Радован Караджич, Вучич заяви, че е в Германия „за важни политически и икономически разговори“ и, че ще говори за присъдата в Сърбия“. \r\n„Страхувам се, че това може да предизвика само политически противоречия и разделения“, каза Вучич.  \r\nЗапитан „колко трудно миналото прави настоящето в региона“ - Вучич заяви, че „в целия регион, за съжаление, миналото е твърде представено в политическите дебати“. \r\n„Работя усилено и ще се опитвам колкото е възможно повече, за да преодолея тази ситуация в Сърбия и се надявам, че всеки лидер ще направи същото. Диалогът и икономическият растеж са бъдещето“, обяви Вучич. \r\nЗапитани за „напрегната ситуация с Прищина, която иска да поеме контрола над огромната мина „Трепча“ в Косово, която е „исторически сръбска“ - и „има ли риск от конфликт“ - Вучич отговори, че е „говорил точно за това с Генералния секретар на НАТО Йенс Столтенберг“. \r\n„Казах му, че оценяваме работата на КФОР, те защитават сърбите в Косово. Очакваме от тях да продължат да го правят. Прищина не може да предприеме никакви действия без КФОР и НАТО. Надявам се, че те няма да застрашат мира. Изправени пред риска от погром (на сърбите в Косово), няма да имаме друг избор, освен да защитим нашите хора. Надяваме се обаче, че КФОР, в която имам доверие, ще разреши всеки проблем и,че Прищина ще действа рационално“, каза Вучич. Превод и редакция : Калоян Пенков", "date": "2019.03.21", "title": "В92: Вучич: Уверявам Европа – Сърбия е стабилна"}
