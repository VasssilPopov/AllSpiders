{"url": "http://www.focus-news.net/news/2019/04/18/2648378/rumen-ovcharov-bivsh-ministar-na-energetikata-neobhodima-e-tsyalostna-promyana-na-viziyata-i-deystviyata-na-darzhavata-v-sferata-na-energetikata.html", "text": "Необходима е цялостна промяна на визията и действията на държавата в сферата на енергетиката. Това каза за обзорното предаване  „Това е България“  на  Радио „Фокус“   Румен Овчаров, бивш министър на енергетиката. Той обясни, че решенията за сектора са очевадни. \r\n„Първото е деполитизация на сектора. Второто е връщане на специалистите и експертите и преквалификация, за да се завърне експертността в отрасъла при вземане на решения, свързани с него. Освобождаване от всякакви идеологеми и мантри като тези, които непрекъснато повтаряме: например диверсификация, либерализация, енергийни мрежи и т.н.“, каза той. Румен Овчаров обясни, че политиката е станала прекалено решаваща в енергетиката.  \r\nЦоня СЪБЧЕВА", "date": "2019.04.18", "title": "Румен Овчаров, бивш министър на енергетиката: Необходима е цялостна промяна на визията и действията на държавата в сферата на енергетиката"}
{"url": "http://www.focus-news.net/news/2019/04/18/2648380/veliko-tarnovo-obshtina-chepelare-uchastva-v-xvi-to-mezhdunarodno-turistichesko-izlozhenie-kulturen-turizam-2019.html", "text": "Община Чепеларе участва в XVI-то Международно туристическо изложение „Културен туризъм 2019“ – Велико Търново, което бе открито днес и ще продължи 20 април в Двореца на културата и спорта „Васил Левски“. Това съобщиха от пресцентъра на  община Чепеларе . Кубрат Пулев, на когото министър Ангелкова връчи приз „Посланик на българския туризъм“, посети щанда на Община Чепеларе. Той се снима с Капитан Петко войвода, който бе атракцията за посетителите, като носеше посланието за единствените Национални хайдушки празници в страната, които се провеждат в Чепеларе.  Поздрав към гостите на туристическото изложение отправиха ФА „Орфей“ при НЧ „Родопска искра 1880“, гр. Чепеларе. \r\nПървият специализиран форум за популяризиране на културния туризъм подпомага развитието му и популяризира у нас и зад граница представянето на  България като целогодишна дестинация. Десетки общини, туристически сдружения, културни институции и др., заедно с партньорите на Велико Търново от чужбина, представят своята дейност и добри практики, успешни проекти, събития, изложби, издания в един от най-предпочитаните видове туризъм. В последния ден на форума, на щанда на Община Чепеларе, чрез томбола ще бъдат определени печелившите, които ще получат няколко ваучера за нощувка в хотели в Община Чепеларе, които са предоставени от Сдружението на хотелиерите, ресторантьорите и търговците от Общината.", "date": "2019.04.18", "title": "Велико Търново: Община Чепеларе участва в XVI-то Международно туристическо изложение „Културен туризъм 2019“"}
{"url": "http://www.focus-news.net/news/2019/04/18/2648376/shumen-kontsert-s-tvorbi-ot-tsigulkovata-sakrovishtnitsa-na-pancho-vladigerov-shte-se-sastoi-v-grada.html", "text": "На 19 април, петък, от 18.00 часа в концертната зала на НЧ „Добри Войников - 1856“ ще се състои концерт с произведения от Панчо Владигеров, посветен на 120 години от рождението на композитора. Това съобщиха от  Община Шумен . В програмата са включени някои от по-рядко изпълняваните творби на Владигеров. Това са произведенията „Седем симфонични български танца“ оп. 23, „Класично и романтично“ оп. 24 и „Бурлеска“ оп. 14, които ще прозвучат в изпълнение на Александър Колев – пиано и Милена Вълева – цигулка. По време на концертната вечер ще бъдат разказани и интересни исторически факти, свързани с музикалните творби на Владигеров и връзката на композитора с Шумен. Концертът се организира от Община Шумен и Фондация „Панчо Владигеров“. Входът е безплатен.", "date": "2019.04.18", "title": "Шумен: Концерт с творби от цигулковата съкровищница на Панчо Владигеров ще се състои в града"}
{"url": "http://www.focus-news.net/news/2019/04/18/2648375/nimh-sled-obyad-glavno-v-iztochna-balgariya-i-planinskite-rayoni-shte-ima-kratkotrayni-valezhi-maksimalnite-temperaturi-shte-sa-mezhdu-14-i-19.html", "text": "През следващото денонощие облачността ще е променлива, често значителна. През нощта на места ще има превалявания, които до сутринта ще спрат. След обяд, главно в Източна България и планинските райони, отново ще има краткотрайни валежи. Вятърът през нощта ще е слаб, през деня - до умерен от север и северозапад. Минималните температури ще са предимно между 2° и 7°, максималните - между 14° и 19°. Атмосферното налягане ще се задържи по-високо от средното за месеца, в следобедните часове слабо ще се понижи. Това съобщи за  Агенция „Фокус”  дежурният синоптик  Георги Цеков  от  Националния институт по метеорология и хидрология (НИМХ) .  \r\nНад Черноморието облачността ще е значителна и главно в следобедните часове ще има краткотрайни, на места интензивни, валежи от дъжд. Ще духа умерен север-северозападен вятър, който привечер ще се ориентира от изток и ще отслабне. Максималните температури ще са между 11° и 14°. Температурата на морската вода е 11-13°. Вълнението на морето ще е 2-3 бала. \r\nНад планините облачността ще е значителна и на места в главно в следобедните часове ще превали дъжд, над 1800-2000 метра – сняг. Ще духа умерен, по високите и открити части и временно силен север-северозападен вятър. Максималната температура на 1200 метра ще е около 7°, на 2000 метра – около 1°. \r\nВ събота ще се задържи сравнително хладно и над по-голямата част от страната облачността ще е значителна. На места ще има превалявания, но предимно слаби. Ще духа до умерен, в източните райони и временно силен североизточен вятър и температурите ще се понижат. Преобладаващите минимални температури ще бъдат между 2° и 7°, максималните – между 10° и 15°. През нощта срещу неделя в западната половина от страната вятърът ще отслабне, на места и ще стихне; има повишена вероятност за слани. В неделя ще е почти без валежи, ще има и временни разкъсвания и намаления на облачността. В началото на следващата седмица отново ще преобладава облачно време, главно в Западна България ще има и превалявания. Вятърът ще се ориентира от югоизток и температурите ще се повишат.", "date": "2019.04.18", "title": "НИМХ: След обяд, главно в Източна България и планинските райони, ще има краткотрайни валежи - максималните температури ще са между 14° и 19°"}
{"url": "http://www.focus-news.net/news/2019/04/18/2648406/afp-italianskiyat-premier-predupredi-che-situatsiyata-v-libiya-mozhe-da-predizvika-uvelichavane-na-teroristite.html", "text": "Италианският премиер Джузепе Конте предупреди в четвъртък, че влошаващата се ситуация в Либия може да доведе до увеличаване на екстремизма и тероризма в северноафриканската страна, предава  AFP . \r\n„Ситуацията на хаос и насилие силно увеличава риска от възобновяване на терористичния феномен, който продължава да присъства в Либия“, каза министър-председателят пред парламента в Рим. \r\n„Борбата срещу тероризма и потока на чуждестранни бойци... продължава“, добави Конте. \r\nПревод и редакция:", "date": "2019.04.18", "title": "AFP: Италианският премиер предупреди, че ситуацията в Либия може да предизвика увеличаване на терористите"}
{"url": "http://www.focus-news.net/news/2019/04/18/2648383/blagoevgrad-obshtina-petrich-remontira-kiliynoto-uchilishte-v-manastira-sveti-georgi.html", "text": "Община Петрич ремонтира килийното училище в манастира \"Свети Георги\". Това съобщиха от пресцентъра на  Община Петрич . Сградата на килийното училище към манастир „Свети Георги“ имаше нужда от спешен ремонт, за да бъде съхранена. В сградата на старото килийно училище са запазени две класни стаи, трапезария и магерница. 10 000 лв. от Комисията по вероизповедания бяха отпуснати за укрепване на сградата, ремонт на покрива и вътрешно освежаване. Според стари предания строителството на манастира „Свети Георги“ край село Гега започва още през 1848 г. В него първоначално е разкрито обществено килийно училище, което по-късно е преустроено в новобългарско. Манастирът „Свети Георги“ е една от дестинациите за исторически и религиозен туризъм, която Община Петрич се стреми да популяризира и развива през последните три години. За постигането на тази цел ще започне и рехабилитация на пътя от с. Гега за с. Чурилово по проект на Община Петрич защитен по ОП „Развитие на селските райони“. Този участък е част от общо 12 км нови пътища, които ще се изградят по цитирания проект.", "date": "2019.04.18", "title": "Благоевград: Община Петрич ремонтира килийното училище в манастира \"Свети Георги\""}
{"url": "http://www.focus-news.net/news/2019/04/18/2648379/kathimerini-gartsiya-novo-presledvane-mezhdu-gratski-i-turski-iztrebiteli-v-egeysko-more.html", "text": "Турски и гръцки изтребители са се гонили над източната част на егейския остров Ро в четвъртък следобед, докато хеликоптера на началника на Генералния щаб на въоръжените сили на Гърция генерал-лейтенант Йоргос Камбас се е опитвал да кацне, предава  електронното издание на вестник Kathimerini . \r\nСпоред информацията на ежедневника, турски F-16 са влезли в гръцкото въздушно пространство и са летели една миля (1,6 км) над остров Ро. Веднага след това те са прихванати от гръцки изтребители и е имало кратка гонитба. \r\nГенерал Камбас е бил на посещение на военните сили в района. \r\nПревод и редакция:", "date": "2019.04.18", "title": "Kathimerini (Гърция): Ново преследване между гръцки и турски изтребители в Егейско море"}
{"url": "http://www.focus-news.net/news/2019/04/18/2648374/kmetat-na-sofiya-yordanka-fandakova-rabotim-za-osiguryavane-na-kachestveni-rabotni-mesta-za-da-zadarzhame-mladite-v-grada.html", "text": "Работим за осигуряване на качествени работни места, за да задържаме младите в града. Това посочи кметът на София Йорданка Фандъкова по време на граждански диалог на тема образование, който е част от платформата за граждански диалози „Европа в нашия дом“, предаде репортер на  Агенция „Фокус“ . \r\n„В системата на образованието изключително важно е професионалното ориентиране на децата. То е много важно, за да няма просто учене заради ученето и получаване на дипломата заради дипломата. Трябва да научим учениците да имат поглед за себе си, за развитие на своите възможности, да бъдат гъвкави и добре подготвени за реализация. А пък ние трябва да се грижим за качествените инвестиции. Защото когато има добре подготвени хора, трябва да привличаме инвеститори, които да откриват добре платени работни места“, заяви Фандъкова и посочи, че секторът на информационните технологии например връща млади хора в България и ги привлича да останат тук. „Ние в София вече преминаваме от привличане на аутсорсинг в привличане на високотехнологични компании – това е водещ наш приоритет. Искаме и добрите ученици да искат да станат учители, но това става с качествени работни места“, подчерта тя. \r\nЦветилена СИМЕОНОВА", "date": "2019.04.18", "title": "Кметът на София Йорданка Фандъкова: Работим за осигуряване на качествени работни места, за да задържаме младите в града"}
{"url": "http://www.focus-news.net/news/2019/04/18/2648385/thestivalgr-nova-demokratsiya-vodi-na-siriza-sas-73-za-evropeyskite-i-78-za-natsionalnite-izbori.html", "text": "„Нова Демокрация“ води на СИРИЗА със 7,3% за европейските избори, показва проучване на общественото мнение проведено от Metron Analysis по поръчка на местната телевизия „Алфа“, предава  електронното издание Thestival.gr . \r\nСпоред данните от анкетата, на изборите за Европейски парламент в края на май основната опозиционна партия в Гърция „Нова Демокрация“ ще получи 27,2%, СИРИЗА – 19,9%, а трето ще бъде лявоцентристкото „Движение за промяна“ (КИНАЛ) с 6,6%, следвано от Гръцката комунистическа партия (ККЕ) с 5,8% и екстремно-дясната „Златна Зора“ с 4,6%. \r\nКогато става въпрос за парламентарни избори обаче, консерваторите биха получили 28,8% от гласовете, СИРИЗА – 21%, КИНАЛ – 6,7%, „Златна Зора“ – 5,1% и ККЕ с 5%. \r\nНа въпрос, кой е най-подходящ за министър-председател, 28% са отговорили Кириакос Мицотакис, лидерът на опозицията, а 23% са предпочели настоящия премиер Алексис Ципрас. \r\nПревод и редакция:", "date": "2019.04.18", "title": "Thestival.gr: „Нова Демокрация“ води на СИРИЗА със 7,3% за европейските и 7,8% за националните избори"}
{"url": "http://www.focus-news.net/news/2019/04/18/2648377/parlamentat-dade-zelena-svetlina-za-otkrivaneto-na-vissheto-voennovazdushno-uchilishte-georgi-benkovski-v-dolna-mitropoliya-obzor.html", "text": "Парламентът одобри откриването на Висше военновъздушно училище „Георги Бенковски“ в Долна Митрополия. „За“ проекторешението на Министерски съвет гласуваха единодушно 87 народни представители. Предвидено е решението да влезе в сила от 1 януари 2020 г. Основен мотив за откриване на самостоятелно висше военновъздушно училище е нарастващата необходимост от промяна на модела за подготовка на специализирани кадри, отговарящи на съвременните изисквания на Военновъздушните сили и авиацията. Предвижда се Висшето военновъздушно училище „Георги Бенковски“ да е държавно висше военно училище, създадено на базата на сегашния факултет „Авиационен“ на Националния военен университет „Васил Левски“ – Велико Търново. Висшето военновъздушно училище ще е структура на пряко подчинение на министъра на отбраната – държавно висше военно училище със седалище Долна Митрополия, ще има свое знаме, печат и празник на 25 май. Предметът на дейност на училището включва обучение на курсанти и военнослужещи за придобиване на висше образование на образователно-квалификационна степен „бакалавър“ в професионално направление „Военно дело“ от област на висшето образование „Сигурност и отбрана“ по специалности от регулираната професия „Офицер за тактическо ниво на управление“, както и по специалности от областите на висшето образование „Социални стопански и правни науки“, „Технически науки“ и „Сигурност и отбрана“. В училището ще се обучават студенти за придобиване на висше образование на образователно-квалификационни степени „бакалавър“ и „магистър“ по акредитирани професионални направления от областите на висшето образование: „Социални, стопански и правни науки“ и „Технически науки“. В новото училище ще могат да се извършва обучение за придобиване на висше образование на образователна и научна степен „доктор“ по акредитирани докторски програми, обучение за повишаване на квалификацията, специализирано обучение, придобиване на квалификация и професионална подготовка на военнослужещи, цивилни служители, служители от други министерства и ведомства и на граждани при условия и по ред, определени с акт на министъра на отбраната. Началникът на Висшето военновъздушно училище „Георги Бенковски“ упражнява правомощия на ректор по Закона за висшето образование.  \r\nСлед приемане на решението  министърът на отбраната Красимир Каракачанов посочи, че днес е добър ден за българската авиация. Вицепремиерът благодари на депутатите и на министър-председателя Бойко Борисов. „Ако не беше решителната намеса на министър-председателя може би щяхме да продължим да работим още и да изтървем и тази учебна година. Неговата заслуга е ясна в този случай. Благодаря и на МОН“, допълни Каракачанов и отбеляза помощта на Комисията по отбрана в лицето на нейния председател ген. Константин Попов. „Факт е, че отново даваме възможност да се възроди едно от висшите ни военни училища, което има своята традиция, възпитала стотици, бих казал хиляди кадри“, заяви Красимир Каракачанов. Той обърна внимание, че винаги е бил за това да се възстанови наборната военна служба. По думите му, когато това се случи, ще се наложи да възстановим и Висшето артилерийско училище в Шумен.  \r\nВ рамките на разискванията в зала  председателят на Комисията по отбрана и депутат от ГЕРБ ген. Константин Попов  посочи, че създаването на Военновъздушното училище е стратегическо решение и дава знак за бъдещето на българската авиация. „Защо България заслужава да има военновъздушно училище? Може би малко емоционално, но тук е мястото да кажа, че в българския ген има нещо заложено, което е видно от нашата история. Българската авиация има наистина славна история, славни традиции“, каза още ген. Попов и посочи, че българите са използвали първи самолета като бойно средство.    Депутатът от ГЕРБ вицеадмирал Пламен Манушев  призова командването и военното ръководство на армията да подберат правилния човек начело на Военновъздушното училище, за да не остане то на книга. Той отправи призива си и към командира на ВВС. Според него ще се изискват години труд от всички, които работят там, за да се направи всичко. Манушев пожела на летците попътен вятър и да няма много подводни камъни.  Народният представител от „Обединени патриоти“ и от 15-ти МИР Плевен д-р Калин Поповски  изрази мнение, че има перспектива Висшето военно училище да стане стратегически център за обучение на Балканския полуостров. „Днес правим един ход, с който изправяме една несправедливост, нанесена 2002 г. на Висшето военновъздушно училище град Долна Митрополия, Плевенска област. Освен, че тогава му беше отнет статутът на самостоятелно висше учебно заведение, и се превърна в един факултет с отмиращи функции“, коментира още д-р Поповски.  \r\nДеница КИТАНОВА", "date": "2019.04.18", "title": "Парламентът даде зелена светлина за откриването на Висшето военновъздушно училище „Георги Бенковски“ в Долна Митрополия (ОБЗОР)"}
{"url": "http://www.focus-news.net/news/2019/04/18/2648382/valentin-nikolov-gerb-nyama-otpadane-na-kafyava-dobavka-postavenite-za-tova-vaprosi-sa-ili-nerazbirane-ili-politicheska-spekulatsiya.html", "text": "Няма отпадане на „кафява добавка“ за производство на ел. енергия от когенерационни мощности, поставените за това въпроси са или неразбиране, или политическа спекулация. Това каза за обзорното предаване  „Това е България“  на  Радио „Фокус“  Валентин Николов, заместник председател на парламентарната комисия по енергетика. По думите му на база препоръките на ЕК високоефективното комбинирано производство се разделя на две: на обекти, които са от 1 януари 2017 назад, и на такива, които ще бъдат реализирани след 1 януари 2017. Тези, преди 2017 г., ще си получават надбавката както до сега – КЕВР изчислява въз основа на разходите и компенсира по-високите от тях, а тези след 2017 г. задължително ще трябва да минат на търг, който се осъществява от КЕВР, като всеки участва с разходите, които очаква да бъде на база инвестиции, реализирани във високоефективно комбинирано производство. Търгът е само за компенсация над пазарната цена, която ще се реализира, каза още Николов. „Какъв е проблема при „Топлофикация – София“ ? Има два проблема. Първо – рехабилитират стара мощност и питат, дали тази стара мощност, след рехабилитацията и получаване на по-висока мощност, поради по-висока ефективност, ще получава надбавка без търг. Да, ще я получава без да има търгове. „Топлофикация – София“  иска да повиши своята ефективност и да реализира от порядъка на 300 мегавата капацитет нови мощности. Трябва ли те да минат на търг ? Да, по принцип трябва да минат на търг, трябва да се състезават с други, спрямо насоките на ЕК. Който победи – той ще реализира мощностите“, обясни Валентин Николов.  \r\nПо думите му кметът на София Йорданка Фандъкова е изразила опасения, че по този начин и заради лошото финансово състояние „Топлофикация – София“ няма да може да реализира програмата. Той допълни, че е сформирана  работна група, която да предложи текстове, които да не противоречат на насоките на ЕК, и които да дадат възможност на „Топлофикация – София“ като високоефективно комбинирано производство с централно топлоснабдяване да може да реализира подобни проекти.  \r\nЦоня СЪБЧЕВА.", "date": "2019.04.18", "title": "Валентин Николов, ГЕРБ: Няма отпадане на „кафява добавка“, поставените за това въпроси са или неразбиране, или политическа спекулация"}
{"url": "http://www.focus-news.net/news/2019/04/18/2648381/afp-vatreshniyat-ministar-na-libiya-obvini-frantsiya-che-podkrepya-haftar.html", "text": "Министърът на вътрешните работи на международно признатото либийско правителство за първи път в четвъртък обвини директно Франция, че подкрепя Халифа Хафтар, чиято Либийска национална армия (ЛНА) в момента провежда настъпление срещу Триполи, предава  AFP . \r\nФати Бач Ага нареди „прекъсване на всички отношения между министерството и френската страна... заради позицията на френското правителство в подкрепа на престъпника Хафтар“, се казва в съобщението. \r\nПревод и редакция:", "date": "2019.04.18", "title": "AFP: Вътрешният министър на Либия обвини Франция, че подкрепя Хафтар"}
{"url": "http://www.focus-news.net/news/2019/04/18/2648388/riosv-smolyan-populatsiyata-na-divata-koza-v-zapadni-rodopi-e-stabilna.html", "text": "Популацията на дивата коза в Западни Родопи е стабилна. Това е установено при наблюдение на по-голямата част от местообитанията на Балканската дива коза (Rupicapra rupicapra balcanica) в Западни  Родопи, съобщиха от  Регионална инспекция по околната среда и водите (РИОСВ) – Смолян . Пролетният мониторинг е проведен  в периода от  4 до 17 април от експерти на РИОСВ – Смолян, служители на СЛР „Чернатица“ и Държавните ловни стопанства „Извора“ – Девин и „Кормисош“ – Лъки.  \r\nНаблюдение на вида се провежда два пъти годишно по методика на националната система за мониторинг на биологичното разнообразие, координирана от ИАОС. Освен в ловните стопанства, устойчиви и нарастващи популации на защитения вид се наблюдават и в Държавните горски стопанства в Хвойна, Смолян, Борино и Триград. \r\nБалканската дива коза е подвид, разпространен в планините на Балканския полуостров. У нас се среща в скалните комплекси на Родопите, Рила, Пирин и Стара планина, на надморска височина от 600 до 2900 метра. Видът е обявен за защитен през 2007 г. с влизането на страната ни в ЕС. Включен е в Приложение №2 и Приложение №4 на Директива 29/43 ЕЕС, Приложение №3 на Закона за биологичното разнообразие и Червената книга на Република България  с природозащитен статус „застрашен“.", "date": "2019.04.18", "title": "РИОСВ – Смолян: Популацията на дивата коза в Западни Родопи е стабилна"}
{"url": "http://www.focus-news.net/news/2019/04/18/2648386/varna-dokumenti-ot-arhiva-na-shtazi-i-ministerstvoto-na-vanshnite-raboti-na-berlin-shte-badat-predstaveni-na-19-april.html", "text": "Документи от архива на Щази и Министерството на външните работи на Берлин ще бъдат представени утре от 17.30 часа в зала „Пленарна“ на Общината. Те са събрани в най-новата книга на Стоян Райчевски и Фанна Коларова „Бягство от ГДР през „Желязната завеса“ на България“. Това съобщават от  Читалище „Македония“  в града. В навечерието на Световния ден на книгата и авторското право варненската публика ще има възможност да се запознае с бягствата през българската граница на граждани от Източна Германия след август 1961 г. В книгата са публикувани и спомени на свидетели и гранични полицаи. Дискусията по темата ще бъде продължена на 20 април от 10.30 часа в залата на Македонския дом, на ул. „Солун“ №2, където е подредена изложбата „България 1944 – 1989 г. Забранена истина”. Ще бъдат прожектирани филмите „Народен дом на терора“ и „България 1944 – 1989 г. Забранена истина”. Дискусията „Комунистическият режим през погледа на съвременниците“ се организира от читалище „Македония 2005“.", "date": "2019.04.18", "title": "Варна: Документи от архива на Щази и Министерството на външните работи на Берлин ще бъдат представени на 19 април"}
{"url": "http://www.focus-news.net/news/2019/04/18/2647950/tass-mazh-se-e-opital-da-zapali-nyuyorkskata-katedrala-sveti-patrik.html", "text": "Мъж, който се опитал да запали катедралата \"Свети Патрик\" в Ню Йорк с две туби бензин, е бил задържан в сряда. Това съобщи градската полиция на страницата си в социалната мрежа „Туитър“, цитирана от  TACC . \r\n\"Около 19:55 местно време(02:55 ч. в четвъртък българско време) един мъж е влязъл в катедралата \" Свети  Патрик“ в Манхатън с туби с бензин и течност за запалване, след което той бе задържан от полицията в Ню Йорк без никакви инциденти, ”се посочва в публикацията. \r\nСпоред NBC мъжът е на 37 години. По време на задържането той е излял съдържанието на контейнерите на вратата на катедралата. Когато бил арестуван, у него е имало почти 15 литра бензин, две бутилки запалителна течност и две запалки. По време на разпита той е твърдял, че носи бензина, защото автомобилът му бил останал без гориво. При проверка на автомобила му обаче тази версия не се потвърдила. \r\nКатедралата “Свети Патрик“ – седалище на католическия архиепископ на Ню Йорк е построена през 1878 година.  Юлиян Марков", "date": "2019.04.18", "title": "ТАСС: Мъж се е опитал да запали нюйоркската катедрала „Свети Патрик“"}
{"url": "http://www.focus-news.net/news/2019/04/18/2648387/radio-svobodna-evropa-makedoniya-novi-chetiri-zapisa-bombi-za-makedoniya-sa-publikuvani-v-ruska-sotsialna-mrezha.html", "text": "Нови четири телефонни записа, или, както ги наричат в Македония – бомби, са публикувани в четвъртък в руската социална мрежа „ВКонтакте“ от потребител с псевдоним „Илия Громовник“, предава  македонската редакция на Радио „Свободна Европа“ . \r\nЕдиният от записите е между бившия и настоящия министър на вътрешните работи Гордана Янкуловска и Оливер Спасовски, вторият е между професор Любомир Фръчковски и анализатора Алберт Муслиу, третият е между бившия президент Бранко Цървенковски и негов сътрудник, а на четвъртия разговор вероятно се чува гласа на бившия директор на електрическото дружество ЕЛЕМ, основен производител на електроенергия в Македония. \r\nКакто пояснява изданието, не се разбира кога са проведени разговорите. \r\nОт Специализираната прокуратура на страната са гарантирали, че материалите не са изтекли от тях и са обявили, че ще извършат проверка дали притежават тези записи, съобщава скопският телевизионен канал „24 Вести“. \r\nРСЕ отбелязва, че публикуваните разговори, най-вероятно, са нови и припомня, че това не е първият случай в Македония на публикуване на компрометиращи записи на длъжностни лица от опозицията и властта от неизвестни профили в социалните мрежи. Агенция \"Фокус\" припомня: Почти двадесет години Македония непрекъснато е разтърсвана от скандали с подслушване, което само показва, че \"Голямото ухо\" от 2000 г. насам никога не престанало да слуша представители на политически партии, институции, граждани и политически лица. \r\nПървата афера \"Голямо ухо\" започна, когато лидерът на опозиционната СДСМ Бранко Цървенковски, на 17 януари 2000 г. на пресконференция в централата на партията огласи стенограмата от разговорите на политици, журналисти и дипломати, които са били подслушвани. \r\nНа 22 януари Главната прокуратура изпрати искане до Основния съд в Скопие 1, с което поиска да се предприеме разследване и да бъдат изслушани 70 свидетели. \r\nПрез 2003 г. за аферата бяха обвинени министърът на вътрешните работи Доста Димовска и началника на управлението за оперативна техника в МВР, Александър Цветков. \r\nАферата приключи, когато президентът Борис Трайковски отстрани Доста Димовска и Александър Цветков. Поради неудовлетвореност от резултата, някои от журналистите, които бяха подслушвани, подадоха иск срещу Македония пред съда в Страсбург през 2006 г. През 2013 г. 17 журналисти спечелиха делото в Страсбург. \r\nТогава последваха вече известните \"бомби\" отново на опозиционната СДСМ, които бяха разкрити от лидера на партията и сега министър-председател Зоран Заев. Както е известно, това е основната причина за промяната на властта и преследването на висши служители от правителството на ВМРО-ДПМНЕ. \r\nДо този момент обаче няма съдебно решение за това, кой е извършил подслушването. \r\nСлучаят „Таргет-Твърдина“, отнасящ се до \"бомбите\", се ръководи от Специалната прокуратура. \r\nСтава въпрос за подслушване на 20 000 души, включително премиер, министри, дипломати, журналисти, бизнесмени. \r\nПоследната афера е от началото на декември, когато бе разкрито, че са били подслушвани стационарни телефони в Прокуратурата и Основния съд Скопие 1, но все още не са обявени резултати от разследването. \r\nПревод и редакция:", "date": "2019.04.18", "title": "Радио „Свободна Европа“ (Македония): Нови четири записа „бомби“ за Македония са публикувани в руска социална мрежа"}
{"url": "http://www.focus-news.net/news/2019/04/18/2648384/ministar-petya-avramova-ot-15-may-zapochva-testvaneto-na-tol-sistemata.html", "text": "Изграждането на пътя между Ботевград и Видин е приоритет за правителството. Това заяви във Враца министърът на регионалното развитие и благоустройството Петя Аврамова, която взе участие в дискусията „Европа в нашия дом“, съобщиха от пресцентъра на  МРРБ . Министърът посочи, че за изграждането на трасето от Ботевград до Мездра, което е разделено на два лота, са подадени съответно 9 оферти за първия лот и 6 оферти  за строителството на втория участък. „В момента комисия към Агенция „Пътна инфраструктура“ разглежда подадените оферти, така че се надявам в най-скоро време да имат готовност да отворят и ценовите предложения, да имаме избран изпълнител и да стартираме строителните дейности“, коментира тя. Петя Аврамова напомни, че този път плащането ще е в края, когато бъдат построени обектите и имат акт 16, с което се очаква строителите да работят максимално бързо и качествено. Тя добави, че се  работи активно и за магистралата от Видин до Враца. От Видин до Монтана има изготвени технически проекти за отсечките от Видин до Димово и от Димово до Ружинци, както и от Ружинци до Монтана. Процедира се парцеларният план за първия етап и се извършват отчуждителни процедури. До края на годината ще обявим тръжните процедури за отсечката от Видин до Ружинци, а в последствие и от Ружинци до Монтана, където технически проектът е напреднал, каза Аврамова.  И допълни,  че се предвижда и рехабилитация на съществуващото трасе по Е-79 от Враца до Мездра. Предстои да завърши и рехабилитацията на пътя до пещерата „Леденика“, който  се финансира от ОП „Региони в растеж“. \r\n43,2 млн. лв. без ДДС  от Оперативна програма „Околна среда 2014 – 2020 г.“ ще бъдат инвестирани в модернизация на ВиК мрежата в област Враца, информира още регионалният министър. Средствата са предвидени в проектното предложение на ВиК – Враца за безвъзмездна финансова помощ по програмата, каза министърът и допълни, че предвидените инвестиции са за четири населени места в областта: Бяла Слатина, Враца, Козлодуй и Мездра, разпределени по 3 компонента за реконструкция, рехабилитация и частично доизграждане на вътрешна водопроводна мрежа и на довеждащ водопровод за гр. Враца, както и реконструкция, рехабилитация и частично доизграждане на вътрешна водопроводна мрежа на Мездра, Козлодуй и Бяла Слатина. В резултат ще бъде реконструирана и доизградена водоснабдителна мрежа с дължина близо 54 километра, както и реконструиран близо 800 метра довеждащ водопровод. \r\nНа форума регионалният министър подчерта, че МРРБ има сключени споразумения с няколко общини от областта за финансиране на ВиК обекти. \r\nПо Оперативна програма „Региони в растеж“ 2014 – 2020 в област Враца се инвестират 64,4 млн. лв., стана ясно още по време на форума. Средствата са за изпълнението на 33 проекта за подобряване на градската среда, образователната, пътната, социалната и здравна инфраструктури. \r\n24 млн. лв. са вложени по Националната програма за енергийна ефективност за изпълнението на мерки за енергийна ефективност на 36 жилищни сгради в областта, съобщи министър Аврамова и допълни, че правителството обсъжда варианти за продължаване на програмата, така че да бъде изготвен нов модел за повишаване на енергийната ефективност на жилищата в България. \r\nТехническото изграждане  на тол системата върви в график и към 16 август ще имаме готовност за пускането й, коментира Аврамова пред медии. Тя обясни, че от 15 май започват тестове на отделните елементите на системата. „Стартирали сме диалог с браншовите организации, с превозваческите фирми, представили сме един вариант на тарифа, който е обект на обсъждане. В скоро време ще представим и карта на пътищата, които ще обхваща тол системата. От 20 хил. км републиканска пътна мрежа, в нея ще бъдат включени 10 800 км, като част от тях, въпреки че са в обхвата, ще имат нулева ставка поради лошо експлоатационно състояние“, каза Аврамова. Регионалният министър каза още, че магистралите са само 4% от републиканската пътна мрежа. „Много сме закъснели с въвеждането на тол системата, а средствата, които ще се генерират от нея, са необходими за рехабилитация и изграждане на нови пътища, както и на магистрали. Продължаваме диалога, аз се надявам той да е конструктивен. В рамките на този диалог ще коментираме обхвата и размера на тарифите“, каза Аврамова.", "date": "2019.04.18", "title": "Министър Петя Аврамова: От 15 май започва тестването на тол системата"}
{"url": "http://www.focus-news.net/news/2019/04/18/2647951/denyat-18-april-v-balgarskata-istoriya.html", "text": "През 1850 г. в Габрово се полагат основите на нова училищна сграда, днешната Априловска гимназия. Инициативата е лансирана още от Васил Априлов, но започва да се реализира едва след неговата смърт благодарение на Васил Рашеев - габровец, живеещ в Одеса. Генерал Столетов поема командването на Българското Опълчение (1877 г.). През 1928 г. след земетресението на 14 април, на 17 април e регистрирано ново силно земетресение с епицентър край Чирпан. Разрушенията от двата труса засягат около 20 % от територията на страната. На 18 април е родена певицата Ваня Костова и историкът  Иван Дуйчев. На тази дата умира Димитър Осинин – писател и поет. \r\n2016 г \r\nЗдравко Здравков е изборът за нов главен архитект на София, направен от 13-членното жури. Той спечели конкурса в надпреварата с още 14 кандидата.  \r\n2002 г. \r\nИталианският премиер Силвио Берлускони е на кратко посещение в България. Той заявява, че ще подпомогне пропагандната кампания на България за ЕС и за влизане в НАТО. \r\n1997 г. \r\nСъюзът на демократичните сили (СДС) е приет за редовен член на Европейския християндемократически съюз. На 5 март 1998 г. става член и на Европейската народна партия, а от 24 април е пълноправен член и на Европейския демократичен съюз. \r\n1962 г. \r\nВ периода 11-13 и 18-19 април се провеждат срещи на Политбюро на ЦК на БКП с \"творческия актив\" на Съюза на българските писатели. Писателите са разделени на две групи: тези около председателя на съюза Георги Караславов обвиняват Емил Манов, Борис Делчев, Стоян Каролев, Пенчо Данчев, Людмил Стоянов в създаване на \"антипартийна, фракционна\" група, докато другата част открито заявява, че след пленума от април 1956 г. методите на ръководство на културата не са се променили. \r\n1956 г. \r\nВъв в. \"Отечествен фронт\" е публикувана статията \"Поуката\" на главния редактор Владимир Топенчаров. Поводът е отстраняването на Вълко Червенков от най-висшите постове в партията и държавата. Статията е първата публична остра критика на култа към личността като към всеобхватно явление. Според Вл. Топенчаров \"водачеството\" като стил на управление се е пренесло и в по-низшите звена на управлението, пораждайки \"грубо администриране и командване\", \"самоуправство и произвол\". \r\n1931 г. \r\nПриема се тълкувателен закон, който разширява политическата амнистия, дадена на 6 юли 1929 г. за Васил Радославов и Димитър Тончев (участвали в кабинета 1913-1918 г.), за участниците в юнските и септемврийските събития през 1923 г., за атентата от април 1925 г. и за престъпления при избори. \r\n1928 г. \r\nНа 14 и 18 април са регистрирани силни земетресения в Южна България с епицентър край Чирпан. Разрушенията засягат около 20% от територията на страната. Камбаните на храма \"Св. Александър Невски\" бият сами. \r\n1919 г. \r\nНа 16 - 18 януари в Москва под ръководството на Кръстьо Раковски е основано Централно бюро на българските комунистически групи при Руската комунистическа партия (болшевики). На 20 април то се установява в Одеса и от 1 май издава в. \"Комуна\". \r\nКръстьо Раковски (истинско име Кръстьо Георгиев Станчев) е политически и държавен деец, дипломат. Роден е на 1 август 1873 г. в Котел. Завършва медицина. Като студент в Швейцария попада под влиянието на социалистическите идеи. Един от основателите на Женевската група на българските социалдемократи. Участва дейно в живота на II Интернационал и на Българската работническа социалдемократическа партия (БРСДП). От 1905 г. до 1917 г. е един от водачите на румънското социалистическо движение. От 1918 г. е член на ВКП (б). През 1919 г. участва в учредяването на III Комунистически интернационал. От 1919 г. до 1923 г. е председател на Съвета на народните комисари в Украйна. Участва в Генуезката конференция (1922 г.) и в Лозанската конференция (1923 г.). През 1923 г. за кратко е заместник народен комисар на външните работи на СССР. През 1923–1925 г. е посланик на СССР в Англия, а през 1925–1927 г. заема същата длъжност във Франция. Обвинен в троцкизъм, през 1927 г. е снет от отговорна дейност и изключен от ВКП (б). Членството му е възстановено през 1934 г., но Й. В. Сталин продължава да храни недоверие към него. Ликвидиран е през юни 1941 г. след започването на хитлеристката агресия в СССР. Активен журналист и публицист е. Сътрудничи на редица български и чуждестранни социалистически и комунистически издания. Автор е на редица трудове, сред които: \"Русия на Изток\", \"Произхождение и задачи на социализма\", \"Социалистите и войната\" (в съавторство с Ш. Дюма) и др. \r\n1914 г. \r\nВ София излиза първи брой на информационния всекидневник “Заря”. Вестникът е основан със субсидии на Руската царска легация в София. Първоначално е с русофилска, а след Първата световна война - със социалдемократическа насоченост. През 1919 г. новият собственик на вестника Ат. Дамянов, го спира. Възстановен е отново през 1929 г. като издание на вестникарското акционерно предприятие \"Съединени печатници\", собственост на Дамянов. Главен редактор първоначално е Кр. Станчев, а от май 1944 г. Сл. Васев. След 1941 г. \"Заря\" запазва обективността си, въпреки че е поставен под надзор. \r\n1893 г. \r\nПровеждат се избори за IV Велико Народно Събрание, спечелени от управляващата Народнолиберална партия. \r\n1893 г. \r\nНа 17 и 18 април под ръководството на Българската социалдемократическа партия (БСДП) е създадено Общо работническо дружество \"Братство\" в София. \r\nБългарска социалдемократическа партия (БСДП) е политическа партия на работниците, образувана през юли 1891 г. на връх Бузлуджа. Изповядва идеите на социализма. \r\nПрез 1889–1890 г. в Габрово, Севлиево, Казанлък, Дряново и Велико Търново се създават първите социалистически дружини. По същото време в София развива просветна дейност социалистическа група. Основателите на тези групи и дружини стигат до извода, че съществуват условия да се обединят в единна социалистическа партия. По инициатива на Димитър Благоев и Никола Габровски през април 1891 г. край Търново се провежда сбирка на представителите на социалистическите дружинки и групи. Този пръв опит за образуване на социалистическа партия завършва без успех. На 20 юли същата година на старопланинския връх Бузлуджа се свиква нова сбирка. На нея се обсъждат проектопрограмата и уставът на социалистическата партия. При изработване на проектопрограмата са използвани програмите на Френската и Белгийската работническа партия. Максималните цели, които си поставя партията, е подготовка на наемните работници в България за участие в бъдещия \"социалистически преврат\". Минималните искания включват пълна политическа свобода, самоуправление на общините, всеобщо и пряко избирателно право и т.н. В икономическата част на проекта се съдържа искането за изработване на закон за защита на работниците, а също и закон за наемане на слуги. Според проекта за устав организационният строеж на партията се състои от социалистически групи – местни, окръжни и общи. На сбирката от името на севлиевската група Сава Мутафов представя контрапроект, изработен от студентската група в Женева. В него се предвижда да продължи просветната работа на дружините, без да се образува социалистическа партия. Също така се изключват минималните искания – политически и икономически. След станалите разисквания от присъстващите 15 делегати 12 гласуват за учредяване на социалдемократическа партия с обща програма и устав. С това се поставят основите на самостоятелна политическа организация на работническата класа в България. Сбирката избира централно ръководство на партията, наречено Общ съвет, чиито функции и роля се конкретизират през 1903 на III конгрес на БСДП. За първо негово седалище е определен Търново. Бузлуджанската сбирка взема решение и за близката практическа дейност на БСДП – издаване на седмичен печатен орган, както и на брошури за разпространение на социалистическите идеи. Поради липса на материални средства и време за организиране на печатен орган на партията делегатите вземат решение да използват за своята пропаганда списание \"Ден\", издавано от Янко Сакъзов. \r\n1867 г. \r\nРуският посланик в Цариград генерал Н. Игнатиев връчва на Високата порта проект за реформи в Османската империя, в който се настоява да се създадат толкова автономни провинции, \"колкото главни национални групи има в Европейска Турция\". \r\n1850 г. \r\nВ Габрово се полагат основите на новата училищна сграда, днешната Априловска гимназия. Строежът продължава 3-4 месеца, след което се отлага за дълго време. Инициативата за новата сграда е лансирана още от Васил Априлов, но започва да се реализира едва след неговата смърт благодарение на Васил Рашеев – габровец, живеещ в Одеса. \r\nПървото българско светско взаимно училище е открито на 2 януари 1835 г. Финансовата издръжка на училището е поета от местното българско население. За пръв учител в него е назначен известният възрожденски църковен и просветен деец Неофит Бозвели. Обучението в Габровско училище се извършва на говорим български език по взаимоучителната метода, при която учителят си служи с помощта на по-напреднали ученици, за да обучава неограничен брой деца. В училището се преподават и предмети, които имат за цел да подготвят учениците за нуждите на практическия живот. От 1840 г. Габровско училище е превърнато в класно училище. През учебната 1874-1875 г. е издигнато в ранг на средно учебно заведение. \r\nОт него излизат първите възпитаници със средно образование в предосвобожденската епоха. За участието на по-голямата част от ученици и учители в Априлското въстание през 1876 г. училището е затворено от местните представители на османската власт. След Освобождението отново започва да функционира. В знак на признателност към делото на Васил Априлов през 1889 г. е наименувано \"Априловска гимназия\". \r\n1840 г. \r\nВисоката порта унифицира Десятъка. Започва повсеместно описване на имуществото и доходите на българското население. \r\nДесятъкът е един от основните български данъци, плащан от Средновековието до началото на ХХ век, според който селяните са облагани с една десета част от земеделските продукти и дребния домашен добитък. Той е натурален данък, но в отделни моменти от развитието на българската държава е събиран и в пари. След падането на България под османска власт десятъкът се запазва под името юшур и обхваща всички земеделски произведения. В някои моменти чрез данъка е отнемана половината от реколтата на производителя. \r\nСлед Освобождението десятъкът продължава да бъде събиран и е утвърден като важен приходоизточник със Закон за десятъка от 1880 г. През 1882 г. се трансформира в паричен, като се изчислява въз основа на средния добив и действащите пазарни цени. През 1895 г. със закон на мястото на този данък се въвежда поземлен данък, който се плаща на единица площ в зависимост от качеството на земята. През 1900 г. правителството на Тодор Иванчов отменя поземления данък и отново възстановява натуралния десятък. Това довежда до избухването на серия селски вълнения и бунтове против десятъка, в резултат на които десятъкът окончателно е заменен с поземлен. На тази дата са родени: \r\n1957 г. \r\nРодена е Ваня Костова – българска естрадна изпълнителка. Тя завършва Естрадния отдел на БДК. През 1980 г. започва професионалната си кариера като заместничка на Ева, в първата вокална група “Тоника”, за едно турне в чужбина. След разпадането на групата певицата е избрана за основен солист на новосформираната “Тоника-СВ” към Главно Управление на Строителни Войски. След седем години съвместна работа и три албума с “Тоника-СВ” певицата напуска групата и започва самостоятелната си кариера. Новата група, в която се изявява е “Дилижанс”. Самостоятелно Ваня Костова издава четири албума. През 1994 г. певците от “Тоника”, “Тоника-СВ” и “Домино” сформират “Фамилия Тоника”. С “Фамилия Тоника” Ваня Костова записват три албума. През 2001 г. певицата отново се отделя от групата. \r\n1931 г. \r\nРоден е Любомир Иванов Шарланджиев - български режисьор. През 1956 г. той завършва ВИТИЗ (НАТФИЗ). Стажант е в Москва при Михаил Ром. Като театрален режисьор постига най-голям успех с “Всяка есенна вечер” (1959 г.). В киното дебютира през 1962 г. с “Хроника на чувствата”. Работи в областта на мелодрамата, психологическата драма, антифашисткия и военноприключенския филм. Режисьор на: “Веригата” (1964 г.), “Карамбол” (1966 г.), “С дъх на бадеми” (1967 г.), “Прокурорът” (1968 г.), “На всеки километър I, II” (тв, 1969-1972 г.), “Най-добрият човек, когото познавам” (1973 г.), “Спомен за близначката” (1976 г.), “Трите смъртни гряха” (1980 г., довършен от Н. Коканова). \r\n1907 г. \r\nРоден е Иван Симеонов Дуйчев - български историк с интереси към българската и византийска средновековна история. Завършва история в СУ. Специализира в Италия (1932-193636 г.), получава докторат в Римския университет по византийска история и филология (1935 г.), същата година завършва Висша школа по палеография и архивистика в Рим. Преподавател в СУ (1936-45 г.), професор 1967 г. в Института за история при БАН. Участник в международни конгреси и конференции, член на Академията на науките, литературата и изкуствата в Палермо (1967 г.), носител на Хердерова н.а (1974 г.). Научната му продукция включва над 500 публикации. Някои съчинения: \"Из старата българска книжнина\", Книга I (1940 г.), книга II (1944 г.), \"Рилският светец и неговата обител\" (1947 г.), \"Летописта на Константин Манаси\" (1963 г.), \"Болонски псалтир\" (1968 г.), \"Проучвания върху средновековната българска история и култ.\" (1981 г.), \"Страница от миналото\". Очерци (1983 г.), \"Пътеки от утрото\". Очерци за средновековния български култ. (1985 г.), \"Римска грамота на цар Иван Шишман от 1378 година\" (1986 г.), \"Рилският светец и неговата обител\" (1990 г.), \"Лекции по архивистика\" (1993 г.) и др. \r\n1896 г. \r\nВ град Фердинанд, днешна Монтана е роден Стефан Иванов Савов - български драматичен артист и драматург. Завършва гимназия във Враца (1914 г.). През 1920 г. постъпва като стажант-актьор в Народния театър. През 1923 г. е артист в Театър-студия, завършва драматичната школа в Народния театър, ръководена от Н. О. Масалитинов. До края на живота си играе в него. Член е на СБП. Автор е на драми, комедии и книги с размисли и разкази за селския живот (морализаторска по характер). Негови драми са: “Йончови ханове” (1931 г.), “Под чехъл” (1931 г.), “Драгойци” (1933 г.), “Изстрел” (1933 г.), “Кара Танас” (1936 г.), “Към Голгота” (1938 г.), “Временният мъж” (1939 г.), “Дисциплинарно дело” (1940 г.), “Наши хора” (1947 г.), “Изповед пред писателя” (1963 г.) и др. На тази дата умират: \r\n1981 г. \r\nУмира Димитър Осинин - български писател, поет. Завършва Духовната семинария в София (1911 г.) и славянска филология в СУ (1926 г.). Взема участие в Септемврийския селски бунт (1923 г.), а след разгрома му емигрира в Югославия и Австрия. Дълги години работи като учител в родния си край, във Варна и София. След 9 септември 1944 г. е директор на културата при МНП. Член е на СБП. Автор е на стихотворения, пътеписи и очерци. Събира, обработва и издава народни песни. Превежда от немски и руски език Негови съчинения са.: \"Морски ветрила\" (1933 г.), \"Тихи пристанища\" (1933 г.), \"Битейски песни\" (1943 г.), \"Срещу Огоста. Пътни скици\" (1952 г.), \"По хайдушки сборища\" (1957 г.), \"През тиха бяла Дунава\" (1959 г.; 1976 г.), \"Спомени за Н. Хрелков\" (1960 г.), \"От лехичка стръкче. Народни песни\" (1961 г.), \"По пътя на вождовете на въстанието 1923\" (1963 г.), \"Каменна приказка\" (1965 г.), \"През родна земя\" (1967 г.), \"Земя ненагледна\" (1971 г.), \"В огледалото на народните песни\" (1973 г.), \"Литературни въпроси\" (1976 г.), \"Житата пътуват. Пътеписи\" (1978 г.), \"Избрани произведения\", в 2 т. (1981 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.18", "title": "Денят 18 април в българската история"}
{"url": "http://www.focus-news.net/news/2019/04/18/2647906/sport-totnam-otstrani-manchestar-siti-bez-hari-keyn-livarpul-smaza-porto-kato-gost.html", "text": "Тотнъм без Хари Кейн отстрани Манчестър Сити след 3:4 на стадион „Етихад“ и 1:0 в първия мач на „Уембли“ в Лондон. В добавеното време на мача системата ВАР отмени гол на домакините заради засада и Сити загуби шансовете си за четири купи през този сезон. \r\nВ другия мач Порто загуби на стадион „До Драгао“ с 1:4 от Ливърпул, който победи и на „Анфийлд“ с 2:0. \r\nНа полуфиналите Тотнъм излиза срещу Аякс, а Ливърпул ще играе срещу Барселона.", "date": "2019.04.18", "title": "Спорт: Тотнъм отстрани Манчестър Сити без Хари Кейн, Ливърпул смаза Порто като гост"}
{"url": "http://www.focus-news.net/news/2019/04/18/2647903/predstoyashti-sabitiya-v-stranata-za-18-april-agentsiya-fokus.html", "text": "*** \r\nОт 15.30 часа президентът Румен Радев ще се срещне със заместник-председателя на Националния комитет на Политическия и консултативен съвет на китайския народ Джан Цинли на „Дондуков“ 2.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа в зала „Киев“ на Парк Хотел Москва – София Синдикат „Образование“ към КТ „Подкрепа“ ще проведе своята юбилейна X Национална отчетно-изборна конференция. Гости на високия форум ще бъдат вицепремиерът на България – Томислав Дончев, министърът на образованието и науката – Красимир Вълчев, зам.-министърът на МОН – Деница Сачева, министърът на културата – Боил Банов, министърът на младежта и спорта – Красен Кралев, столичният кмет – Йорданка Фандъкова, президентът на КТ „Подкрепа“ – инж. Димитър Манолов, почетният президент на КТ „Подкрепа“ – д-р Константин Тренчев и др. \r\n*** \r\nОт 11.00 часа в Двореца на културата и спорта „Васил Левски” министърът на туризма Николина Ангелкова ще открие XVI Международно изложение „Културен туризъм“.  \r\n*** \r\nОт 17.00 часа министърът на регионалното развитие и благоустройството инж. Петя Аврамова ще проведе открит граждански диалог с жителите на област Враца на тема „Регионално развитие” в Градската концертна зала на Община Враца. \r\n*** \r\nОт 18.00 часа министърът на отбраната Красимир Каракачанов ще участва в церемонията по тържествено освещаване и връчване на знамето на VII ученически гвардейски отряд от СУ „Вичо Грънчаров“ на  площад „Георги Измирлиев“. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n*** \r\nОт 09.00 часа 3-ти състав на Специализирания наказателен съд ще заседава по делото срещу Севдалин Е. и Кирил К., на които са повдигнати обвинения за изнудване. \r\n*** \r\nОт 09.30 часа 27-и състав на Софийски градски съд ще заседава по делото срещу Соня Колтуклиева, на която е повдигнато обвинение за укриване и неплащане на данъчни задължения. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Богдана Д., Минчо К. и Тотка С., на които са повдигнати обвинения за безстопанственост в особено големи размери. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и Калоян Б., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 34-ти и състав на Софийски градски съд ще проведе разпоредително заседание срещу Николай Христов, бивш шеф на „Научни изследвания“,  на която е повдигнато обвинение за убийство. \r\n*** \r\nОт 10.00 часа в Дома на Европа ще се проведе обществена дискусия на тема „Изборите за Европейски парламент – голямото изпитание пред бъдещето на Европа“, организирана от Атлантическия съвет на България, съвместно с Представителството на Европейската комисия. \r\n*** \r\nОт 10.00 часа в Националния пресклуб на БТА ще се проведе пресконференция на Българската асоциация за закрила на пациентите на тема „Повишаване на ефективността на здравната система за пациента“. Пресконференцията е по повод 13-тия Европейски ден на пациента. В пресконференцията ще участват Жени Начева - зам.-министър на здравеопазването; д-р Иван Маджаров - председател на БЛС; д-р Йорданка Пенкова - подуправител на НЗОК. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 10.00 часа ще започне редовното заседание на Столичния общински съвет. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад и проект на решение относно Заявление за одобряване на бизнес план за развитие на дейността на „ВиК Паничище” ЕООД, гр. Сапарева баня и утвърждаване и одобряване цените на ВиК услугите. \r\n*** \r\nОт 10.00 часа в конферентната зала на Германо-Българската индустриално-търговска камара ще бъдат представени изследванията за Германо-Българските търговски отношения (2001-2018) и Германските инвестиции в България (1999-2017). \r\n*** \r\nОт 11.00 часа в Гранитна зала на Министерски съвет Националният съвет за тристранно сътрудничество ще проведе тържествено заседание, на което ще отбележи 100-годишния юбилей на Международната организация на труда.  \r\n*** \r\nОт 11.00 часа 18-и състав на Специализирания наказателен съд ще заседава по делото срещу Андреан А., Благо А. и др., на които са повдигнати обвинения за организиране и ръководене на организирана престъпна група. \r\n*** \r\nВ 11.00 часа в Клуба на авиацията на Терминал 1 ще бъде чествана 70-годишнината на българската селскостопанска авиация. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Атанас С., Тодор С. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа във фоайето на БАН ще бъде открита изложбата „Мирът и войната в образи“ по инициатива на Световното движение за мир. \r\n*** \r\nОт 11.00 часа в Националния пресцентър на БТА ще се проведе встъпително информационно събитие на ДА „Електронно управление“ по Проект „Национален портал за пространствени данни (INSPIRE)“, който се реализира с финансовата подкрепа на ОП „Добро управление“ 2014-2020 г. \r\n*** \r\nОт 11.00 часа в Зала София на Гранд Хотел Софияще бъде представен 18. брой на Юридически барометър. \r\n*** \r\nОт 12.00 часа в Националния пресклуб на БТА политическа партия „Движение 21“ ще представи листата с кандидати за български представители в Европейския парламент и манифест за изборите. \r\n*** \r\nВ 12.00 часа в Залата на 18 СУ „Уилям Гладстон“ (ул. „Пиротска“ 68) ще се проведе втората среща – дискусия по проекта „София и Европа за младите – 3D – демокрация, диалог и дебат“ с Ева Майдел, член на Европейския парламент.  \r\n*** \r\nОт 12.30 часа в Хотел Хилтън ще се проведе Седмата годишна конференция по управление на риска, организирана от Кофас България. \r\n*** \r\nОт 13.00 часа Централната избирателна комисия и Съветът за електронни медии ще подпишат споразумение за принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за европейските избори. Подписването ще се състои в пресклуба на Народното събрание, пл. „Княз Александър І“ №1, вход Официален, откъм Националната художествена галерия.  \r\n*** \r\nОт 13.00 часа 13-и състав на Специализирания наказателен съд ще заседава по делото срещу Любомир Я., на когото е повдигнато обвинение за изнудване. \r\n*** \r\nОт 13.30 часа в заседателната зала в сградата на Висшия съдебен съвет ще се проведе седмичното заседание на Прокурорската колегия на ВСС. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Ангел П., Анатоли А. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Михаил Й., Георги Р. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа в зала 125 на Лабораторния комплекс на София Тех Парк (бул. „Цариградско шосе“ №111 Ж, партер) екипите от 11-те звена в Лабораторния комплекс на София Тех Парк ще представят постигнатите резултати от научни проекти, реализирани в периода 2018-2019 г.  \r\n*** \r\nОт 16.00 часа Норвежко-българската бизнес група в сътрудничество с Шведско-българската бизнес камара и Сдружение Национална Бизнес Мрежа организира семинар на тема „Културни различия между скандинавските държави и България в сферата на бизнес комуникацията и устойчиво развитие на бизнеса“ в офиса на норвежката компания Кобилдър Интернешънъл (бул. Цар Борис ІІІ №1). \r\n*** \r\nОт 17.30 часа в зала 1 на Античния културно-комуникационен комплекс (под стъкления покрив на Ларгото) ще се проведе лекция на ас. д-р Константин Голев на тема „България и куманите през Второто българско царство“. Събитието е част от поредицата открити лекции и дискусии по вълнуващи исторически теми от различни епохи, посветени на 150-годишнината на Българската академия на науките. \r\n*** \r\nОт 17.30 часа в Paradise Center ще се проведе пресконференция във връзка с откриването на ексклузивна изложба на бижута на принцеса Мириам де Унгрия. \r\n*** \r\nОт 18.00 часа ПП ГЕРБ организира граждански диалог на тема образование в зала 3 на НДК. Участие в срещата ще вземат Йорданка Фандъкова –  кмет на София и заместник-председател на ГЕРБ, Красимир Вълчев – министър на образованието и науката, Милена Дамянова – председател на Комисията по образованието и науката в 44-то Народно събрание, Малина Едрева –председател на Комисията по образование, култура, наука и културно многообразие в СОС, българският еврокомисар по цифрова икономика и цифрово общество Мария Габриел и евродепутатът Ева Майдел. \r\n*** \r\nОт 18.00 часа в Унгарския културен институт ще бъде представена книгата на Мартон Ласло „Трите капки кръв на Рая“. \r\n*** \r\nОт 18.30 часа във Френския институт ще се проведе втория дебат от поредицата лекции/дебати  „Изкуственият интелект: към нов човешки ред?“ на тема „Знаем ли кой е човекът? Поставят ли под заплаха езика новите технологии?“. \r\n*** \r\nОт 19.00 часа в Руския културно-информационен център ще бъде открита самостоятелна изложба на художничката Лиляна Петрова – Лулу. \r\n*** \r\nОт 19.30 часа в ДНК-пространство за съвременен танц и пърформанс Марион Дърова ще представи най-новия си спектакъл „Машина за омраза“ | Hating machine. \r\n*** \r\nОт 10.00 часа в зала № 3 Районен съд ще гледа делото срещу Димитър Т., обвинен за това, че на 30 април 2015 г. в рудник “Горен Говедарник” не взел необходимите мерки за сигурност, от което е последвало причиняване на смърт на едно лице - на Д.Р. , като деецът не е искал и не е допускал това.  \r\n*** \r\nОт 10.00 часа в 305 зала в Община Асеновград ще се проведе пресконференция по проект „Подобряване на социалната инфраструктура за деца с увреждания в Община Асеновград”.  \r\n*** \r\nОт 10.30 часа в зала № 1 Районният съд ще гледа делото срещу Петър  Н., обвинен в отправяне на обиди и псувни по адрес на П. Дж. на обществено място. Освен това, той е обвинен и в причиняване на лека телесна повреда на същото лице. \r\n*** \r\nОт 17.00 часа в залите на Регионалния исторически музей ще бъде открита изложбата „Неврокопската Св. Митрополия – пастири и паство”. Експозицията е посветена на 125-годишнината от учредяването на Неврокопската Света митрополия и 175-годишнината от изграждането на църквата „Въведение Богородично” в Благоевград.  \r\n*** \r\nОт 18.00 часа в аулата на ЮЗУ „Неофит Рилски“ ще се проведе лекцията „ДНК на бъдещето – 30 ли е новото 20?“. \r\n*** \r\nОт 11.00 часа в Кариерния център към ДРСЗ-БУРГАС ще се състои съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас.  \r\n*** \r\nОт 11.30 часа ръководството на футболен клуб „Черноморец 1919“ ще представи програмата, свързана с отбелязването на стогодишнината от основаването на клуба на пресконференция в Заседателната зала на Община Бургас. \r\n*** \r\nОт 17.00 часа в галерия „Георги Баев“ ще бъдат представени концерт и изложба на школите към Народно читалище (НЧ) „Фар 1946“. Експозицията е озаглавена „Цветни усмивки“. \r\n*** \r\nОт 10.00 часа в Юнашкия салон Велоклуб УСТРЕМ ще проведе пресконференция във връзка с започващия велопоход от Варна до Прага и дейностите по проект “Пътища на нашето бъдеще” (ROOF – Routes Of Our Future). \r\n*** \r\nОт 10.30 часа в централното фоайе на Варненски свободен университет „Черноризец Храбър” се организира изложение „Ден на кариерата 2019”.  \r\n*** \r\nОт 14.00 до 16.00 часа в офиса на ПП ГЕРБ (ул. „Георги Бенковски” №1) общинският съветник Пейчо Бюлбюлев ще приема граждани. \r\n*** \r\nОт 18.18 часа Арт галерия Le Papillon представя за първи път самостоятелна изложба във Варна на талантливия бургаски художник-маринист Фоти Фотев. \r\n*** \r\nОт 18.30 часа в Арт Галерия „Ларго“ ще бъде открита самостоятелната изложба – живопис „Стълба към небето” на художника Светлин Ненов.  \r\n*** \r\nОт 19.00 часа в зала 1 на Фестивалния и конгресен център Русенската опера ще гостува със спектакъла „Кабаре“. \r\n*** \r\nОт 18.00 часа в салона на читалище „Развитие 1874\" ще се състои  пъстър \"Фолклорен букет\" от песни и танци. \r\n*** \r\nОт 10.30 часа в ДКС „Васил Левски“ откриват изложението „Фоайе на книгата с автограф“.  \r\n*** \r\nОт 14.00 часа в Ритуална зала на Общината ще се проведе Пета научна конференция с международно участие „Културно-историческо наследство: опазване, представяне, дигитализация“ – официално откриване. \r\n*** \r\nОт 14.00 часа в Музей „Възраждане и Учредително събрание“ Министерство на туризма организира Българо-руска кръгла маса на тема „Ролята на туризма за развитието на регионите. Културният туризъм – традиции и бъдеще“.  \r\n*** \r\nОт 16.20 часа в Ритуална зала на Община Велико Търново ще се проведе Пета научна конференция с международно участие „Културно-историческо наследство: опазване, представяне, дигитализация“, секция „Опазване, дигитализация и представяне на живото наследство“.  \r\n*** \r\nОт 11.30 часа кметът на Община Видин Огнян Ценков ще бъде гост на официалната церемония \"Първа копка\" на обект \"Бензиностанция, ТИР паркинг, локално платно и пътни връзки\". \r\n*** \r\nОт 14.00 часа в Заседателната зала на Община Враца ще се проведат консултации за сформиране на съставите на СИК за предстоящите евроизбори. \r\n*** \r\nОт 17.00 часа в Етнографския музей във Враца ще се проведе беседа за актуалните заболявания за сезона, организирана от РИМ - Враца и здравен център „Узунови“. \r\n*** \r\nОт 17.00 часа в ХГ „Недялко Каранешев“ ще бъде открита изложбата „Ученическо творчество“, посветена на 160 години от създаването на СУ „Георги Измирлиев“. \r\n*** \r\nОт 13.00 часа в сградата на Община град Добрич ще се проведат консултации за сформиране на съставите на СИК за предстоящите евроизбори. \r\n*** \r\nОт 17.30 часа в Регионална библиотека „Дора Габе“ ще бъде представена Дипломна изложба на ученици от 12.  клас на СУ „Св. Климент Охридски”. \r\n*** \r\nОт 18.00 часа в Регионална библиотека „Дора Габе“ ще се проведе литературна среща с Младен Стоянов (Драско Закеф), автор на новелата „Ново начало“ и на романите „Опърничавите“ и „Мечтател“. \r\n*** \r\nОт 18.00 часа на помощното игрище на стадион „Калиакра” ще се проведе техническа конференция, на която ще се изтегли жребият и ще се определи часът на срещите от предстоящия Великденски турнир по футбол. \r\n*** \r\nОт 17.30 часа Младежкото обединение в БСП-Казанлък организира протестно автошествие под мотото „Да си върнем Равда”. Шествието, което е срещу продажбата на бившия детски лагер в Равда за 88 евро/кв.м, ще тръгне от паркинга пред бл. 30 в ж.к. „Изток”. \r\n*** \r\nОт 18.00 часа часа в Художествена галерия „Владимир Димитров – Майстора” ще бъде представена книгата на Божана Апостолова – „Завръщането на визона”. \r\n*** \r\nОт 11.00 часа еврокомисарят Мария Габриел ще бъде официален гост на старта на изградената система за безплатен интернет на ключови места в града. По време на посещението си еврокомисарят ще връчи символичен чек на кмета на Община Панагюрище Никола Белишки.  \r\n*** \r\nОт 14.30 часа в ЦПЛР-ОДК Перник ще бъде открита изложба от рисунки на ученици от български неделни училища в чужбина под надслов \"Обич за България\".  \r\n*** \r\nОт 18.00 часа в театралния салон на ЦПЛР-ОДК ще се проведе благотворителен  Великденски концерт на ДЮФА „Граовче”. \r\n*** \r\nОт 16.00 часа в заседателната зала на общинския съвет ще бъде проведена стартираща пресконференция за представяне на мерките по проект „Изпълнение на дейности по Информация и комуникация, във връзка с изпълнение на Административен договор за предоставяне на БФП № BG16RFOP001-2.002-0026-C01. \r\n*** \r\nВ 17.00 часа общинският съвет ще проведе извънредно заседание, на което ще бъде разгледана единствена точка – предложение за дарение на 5 000 евро за парижката катедрала „Нотр Дам дьо Пари”, наричана още „Парижката Света Богородица“. \r\n*** \r\nОт 11.00 часа в Регионалния пресклуб на БТА ще се проведе пресконференция на отец Паоло Кортези в качеството му на председател на Културен Център „Евгений Босилков – Белене“ и енорист на Католическата Общност. Темите са свързани с провеждането на научна конференция по повод 70 години от създаването на концлагера ТВО БЕЛЕНЕ и участието на Беленската Католическа Общност на посещението на Папа Франциск в България. \r\n*** \r\nОт 12.00 часа в Панорама Мол ще се проведе Великденско шоу-спектакъл на ученици от Общоградското общежитие в Плевен с участието на Иван Звездев. \r\n*** \r\nОт 18.30 часа в зала ,,Катя Попова\" ще се състои благотворителен концерт ,,Мечтите се сбъдват\".  \r\n*** \r\nОт 10.00 часа в СУ „Свети Седмочисленици” в Район „Тракия“ ще бъде открит ученическият фестивал на театралното изкуство „Театър-Игра-Живот“. \r\n*** \r\nОт 11.00 часа в Палата 6 на Международния панаир ще бъде открито международното състезание и изложението на тренировъчни фирми „ТФ фест“. \r\n*** \r\nОт 11.00 часа в РЕМ ще се състои официалната пресконференция преди откриването на изложбата „Времето на алафрангата“.  \r\n*** \r\nОт 11.00 часа в пресклуба на БТА ще се състои пресконференция на Стефан Тафров – водещият кандидат на „Да, България“ и втори в листата на „Демократична България“ за предстоящите избори за Европейски парламент. \r\n*** \r\nОт 17.00 часа в заседателната зала на УМБАЛ „Пловдив“ ще се проведе безплатна среща-демонстрация на тема „Първи грижи за новороденото“, организирана от екипът на Център за обществена подкрепа „За деца и родители“ в гр. Пловдив към фондация „За Нашите Деца“ и УМБАЛ „Пловдив“. \r\n*** \r\nОт 19.00 часа о в Балабанова къща ще бъде открита II международна изложба на мозайки „Балкански мостове”, с куратор Крум Шаранков.  \r\n*** \r\nОт 21.00 часа в Bee Bop Café джаз певицата Мирослава Кацарова ще постави началото на новия си концертен проект Electronic Dreams. \r\n*** \r\nОт 16.00 часа в заседателната зала на Общински съвет-Поморие ще се започне пресконференция за представяне на мерките по проект за енергийна ефективност в административна сграда за обществено обслужване.  \r\n*** \r\nОт 14.00 часа в Екомузей с аквариум ще се проведе второто занятие по проект „Културна екосистема. Човек и природа – музейни образователни модули“. \r\n*** \r\nОт 17.00 часа в Регионален исторически музей „Стою Шишков“ – Смолян ще бъде открита изложба „Средните Родопи – пътища във времето“ по повод Международния ден за опазване на паметниците на културата. \r\n*** \r\nОт 17.30 часа в Славейковото училище ще бъде открита изложбата ,,Възрожденският дух на града – квартал Вароша в Търговище”. \r\n*** \r\nОт 11.00 часа в РБ „Хр. Смирненски“ ще се проведе среща-разговор на дебютантите с журито на  националния конкурс „Южна пролет” 2019 г.                     \r\n*** \r\nОт 15.00 часа в Младежкия център ще се проведе дебютантска гостоприемница „Южна Пролет“ 2019 - среща на младите творци със средношколци. \r\n*** \r\nОт 16.30 часа в РБ „Хр. Смирненски“  ще се състои среща с творчеството на Ненад Йолдески -  носител на Наградата за литература на Европейския съюз за 2016 г.  \r\n*** \r\nОт 18.00 часа в Камерната зала на ДКТ „Иван Димов“ ще започне Творческа вечер на писателя Христо Карастоянов. \r\n*** \r\nОт 19.00 часа в ДКТ „Иван Димов“ актрисата Татяна Лолова ще чете стихове от Мария Лалева. \r\n*** \r\nОт 09.00 часа в Младежкия дом ще започне шестото издание на детския фолклорен конкурс „Да съхраним традициите“.  \r\n*** \r\nОт 10.30 часа в зала 203 н „Култура, културно-историческо наследство, туризъм, интеграционна политика и вероизповедания”. \r\n*** \r\nОт 11.00 часа деца от 4-ти клас от ОУ „Ил.Р.Блъсков“ ще посетят Окръжен съд-Шумен за „Час на класния ръководител в съда“. \r\n*** \r\nОт 14.00 часа на панорамната тераса в историко-археологическия резерват „Шуменска крепост“ ще бъде официално открита новата музейна експозиция „Шуменска крепост – земя на древни култури“.  \r\n*** \r\nОт 16.00 часа в зала 203 на общината ще заседава Постоянната комисия „Екология и селско стопанство”. \r\n*** \r\nОт 16.00 часа на площада пред Община Ямбол ще гостува Националната информационна кампания „Бъди войник“. На събитието ще присъстват заместник-командирът на Военновъздушните сили бригаден генерал Петьо Мирчев и началникът на щаба на Сухопътните войски бригаден генерал Николай Караиванов. \r\n*** \r\nОт 18.30 часа в голямата зала на Община Ямбол ще започне концерт на Представителния ансамбъл на Въоръжените сили и Представителния духов оркестър на Сухопътните войски.", "date": "2019.04.18", "title": "Предстоящи събития в страната за 18 април (Агенция „Фокус“)"}
{"url": "http://www.focus-news.net/news/2019/04/18/2647905/emsc-registrirano-e-zemetresenie-v-zapaden-iran-s-magnitud-47-po-skalata-na-rihter.html", "text": "Регистрирано е земетресение в Западен Иран с магнитуд 4.7 по скалата на Рихтер, показва справка на страницата на  Европейския средиземноморски сеизмологичен център . \r\nТрусът е станал в 0:32 минути на 18 април местно време (23:32 часа на 17 април българско време) на 25 километра южно от град Илам в Иран и на 195 километра източно от иракската столица Багдад на дълбочина от 60 километра. Трусът е усетен в Западната част на Иран в близост до границата с Ирак, включително и в Багдад. Засега не се съобщава за пострадали хора или нанесени материални щети.  Юлиян Марков", "date": "2019.04.18", "title": "EMSC: Регистрирано е земетресение в Западен Иран с магнитуд 4.7 по скалата на Рихтер"}
{"url": "http://www.focus-news.net/news/2019/04/18/2647904/pregled-na-osnovnite-temi-v-svetovniya-pechat-agentsiya-fokus.html", "text": "Политическото и юридическо невежество сред американците, завършили колеж, ветото на американския президент Доналд Тръмп върху Закона за слагане край на участието на САЩ във войната в Йемен, конфликтът между Турция и САЩ за руските ЗРК С-400 и възможните последици за Турция от евентуални американски санкции или други ответни действия и мирният план на американската администрация за Близкия Изток са сред темите на световния печат в сряда.  \r\n*** „Когато хората са добре информирани, може да им се повери собствено управление“. Това написа Томас Джеферсън през 1789 година, пише вестник  Washington Times  в материал, представен без редакторска намеса. \r\nНо ако Джеферсън можеше да прочете резултатите от последното изследване на Woodrow Wilson National Fellowship Foundation, той можеше сериозно да се усъмни в способността на съвременната Америка за самоуправление. То показва, че повечето американци биха провалили дори на най-основен тест за гражданство. \r\nДнес 60% от завършилите колеж не могат да посочат нито една стъпка, необходима за ратифициране на конституционната поправка; половината не знаят колко дълги са мандатите за представители или сенатори. Двама от петима не знаят, че Конгресът има властта да обяви война. \r\nПървата поправка забранява „установяване на религия“ и гарантира „свободното упражняване на религия“, но мнозинството от американците вярват, че Конституцията създава християнска нация. Един на всеки 10 смята, че Конгресът всъщност може да „отхвърли атеизма, защото САЩ са една държава под Бог“. \r\nСтава все по-лошо. Десет процента от анкетираните завършили колеж смятат, че Съдия Джуди (реалити-шоу – бел.прев.) в момента работи във Върховния съд. \r\nВсъщност, поп-културата е по-известна от основите на американската гражданска и историческа история - дори когато тези „поп“ референции са на десетки години. Повече американци могат да назоват „Тримата глупаци“ (Three stooges) от трите клона на правителството и три пъти повече могат да идентифицират града с пощенския код 90210 (тийнейджърски сериал, Бевърли Хилс), отколкото града, където е написана нашата конституция. \r\nДори най-елементарните познания за този основополагащ документ убягват на твърде много американци. Едва половината (53%) например знаят, че първите 10 изменения се наричат Закон за правата. Една трета не могат да посочат нито едно право, защитено от Първата поправка. А това, което много хора знаят, е погрешно. Например, повече от 1 на всеки 10 американци казват, че Законът за правата защитава правото да притежавате домашен любимец. \r\nСамо 35% знаят, че първите три думи на Конституцията са: „Ние, хората“ (We, the People). За сравнение, две трети смятат, че основателите на Америка, а не Карл Маркс, са написали фразата „От всекиго според способностите, на всекиму според потребностите“и всъщност ги поставя в Конституцията. \r\nТова, което наистина е плашещо, е как това зашеметяващо непознаване на Конституцията предизвиква презрение. Ако гласуваме днес, само половината от анкетираните заявиха, че ще гласуват за приемане на Конституцията. Още по-малко вярват, че Конгресът трябва да следва Конституцията. Толкова за върховенството на закона. \r\nЩом се заговорихме за законите, недоразуменията по отношение на съдебната власт са особено остри. Годишните изследвания на Центъра за обществена политика на Аненберг (The Annenberg Public Policy Center) например показват, че всеки четвърти американски гражданин смята, че решение на Върховния съд от 5-4 се изпраща на Конгреса. Всеки четвърти също смята, че „може би е по-добре да се премахне напълно съда“. \r\nДжордж Вашингтон каза, че образованието на младите хора в науката на управлението е жизненоважно, защото те са „бъдещите пазители на свободите на страната“. Но Националният център за държавни съдилища установи, че само един на всеки пет възрастни в САЩ може правилно да посочи имената на всичките три клона, а 2 от 5 не могат да посочат нито един. \r\nСамюел Адамс пише, че свободата на нацията ще бъде сигурна, докато „добродетелта и знанието се разпространяват сред хората“. Прекалено много американци смятат, че Съдия Джуди е съдия във Върховния съд, Карл Маркс е баща-основател (на САЩ), а леля ти Луси има специално определено конституционно право да държи тези 26 котки. Смешно е, докато не осъзнаеш, че гражданската неграмотност се простира до такава степен, че мнозина очевидно са напълно съгласни да се пренебрегне Конституцията или тя да бъде изцяло изхвърлена. \r\nДжеферсън казва, че една нация не може да очаква да бъде „и невежа, и свободна“. В името на нашата нация и собствената ни лична свобода е важно да се върнем към преподаването на основите на американската гражданска наука. Ние проваляме бащите основатели.  Томас Л. Джипинг е заместник-директор на Центъра за правни и съдебни изследвания на Фондация Херитидж. Пейтън Смит работи в програмата за млади лидери на мозъчния тръст. \r\n*** В речта си за Състоянието на съюза американският президент заяви, че е против „вечните войни“. „Великите държави не водят безкрайни войни“. Той също така отбеляза, че ще промени политиката на САЩ в Близкия Изток, като призова за изтегляне и от Афганистан, и от Сирия – дори и въпреки възраженията на тогавашния министър на отбраната Джим Матис, който впоследствие си подаде оставката заради разногласията, пише  вестник Washington Examiner  в материал, представен без редакторска намеса. \r\nНо Тръмп не беше против вечните войни във вторник. Когато му бе представен двупартиен закон, за да слагане на край на намесата на САЩ в Йемен, той, позовавайки се на Закона за военните сили, наложи на вето, като заяви, че вечните войни са в рамките на неговата конституционна власт. \r\nКакто той каза в писмо до Сената: „Тази резолюция е ненужен и опасен опит да отслаби моите конституционни правомощия, застрашавайки живота на американските граждани и смелите военнослужещи, както днес, така и в бъдеще“. \r\nРазбира се, не е ясно откога Тръмп смята, че произхожда от конституционните му правомощия да участва в конфликти в чужбина. В края на член I, раздел 8 от Конституцията става ясно, че само Конгресът може да обяви война. Вместо това президентът има правомощието да позволи военните да се ангажират само след гласуването на такава декларация. \r\nПривържениците на американското участие в Йемен обаче твърдят, че САЩ не са „технически” ангажирани в конфликта, защото само осигуряват логистична военна подкрепа и, разбира се, носи милиарди долари от продажбите на оръжие на коалицията, ръководена от Саудитска Арабия. \r\nНо такива сенчести дейности са пряко свързани с конфликта, дори ако няма наземни войски, и имат реални последици. Четиригодишната гражданска война, водена с подкрепата на САЩ, предизвика хуманитарна криза, остави хиляди цивилни мъртви - някои от ръцете на въздушните удари, за които САЩ оказваха помощ - и не успя да направи смислени стъпки към мира. \r\nКакто изглежда, това е точно намесата, която бащите-основатели са искали да оставят в ръцете на Конгреса. Александър Хамилтън обяснява във „Федералист Номер 69“ през 1788 година: \r\n„Президентът трябва да бъде главнокомандващ на армията и флота на САЩ. В това отношение неговият авторитет ще бъде номинално същият с този на краля на Великобритания, но по същество много по-нисък от него. Това ще бъде нищо повече от върховното командване и ръководство на военните и военноморските сили, като първи генерал и адмирал на Конфедерацията; докато този на британския крал се простира до ОБЯВЯВАНЕТО на война и към НАБИРАНЕТО и УПРАВЛЕНИЕТО на флотите и армиите, всички от които, според разглежданата Конституция, ще се отнасят до законодателната власт. \r\nКонституцията изрично делегира на Конгреса правомощието да решава кои конфликти ангажира САЩ. Според проекта на основателите, изпълнителната власт може да действа само след като депутатите вземат решение. Президентите нямат единственото право на преценка да участват във военни операции. \r\nАко Тръмп е сериозен за преразглеждане на американската ангажираност в чужбина и за предотвратяване на безкрайните конфликти, за които е предупреждавал, този интерес не може да бъде ограничен само до областите, в които той, чрез безразличие, недоразумение или нарочно, намира за полезно. Също това, така не може да бъде лично негово решение. \r\nЕдинственото нещо, за което Тръмп е прав, е, че краят на вечните войни ще бъде ограничение на неговата власт. Но това е граница, записана в Конституцията и от която законодателите не се възползват. \r\n***  САЩ ще натиска Турция по всички възможни начини във връзка с покупката на С-400, а Анкара щ се съпротивлява. Турското проправителствено издание  „Сабах“  се опитва да оцени какво може да направи Америка и какви може да са възможните отговори на Турция. \r\nНай-обсъжданият сценарий: Въвеждането на военно ембарго срещу Турция. Това може да се случи на различни нива. Започвайки от възможна отмяна на доставките на F-35 и завършвайки с включването в черни списък на такива турски компании, като „Аселсан“. Няма как да се знае колко далеч ще стигне Америка, но тя неизбежно ще предприеме поне някои мерки, които ще причинят вреди на Анкара. \r\nТурция може да влезе в разговор по този въпрос. Спирането на доставките на F-35 ще навреди и на нея, но ще нанесе щети и на самия проект. Нуждата на Анкара от бойни самолети е налице. Срокът на експлоатация на F-16 е още не повече от 10 години. Разбира се, за тези 10 години могат да се намерят средства, но също така е нужно решаването на проблемите в краткосрочна перспектива, особено предвид това, че условията около Турция могат да направят ситуацията тежка. \r\nАвторът обаче твърди, че дори и Турция да не купи С-400, действията на Вашингтон не могат да бъдат предсказани. Анкара трябва да търси начини за осигуряване на устойчивостта на своите отбранителни системи в краткосрочен план. \r\nАмерика, според изданието, може да се обърне и към комплексно ембарго, което да обхване не само F-35, но засега това не е много вероятна перспектива. Разбира се, пише „Сабах“, САЩ могат да направят и това, ако поискат, но тази мярка ще има такива последствия, като стесняване на американския пазар за оръжия, предоставяне на Русия и Китай пълен достъп до турския пазар и подготовка на почвата за подобни случаи в бъдеще. Затова подобни действия на Вашингтон може и да причинят вреди на Турция, но в резултат Америка ще я изгуби напълно.  \r\nТретият сценарий е въпросът за изключване на Турция от НАТО. Това е нереалистичен сценарий, твърди вестникът, поне засега. \r\nКакто е известно, НАТО не предвижда механизъм за изключване на членове,а Америка сама по себе си не може да изключи Турция. Практически това би означавало край на НАТО, а ако Америка разруши НАТО, няма да има какво да се направи, смята авторът. \r\nИ четвъртият, още по-песимистичен сценарий, който никой още не е изразил, е вероятността от конфликт между САЩ и Турция. Това също не е много реалистично. В крайна сметка, ако Америка, която избягва директна намеса дори в такива региони като Сирия и Венецуела, е решила да атакува Турция, тогава не си струва да говорим за всичко това, пише „Сабах“. \r\nОстава най-реалистичният, според изданието, сценарий. Вашингтон иска да заплаши Анкара с икономическата палка. Именно за този сценарий трябва да се готви Турция, съветва вестникът, като посочва, че не е нужно да си експерт, за да разбереш, че това ще причини щети на страната, или поне, като минимум, ще я постави в трудно положение. \r\n„Сабах“ подчертава обаче, че „Турция вече премина Рубикон“. \r\nАко се отвърне от този път, за нея ще има не само икономически, но и стратегически последствия. Отказът от стратегическите нужди заради икономическия натиск ще има непоправими последствия, предупреждава авторът. \r\nИкономиката ще се оправи, но стратегическите загуби ще са непоправими. Затова е важно, призовава вестникът, Турция да се готви за икономически натиск и да продължава да обсъжда темата на масата за преговори. Когато получи С-400, Анкара ще има много по-широко пространство за действия, заключва изданието. \r\n*** Мирният план на Доналд Тръмп за Близкия Изток се очаква в началото на юни, заяви в сряда главният съветник на американския президент , зетят му Джаред Къшнър в реч пред чуждестранни дипломати във Вашингтон, цитиран от израелското англоезично издание  The Times of Israel . \r\nКъшнър заяви пред чуждестранни дипломати, че планът ще бъде представен след като новото израелско правителство се закълне и след края на  мюсюлманския свещен месец Рамазан, който приключва на 5 юни. \r\nТой ги призова да очакват важни решения, според източник, цитиран от Reuters. \r\n\"Всички ние ще трябва да търсим разумни компромиси, които ще направят мирът постижим\", каза Къшнър. \r\nПреговарящият Джейсън Грийнблат потвърди информацията като \"точна\". \r\nМалко се знае за дългоочаквания план, въпреки че последните информации във вестниците The Washington Post и The Guardian предполагат, че планът няма да включва пълна палестинска автономия. \r\nТова е вероятно ще е неприемливо за палестинците, които не сътрудничат с екипа на Тръмп за Близкия изток, след като президентът на САЩ призна Ерусалим за столица на Израел през декември 2017 г. и преместването на американското посолство там през май 2018 г. \r\nНовият палестински премиер Мохамед Щайех каза във вторник, че планът ще бъде “роден мъртъв”. \r\n„В Палестина няма партньори за Тръмп. Няма арабски партньори за Тръмп и няма никакви европейски партньори за Тръмп, ”каза Щайех по време на широкообхватно, едночасово интервю. \r\nПо време на срещата преди Пасха в Белия дом с консервативни еврейски групи във вторник вечер посланикът на Израел в САЩ каза, че е убеден, че планът, чиито подробности все още не са известни, ще \"вземе под внимание жизненоважните проблеми на Израел\". \r\n\"Знам, че много хора са загрижени, че мирният план скоро ще излезе,“ каза Рон Дърмър, според уебсайта на еврейската вътрешна информация. \"Но аз трябва да кажа, че като посланик на Израел съм убеден, че тази администрация,предвид нейната подкрепа за Израел, ще вземе под внимание жизненоважните проблеми на Израел във всеки план, който ще представи.\" \r\nВ петък американският държавен секретар Майкъл Помпео, в интервю за CNN, заяви, че мирният план, който се очаква да бъде представен от Белия дом, \"ще представлява значителна промяна спрямо познатия досега модел\".", "date": "2019.04.18", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/04/18/2647907/sport-nant-pobedi-pari-sen-zhermen-s-32-v-otlozhen-mach.html", "text": "Футбол: Нант победи Пари Сен Жермен с 3:2 в отложен мач от 28-ия кръг на френската Лига 1. Гостите от Париж поведоха с гол в 19-ата минута, но до края на полувремето домакините от Нант в краха два гола, а през второто полувреме гостите си отбелязаха автогол, а в края на мача вкараха още един гол и така оформиха крайния резултат. Пари Сен Жермен води във временното класиране с 81 точки, с 17 повече от втория Лил. Нант заема 14-тото място в таблицата с 37 точки", "date": "2019.04.18", "title": "Спорт: Нант победи Пари Сен Жермен с 3:2 в отложен мач"}
{"url": "http://www.focus-news.net/news/2019/04/18/2647908/vzglyad-namirashtiyat-se-v-cherno-more-amerikanski-razrushitel-be-vzet-pod-pritsel-ot-ruskiya-vmf.html", "text": "Американският разрушител „Рос“, който влезе в Черно море, е бил следен внимателно от  руския флот. Два кораб конвой веднага са зачислени на американския ‚гост“ - корвета „Василий Биков“ и разузнавателния кораб „Иван Хурс“. С какви технически средства руските моряци ще следят всяка стъпка на \"Рос\"? И защо е наблюдаван токова внимателно, коментира руския вестник  “Взгляд“ . \r\nРуското командване предупреди, че непрекъснато наблюдава разрушителя на военноморските сили на САЩ след навлизането му в Черно море. \r\n\"Определените сили и активи на Черноморския флот извършват непрекъснат мониторинг на разрушителя на американския флот \"Рос\", който влезе в Черно море на 14 април 2019 г.\", съобщава Министерството на отбраната. Корабът на американския флот също е \"взет под постоянно наблюдение от бреговите радиотехнически средства на флота\". Патрулният кораб \"Василий Биков\" и разузнавателният кораб \"Иван Хурс\" следят действията на американския военен кораб директно, добавиха от руското отбранително министерство. \r\n„Като се има предвид това, което се случва в Украйна и Грузия, корабите на НАТО вече не могат да бъдат считани за мирни”, каза адмирал Игор Касатонов, водещ анализатор на групата съветници  от  Черноморския флот на началника на Генералния щаб пред вестника. \"Затова е установен строг мониторинг, както чрез радиотехнически средства, така и чрез радиопроследяване, както и визуално.\" \r\n\"Членовете на НАТО влизат в Черно море според правилата - 21 дни, не повече, и досега това правило не е било нарушавано\", добавя още един бивш главнокомандващ на Черноморския флот адмирал Владимир Комойдов в интервю за вестник „Взгляд“.  „И що се отнася до тях, имаме космически станции - сателити, има корабни станции, които могат да използват всякакви възможности за наблюдение - навигация, борба и т.н. И накрая, има визуално наблюдение. Плюс самолети и хеликоптери. Няма проблем в Черно море, необходимо е да се наблюдава. \r\nКакто е отбелязано от \"Российская газета\", разрушителят \"Рос\" е базиран  във военноморската база в испанското пристанище Рота. Заедно с наземните бази за противоракетна отбрана на САЩ в Полша и Румъния, той е участник в програмата за изграждане на американската система за противоракетна отбрана в Европа. Преди две години екипажът на \"Рос\" участва в масивен удар с крилати ракети по сирийското военно летище Шайрат. \r\nЩо се отнася до новите му руски \"придружители\", и двата кораба са нови, пуснати са на вода  само преди две години, както каза за в. \"Взгляд\" вицепрезидентът на Руската академия за ракетни и артилерийски науки, доктор на военните науки, капитан първия ранг Константин Сивков. Патрулният кораб \"Василий Биков\" \"разполага с усъвършенствани сонарни и електронни оръжия, по-специално сонарна станция \"Ариадна\", която позволява да се откриват подводници на значителни разстояния, съвременни средства за активно и пасивно радио-електронно смущение, включително и най-новия компютър „ПК-10\". Хидроакустичният комплекс също така дава възможност за опознаване на режимите на работа на машинно-котелното помещение на вражеския съд и заснемане на шумови портрети. \r\nСивков разказва и за бордовия навигационен радар и комплекса \"Позитив-МК\". „Съответният комплекс на електронното разузнаване може да открие начина на работа на електронните средства на американския кораб, както и средствата за електронното разузнаване“, обясни експертът. \"Те са тези, които позволяват да се наблюдава състоянието на американския кораб, функционирането на различните му електронни системи, да го фотографират, така че по-късно промените във въоръжаването с течение на времето могат да бъдат сравнени\", каза Сивков. \r\nЕкспертът добави, че корвета “носи на борда хеликоптера Ка-27 и 24 безпилотни летателни апарата. Хеликоптери и радиоакустични шамандури могат да бъдат използвани за улавяне на шумовият портрет от сигналите, които маркират.\" „Най-вероятно те ще използват пасивния режим на хидроакустичната станция, спуснат от хеликоптер. Той се поставя под вода и се записва шумовия спектър на вражески кораб”, обясни експертът. \r\nЩо се отнася до кораба \"Иван Хурс\", там \"всичко е същото, само в по-голям мащаб\", заяви Сивков. \"Това е разузнавателен кораб, на него има специално оборудване, но специфичното му техническо оборудване е класифицирана информация\", обясни той. \r\n„Корвет като „ Василий Биков ”с противокорабни ракети традиционно придружава американските кораби в Черно море. Идеята е следната: необходимо е да се потопи преди момента, в който може да пусне ракетите си. Ракетите могат да достигнат до Москва”, заяви военният експерт Павел Фелгенхауер пред в.„Взгляд”. „За да е възможно това, те го следват, вървят до него и гледат. От време на време се извършва и въздушно наблюдение.\" \r\n„В края на краищата, когато такъв руски кораб е наблизо, той е първият, който вижда какво става на борда при американците, дали има действия за подготовка за изстрелване на ракети. В крайна сметка времето на полет е съвсем различно от това на крайбрежния комплекс”, добави експертът. \r\nВестникът напомня, че през декември 2014 г. имаше и съобщения  за разполагането на новия радар „Слънчоглед“ в Крим.  \r\n\"В Крим ще бъдат разположен военноморски радар \"Слънчоглед\", който ще \"гледа\" в посока на Босфора\", - каза източник в Министерството на отбраната. \"Слънчоглед\" е предназначен за откриване на повърхностни и въздушни цели на разстояние от 450 км. Въпреки, че тази информация не е официално потвърдена оттогава, председателят на Общоруското движение за подкрепа на флота, капитан първи ранг от резерва, Михаил Ненашев, не изключва, че \"Слънчогледи\" наистина са базирани в Крим. \r\n„Цялото Черно море се наблюдава от руски радари. Те обхващат и значителна част от Средиземно море и отвъд него. Ето защо, системата \"Слънчоглед\" наблюдава цялата надводна и въздушна ситуация“, предположи Ненашев в интервю за вестника по-рано. \r\n„Ако говорим за този американски разрушител, то сега е на прицел на две или три ракетни системи и други руски системи за крайбрежна отбрана. В случай на криза за секунди, тази цел ще бъде премахната. За нас това е добра възможност да не се отпускаме, а да отработваме задачи за бойна подготовка”, каза експертът.  Юлиян Марков", "date": "2019.04.18", "title": "„Взгляд“: Намиращият се в Черно море американски разрушител бе взет под прицел от руския ВМФ"}
{"url": "http://www.focus-news.net/news/2019/04/18/2647911/sport-latsio-pobedi-udineze-s-20-v-otlozhen-mach.html", "text": "Футбол: Лацио победи Удинезе с 2:0 в отложен мач от 25-ия кръг на италианската Серия „А“. Головете паднаха в първото полувреме, като вторият беше автогол на гостите, които през второто полувреме пропуснаха да отбележат от дузпа. Лацио заема седмото място във временното класиране с 52 точки, една по-малко от шестия Аталанта. Удинезе е 16-ти с 32 точки.", "date": "2019.04.18", "title": "Спорт: Лацио победи Удинезе с 2:0 в отложен мач"}
{"url": "http://www.focus-news.net/news/2019/04/18/2647909/kommersanta-arabskite-strani-izklyuchiha-iran-i-turtsiya-ot-urezhdaneto-na-siriyskiya-konflikt.html", "text": "Рекорден брой външни министри от арабски страни се събраха вчера в Москва, за да участват в петата министерска сесия на Руско-арабския форум за сътрудничество. На думи, Русия и арабските страни имат идеални отношения, но зад затворени врати се оказа, че има повече различия, отколкото страните биха искали да покажат. Някои от тях обаче са свързани с различията в рамките на самата Лига на арабските държави, пише руският вестник  “Коммерсантъ“ .  \r\nЗа първи път от 2009 г., когато стартира работата на Руско-арабския форум за сътрудничество, на една маса се събраха 14 представители на външните министерства на ниво външни министри или министри на правителството. Руският външен министър Сергей Лавров получи в Москва високопоставени дипломати от Алжир, Йордания, Йемен, Катар, Ливан, Мароко, Обединените арабски емирства, Оман, Палестина, Саудитска Арабия, Сомалия, Съюза на Коморските острови и Тунис. Девет държави от Арабската лига бяха представени на по-ниско ниво, пише изданието. \r\nОтсъствието на външния министър на Либия Мохамед Сиала беше неочаквано. Името му е било в списъците, изготвени от Арабската лига. Заместник-министърът на външните работи на Русия Михаил Богданов също говори за възможното пристигане на министъра. Възможно е посещението да се проведе, но не в рамките на форума, където присъствието на една от страните в либийския конфликт може да предизвика разгорещен дебат. Катар се противопоставя на командира на либийската национална армия, фелдмаршал Халифа Хафтар, чиито войски в началото на седмицата започнаха офанзива срещу Триполи, докато Египет, Саудитска Арабия и Обединените арабски емирства го подкрепиха. Въпреки това на думи всички подкрепят усилията на ООН за разрешаване на либийския конфликт. В Москва, според \"Комерсантъ\", е възникнала дискусия около точката на окончателната декларация, която се отнася до призива на всички страни да се въздържат от военна ескалация. Някои от участниците в срещата настояваха, че силите на Хафтар се борят срещу терористите. Това обаче не е включено в окончателната версия. \"Надяваме се, че страните все пак ще разберат необходимостта от спиране на военните действия и връщане към политическия процес под егидата на ООН\", заяви генералният секретар на Арабската лига Ахмед Абул-Гейт, като подчерта, че няма много разногласия между арабите и Русия по либийския въпрос. \r\nСирия е съвсем различен въпрос. Тук, според информирани източници на \"Комерсантъ\", има повече причини за дебат. Арабската страна настоява, в текста на декларацията да не се споменава ролята на Турция и Иран в сирийското урегулиране. В същото време авторите на документа три пъти се позовават на успехите на „формата на преговорите в Астана“, които се провеждат с помощта на Москва, Техеран и Анкара: усилията на Русия да постигне политическо споразумение в Сирия, включително работата по прекратяване на огъня, деескалационни зони, усилията на ООН за създаване на конституционна комисия и обмена на затворници. Според \"Комерсантъ\" не е влязъл в декларацията  конгресът на сирийския национален диалог в Сочи през януари миналата година, въпреки предложението на Москва. В същото време в речта си след срещата Сергей Лавров заяви: „Участниците в срещата се съгласиха да продължат да подкрепят усилията за постигане на политическо споразумение в Сирия въз основа на резолюция 2254 на Съвета за сигурност на ООН и резултатите от конгреса.\" \r\nНе се споменава в декларацията и връщането на Сирия в Арабската лига. Това е точно това, което генералния секретар на арабската лига изтъкна при отговора на въпроса за „Коммерсантъ“ за разногласия между Москва и арабските страни по сирийския въпрос. \"Русия настоява  (за връщането на Сирия в Лигата на арабските страни. - \"Коммерсантъ\"), но някои арабски страни казват, че първо трябва да има промяна в политическия и конституционен процес, и едва след това, от тяхна гледна точка, Сирия ще може да заеме своето място\" - - каза той. \r\nТурската тема предизвика дебат в контекста не само на Сирия, но и на Ирак. Декларацията отхвърля всякаква намеса във вътрешните работи на тази страна, включително военното присъствие на Турция там. Но Катар отхвърли споменаването на Турция в този контекст, което се споменава в специална бележка. \r\nИзненадващо, особено в присъствието на министъра на външните работи на Саудитска Арабия  Адел ал Джубейра, беше изявление на Сергей Лавров, че \"одобреният текст на декларацията подчертава значението на нормализирането и развитието на отношенията между арабите и Иран в интерес на мира и стабилността\". „Декларацията съдържа клауза за ненамеса във вътрешните работи на държавите от региона. И, съответно, арабските страни тълкуват тези думи по такъв начин, че Иран не може да се намесва в нашите дела. Ако иранците не се намесят, отношенията ще се подобрят ”, обясни генералният секретар на Арабската лига на “Коммерсантъ”. \r\nПълното единодушие на срещата в Москва беше предизвикано от темата за палестино-израелския конфликт. Арабските участници похвалиха позицията на Русия в противопоставянето на американските планове за промяна на статуквото в региона чрез \"признаване на суверенитета на Израел над палестинските земи\". Няма спор относно развитието на двустранното сътрудничество между Русия и арабския свят. За десетте години, през които работи Руско-арабският форум, стокообменът между Русия и страните от Арабската лига се е увеличил с около 2,5 пъти и е достигнал 21,7 млрд. долара.  Юлиян Марков", "date": "2019.04.18", "title": "„Коммерсантъ“: Арабските страни изключиха Иран и Турция от уреждането на сирийския конфликт"}
{"url": "http://www.focus-news.net/news/2019/04/18/2647912/nezavisimaya-gazeta-polskiyat-vanshen-ministar-ne-poseti-vashington.html", "text": "Двудневното посещение на полския министър-председател Матеуш Моравецки в САЩ първоначално предвиждаше престой  във Вашингтон за среща със съветника  по националната сигурност Джон Болтън за разполагането на американска база на полска територия. Но, както съобщава Bloomberg, пътуването до американската столица беше отложено, а само Чикаго и Ню Йорк останаха в програмата за посещение на Моравецки, пише руският вестник  “Независимая Газета“ . \r\nПосещението на Моравецки в САЩ придоби икономически и пропаганден характер. В Чикаго и Ню Йорк той се срещна с инвеститори и присъства на премиерата на филма \"Полша: Роял Тур\", който разказва за историята, културата и традициите на страната. \r\nСамият Моравецки се срещна с бизнесмени и, както той каза, „средите на Уолстрийт” са една от основните причини за посещението: „Искаме да привлечем американския капитал в модерните индустрии, така че да могат да създават високоплатени работни места”. \r\nОсобено внимание заслужава въпросът за отсъствието на военния компонент в посещението на Моравецки, защото в навечерието му в Полша се говори положително за бъдещи споразумения за разполагане на американската военна база на нейната територия. А в Съединените щати, според ръководителя на пресслужбата на Съвета за национална сигурност на Белия дом, Гарет Марк, \"страните се консултират за присъствието на американските сили в Полша\". Става ясно за „липсата на консенсус”: необходимо ли е да се създаде неподвижно американско военно съоръжение или постепенно да се увеличи американското военно присъствие в Полша. \r\nОсвен това се появява идеята на Тръмп, според която страните, които канят американци за постоянно пребиваване, покриват разходите за престоя им плюс допълнително заплащане. Така че двата млрд. долара, които Полша е обещала да отдели за военна и гражданска инфраструктура за престоя на американските военни и техните семейства, очевидно не са достатъчно. Междувременно, в Полша, американска танкова бригада от около 3,5 хиляди души е разположена на ротационен принцип. Многонационалният батальон на НАТО, наброяващ около 1000 войници, също се намира тук. \r\nИзданието припомня, че инициативата за създаване на американска военна база на територията на Полша за пръв път бе чута по време на посещението в Съединените американски щати от президента Анджей Дуда през септември миналата година. Тогава Дуда или шеговито, или сериозно, наричал мечтаната база „Форт Тръмп“. Това беше труден период в полско-американските отношения. След посещението на Доналд Тръмп във Варшава през юли 2017 г., измененият Закон за Института за национална памет, подписан от Дуда, който криминализира обвиненията спрямо поляците в съучастие в престъпленията на Холокоста, предизвика протест на израелските власти, подкрепен от САЩ. Белият дом забрани влизането в САЩ не само на Дуда, но и на Моравецки. Само измененията в Закона за Холокоста възстановиха мостовете между Варшава и Вашингтон. Вярно е, че сега в Полша и Съединените щати избягват да използват името \"Форт Тръмп\" за базата. \r\nВаршава се надява, че страните могат да стигнат до обща позиция до юни, когато е насрочено посещението на Дуда във Вашингтон. В Съединените щати стана ясно, че „Тръмп мисли да покани полския президент в Белия дом в средата на юни, за да разреши неотдавнашните спорове за разширяването на американските бази в Полша”. В администрацията на полския президент обаче посещението на Дуда в САЩ е предпазливо потвърдено и за момента „то ще бъде от икономическо естество и само на Западния бряг”. Ако всичко бъде решено, то през септември, когато се очаква посещението на Тръмп в Полша, решението ще бъде обявено. Във всеки случай, ръководителят на кабинета на полския президент Кшищоф Щерски потвърди пред вестник „Rzeczpospolita“, че поканата за Тръмп да участва на 1 септември в събития, посветени на началото на Втората световна война, остава от значение. \r\nЩо се отнася до търговските и икономически отношения между Полша и САЩ, във Варшава те се считат за доста благоприятни, макар че се отделя специално внимание на военните доставки. Говори се за възможна покупка на многоцелеви изтребител F-35 пето поколение. Както е известно, до 2026 г. Полша възнамерява да отпусне 50 милиарда долара за модернизиране на оръжия и военна техника и в по-голямата си част на тях ще има печат \"Произведено в САЩ\".  Юлиян Марков", "date": "2019.04.18", "title": "„Независимая газета“: Полският външен министър не посети Вашингтон"}
{"url": "http://www.focus-news.net/news/2019/04/18/2647926/tass-zavarshiha-izpitaniyata-na-samoletite-boing-737-mah-s-obnoven-softuer.html", "text": "Последният технически тест преди сертифицирането на „Боинг“ 737 MAX с актуализиран софтуер се проведе в сряда, предава  TACC . \r\n„Изпълнихме официалния технически полетен тест с актуализиран софтуер. Нашите технически и дизайнерски мениджъри бяха на борда на самолета. Това беше последният изпитателен полет преди полета за сертифициране, \"каза Денис Меленберг, директор на корпорацията за самолетостроенето, в публикация в социалната мрежа „Туитър“. \r\nТой каза, че пилотите са извършили 120 тестови полета на този модел с обща продължителност повече от 203 часа полет, използвайки усъвършенствана помощна система за маневриране на MCAS (система за увеличаване на маневрените характеристики), проблем с която е предшествала катастрофата на самолета от този модел в Етиопия. \r\nПредставители на „Боинг“ през март обявиха временно прекратяване на доставките на самолети 737 MAX, а по-късно - намаляване на производството на самолети от този модел от средата на април. \r\nДо тези мерки във фирмата се стигна след като Федералната авиационна администрация на САЩ разпореди прекратяване на полетите на „Боинг“ 737 MAX в американското въздушно пространство. В началото на април Меленберг призна, че два самолета от серията 737 MAX са катастрофирали поради проблем именно с тази система MCAS.  Юлиян Марков", "date": "2019.04.18", "title": "ТАСС: Завършиха изпитанията на самолетите „Боинг“ 737 МАХ с обновен софтуер"}
{"url": "http://www.focus-news.net/news/2019/04/18/2647916/aleksandar-manolev-podade-ostavka-kato-zamestnik-ministar-na-ikonomikata-obzor.html", "text": "Заместник-министърът на икономиката Александър Манолев подаде оставка пред министър-председателя Бойко Борисов.  \r\nКато мотив за решението си Манолев изтъква стартиралата по-рано същия ден проверка на Върховна касационна прокуратура по повод медийни публикации и желанието му това по никакъв начин да не засяга работата на правителството. Прокуратурата извършва проверка на Манолев за злоупотреба със средства на Европейския съюз. Разследването е по повод публикация в електронен сайт, в която се твърди, че той е изградил частна вила с минерален басейн чрез усвояване на средства от европейски проект. В хода на разследването е иззето копие от Държавен фонд „Земеделие“ финансиран по Програма за развитие на селските райони, цитиран в публикациите – „Изграждане на жилищна сграда за гости в м.„Чинар куши“ гр. Сандански“. По време на действията прокурор от Върховна касационна прокуратура ще бъдат снети писмени обяснения от лица, имащи информация по случая и длъжностни лица работили по одобряването на заявлението за подпомагане.  \r\nДруг аргумент, посочен от Манолев като мотив за оставката му е солидарността с колегите му, които са спазили моралния стандарт в управлението и са напуснали постовете си само заради съмнения. „Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично“, допълва още Александър Манолев. Оставката му е приета от премиера Бойко Борисов. \r\nПо-късно във \"Фейсбук\" Александър Манолев определи оставката си като закъсняло действие, което е трябвало да направи още преди година, когато името му е забъркано в измислени скандали, защото е пречил на някой да заема поста министър на транспорта. „Преди няколко месеца ми казаха, че обикалят с папки за мен медии и ми готвят нова атака. Подминах го – след всичко, което се опитаха да причинят на семейството ми си мислех, че няма с какво да ме изненадат. Но отново надскочиха себе си“, коментира той. „Който иска факти и документи – ще му ги предоставя. За останалите – да вярват на каквото и на когото искат. Ловът на вещици придоби плашещи размери. И вече не става дума за мен, а за семейството ми. В тази ситуация аз ще съм този, който ще направи крачка назад“, заяви Александър Манолев. \"Ще използвам терминологията на тези, които писаха за мен – колеги, пиша „есе“ до съда, защото изнесохте много зле скалъпени обвинения и предстои да се видим в заседателната зала“, обяви той. \r\nАгенция „Фокус“ припомня: В края на миналата година Александър Манолев отказа да поеме поста министър на транспорта, информационните технологии и съобщенията, въпреки че номинацията му дойде от премиера Бойко Борисов. Манолев сам се отказа от поста заради медийни публикации за негови бизнес връзки в миналото. Тогава той обяви, че срещу него се води „координирана атака от определена група, която със скалъпени твърдения се опитва да саботира работата му“ и обяви, че ще търси правата си по съдебен път. Манолев обаче остана на поста си зам.-министър. Оставката на Александър Манолев е осмата приета оставка в кабинета „Борисов 3“ до този момент. \r\nДаяна ДЮЛГЕРОВА", "date": "2019.04.18", "title": "Александър Манолев подаде оставка като заместник- министър на икономиката (ОБЗОР)"}
{"url": "http://www.focus-news.net/news/2019/04/18/2647918/tass-yaponiya-mozhe-da-izpolzva-chuzhdentsi-za-likvidirane-na-posledstviyata-ot-avariyata-na-aets-fukushima.html", "text": "Японската компания ТЕПКО ще наеме чужденци да работят като ликвидатори в авариралата атомна електроцентрала „Фукушима“. Това съобщи в четвъртък японският вестник Asahi Shimbun, цитиран от  TACC  . \r\nПриемането на чужденци с подходящи умения ще се проведе в рамките на измененията на японския закон, приети в края на 2018 г. За първи път в следвоенната история този закон всъщност премахнаха забраната за използване на чуждестранна работна ръка в страната. \r\nОт април 2019 г. японските власти въведоха нова система за по-широко наемане на работници имигранти. Те ще бъдат използвани в 14 сектора на икономиката, където има нарастващ недостиг на работници - строителство, селско стопанство, грижи за болните и възрастните хора, корабостроене и други.  Юлиян Марков", "date": "2019.04.18", "title": "ТАСС: Япония може да използва чужденци за ликвидиране на последствията от аварията на АЕЦ „Фукушима“"}
{"url": "http://www.focus-news.net/news/2019/04/18/2647915/pregled-na-osnovnite-temi-v-ruskiya-pechat-agentsiya-fokus.html", "text": "Президентските избори в Украйна, противопоставянето между Русия и САЩ в Черно море, полско-американските отношения и срещата на външните министри  на страните от Арабската лига и Русия в Москва са сред темите на руските издания в четвъртък. \r\n*** Ако през останалите няколко дни до втория тур на изборите за президент на Украйна не се случи нещо умопомрачително, победата на Владимир Зеленски на 21 април може да се счита за предрешена. Но още на следващия ден кризата в Украйна ще премине на ново ниво, пише вестник  „Московский комсомолец“  в материал, представен без редакторска намеса. \r\nПреди всичко, парламентът и правителството на страната ще се окажат в конфликт с президента. Лидерите на партиите, влизащи във Върховната рада, отказа да подкрепят Зеленски веднага след първия тур. При това Украйна е полупрезидентска република, в която кабинетът на министрите практически се формира изцяло от парламента. Предвид това, че управляващата партия в държавата в момента е „Блок Петро Порошенко“, на Зеленски ще му се наложи или да се съобразява с главния си противник, или да разпусне парламента. \r\nСледващите избори за Върховната Рада ще се проведат едва на 27 октомври 2019 година. За предсрочни избори парламентът трябва да бъде разпуснат не по-късно от 27 май, т.е. почти веднага след встъпването в длъжност. Така, Украйна, при всички случаи, ще бъде в управленски хаос. Или ще има диархия в страната в продължение на почти половин година, или президентът ще разпусне парламента, като по този начин вкара законодателната власт в кома, от която ще трябва да я изкара именно той. \r\nВ комуникацията между Зеленски и обикновените украинци също ще настъпят трудности. През последните 5 години на власт в страната са украинските националисти, които практически не се съобразяваха с мнението на рускоезичните си сънародници. \r\nЗеленски отива в президентството като човек, обединяващ нацията, вместо да я разделя. Но едно е да се каже и съвсем друго да се направи. Може би натискът върху руско-говорящото население ще бъде облекчен, но тогава украинските националисти също трябва да получат нещо, за да не се чувстват измамени. \r\nВъпреки наличието на голям брой нерегистрирани оръжия в Украйна, конфликтът на интереси на различни части от обществото е малко вероятно да доведе до гражданска война. Освен другото, за това няма лидери. Например, водачите на ултра-десни бойци се радват на подкрепа от около 1% от украинците, както се вижда от президентските избори. В същото време най-многобройната и ефективна ултра-дясна организация „Национален корпус” се подчинява на министъра на вътрешните работи на Украйна Арсен Аваков, който се надява да влезе в политическата система на Зеленски, вместо да му се противопоставя. \r\nЗаедно с това повечето проблеми на Зеленски ще са в икономическата сфера. Кандидатът „Зе!“ е класически десен популист, който обещава на своите избиратели, че всичко ще е наред, ако само му повярват. При това той е привърженик на интеграцията в НАТО и Европейския съюз, готов е да поддържа отношенията с Международния валутен фонд (МВФ) и т.н. Тук няма разлика с това, което обещава на своите избиратели Порошенко и неговото правителство. Може би, Зеленски ще намери някакви нови подходи за излизане от икономическата криза в Украйна, но засега нищо не се знае за това. \r\nЩо се отнася до Донбас, обхванатият от война регион не може да се надява на нищо особено. Първо, планът на Зеленски за разрешаване на конфликта се свежда до отказ от преговори с Донецк и Луганск и директни разговори с Москва. Това поставя под удар Минските споразумения. Освен това, жителите на ДНР и ЛНР не искат да се връщат в състава на Украйна и не е ясно, как Зеленски ще ги убеди без диалог. Иска ни се да вярваме, че новият президент ще свали икономическата блокада и ще поиска да установи дългосрочно примирие, но по този въпрос той може срещне съпротива от страна на украинските националисти. \r\nНа Зеленски се възлагат много големи надежди, които се обясняват най-вече с умората от напускащите власти. Но ако той не проведе дълбоки реформи, които очакваха включително и от Порошенко, украинското общество ще бъде изпита още по-голямо разочарование от онова, което преживя след Майдана. Самият Зеленски, в своя сериал „Слуга народа“, описва разпадането на Украйна. Нарастващата апатия в украинското общество, в края на краищата, действително може да доведе до нещо подобно. \r\n*** Американският разрушител „Рос“, който влезе в Черно море, е бил следен внимателно от  руския флот. Два кораб конвой веднага са зачислени на американския ‚гост“ - корвета „Василий Биков“ и разузнавателния кораб „Иван Хурс“. С какви технически средства руските моряци ще следят всяка стъпка на \"Рос\"? И защо е наблюдаван токова внимателно, коментира руския вестник  “Взгляд“ . \r\nРуското командване предупреди, че непрекъснато наблюдава разрушителя на военноморските сили на САЩ след навлизането му в Черно море. \r\n\"Определените сили и активи на Черноморския флот извършват непрекъснат мониторинг на разрушителя на американския флот \"Рос\", който влезе в Черно море на 14 април 2019 г.\", съобщава Министерството на отбраната. Корабът на американския флот също е \"взет под постоянно наблюдение от бреговите радиотехнически средства на флота\". Патрулният кораб \"Василий Биков\" и разузнавателният кораб \"Иван Хурс\" следят действията на американския военен кораб директно, добавиха от руското отбранително министерство. \r\n„Като се има предвид това, което се случва в Украйна и Грузия, корабите на НАТО вече не могат да бъдат считани за мирни”, каза адмирал Игор Касатонов, водещ анализатор на групата съветници  от  Черноморския флот на началника на Генералния щаб пред вестника. \"Затова е установен строг мониторинг, както чрез радиотехнически средства, така и чрез радиопроследяване, както и визуално.\" \r\n\"Членовете на НАТО влизат в Черно море според правилата - 21 дни, не повече, и досега това правило не е било нарушавано\", добавя още един бивш главнокомандващ на Черноморския флот адмирал Владимир Комойдов в интервю за вестник „Взгляд“.  „И що се отнася до тях, имаме космически станции - сателити, има корабни станции, които могат да използват всякакви възможности за наблюдение - навигация, борба и т.н. И накрая, има визуално наблюдение. Плюс самолети и хеликоптери. Няма проблем в Черно море, необходимо е да се наблюдава. \r\nКакто е отбелязано от \"Российская газета\", разрушителят \"Рос\" е базиран  във военноморската база в испанското пристанище Рота. Заедно с наземните бази за противоракетна отбрана на САЩ в Полша и Румъния, той е участник в програмата за изграждане на американската система за противоракетна отбрана в Европа. Преди две години екипажът на \"Рос\" участва в масивен удар с крилати ракети по сирийското военно летище Шайрат. \r\nЩо се отнася до новите му руски \"придружители\", и двата кораба са нови, пуснати са на вода  само преди две години, както каза за в. \"Взгляд\" вицепрезидентът на Руската академия за ракетни и артилерийски науки, доктор на военните науки, капитан първия ранг Константин Сивков. Патрулният кораб \"Василий Биков\" \"разполага с усъвършенствани сонарни и електронни оръжия, по-специално сонарна станция \"Ариадна\", която позволява да се откриват подводници на значителни разстояния, съвременни средства за активно и пасивно радио-електронно смущение, включително и най-новия компютър „ПК-10\". Хидроакустичният комплекс също така дава възможност за опознаване на режимите на работа на машинно-котелното помещение на вражеския съд и заснемане на шумови портрети. \r\nСивков разказва и за бордовия навигационен радар и комплекса \"Позитив-МК\". „Съответният комплекс на електронното разузнаване може да открие начина на работа на електронните средства на американския кораб, както и средствата за електронното разузнаване“, обясни експертът. \"Те са тези, които позволяват да се наблюдава състоянието на американския кораб, функционирането на различните му електронни системи, да го фотографират, така че по-късно промените във въоръжаването с течение на времето могат да бъдат сравнени\", каза Сивков. \r\nЕкспертът добави, че корвета “носи на борда хеликоптера Ка-27 и 24 безпилотни летателни апарата. Хеликоптери и радиоакустични шамандури могат да бъдат използвани за улавяне на шумовият портрет от сигналите, които маркират.\" „Най-вероятно те ще използват пасивния режим на хидроакустичната станция, спуснат от хеликоптер. Той се поставя под вода и се записва шумовия спектър на вражески кораб”, обясни експертът. \r\nЩо се отнася до кораба \"Иван Хурс\", там \"всичко е същото, само в по-голям мащаб\", заяви Сивков. \"Това е разузнавателен кораб, на него има специално оборудване, но специфичното му техническо оборудване е класифицирана информация\", обясни той. \r\n„Корвет като „ Василий Биков ”с противокорабни ракети традиционно придружава американските кораби в Черно море. Идеята е следната: необходимо е да се потопи преди момента, в който може да пусне ракетите си. Ракетите могат да достигнат до Москва”, заяви военният експерт Павел Фелгенхауер пред в.„Взгляд”. „За да е възможно това, те го следват, вървят до него и гледат. От време на време се извършва и въздушно наблюдение.\" \r\n„В края на краищата, когато такъв руски кораб е наблизо, той е първият, който вижда какво става на борда при американците, дали има действия за подготовка за изстрелване на ракети. В крайна сметка времето на полет е съвсем различно от това на крайбрежния комплекс”, добави експертът. \r\nВестникът напомня, че през декември 2014 г. имаше и съобщения  за разполагането на новия радар „Слънчоглед“ в Крим.  \r\n\"В Крим ще бъдат разположен военноморски радар \"Слънчоглед\", който ще \"гледа\" в посока на Босфора\", - каза източник в Министерството на отбраната. \"Слънчоглед\" е предназначен за откриване на повърхностни и въздушни цели на разстояние от 450 км. Въпреки, че тази информация не е официално потвърдена оттогава, председателят на Общоруското движение за подкрепа на флота, капитан първи ранг от резерва, Михаил Ненашев, не изключва, че \"Слънчогледи\" наистина са базирани в Крим. \r\n„Цялото Черно море се наблюдава от руски радари. Те обхващат и значителна част от Средиземно море и отвъд него. Ето защо, системата \"Слънчоглед\" наблюдава цялата надводна и въздушна ситуация“, предположи Ненашев в интервю за вестника по-рано. \r\n„Ако говорим за този американски разрушител, то сега е на прицел на две или три ракетни системи и други руски системи за крайбрежна отбрана. В случай на криза за секунди, тази цел ще бъде премахната. За нас това е добра възможност да не се отпускаме, а да отработваме задачи за бойна подготовка”, каза експертът. \r\n*** Двудневното посещение на полския министър-председател Матеуш Моравецки в САЩ първоначално предвиждаше престой  във Вашингтон за среща със съветника  по националната сигурност Джон Болтън за разполагането на американска база на полска територия. Но, както съобщава Bloomberg, пътуването до американската столица беше отложено, а само Чикаго и Ню Йорк останаха в програмата за посещение на Моравецки, пише руският вестник  “Независимая Газета“ . \r\nПосещението на Моравецки в САЩ придоби икономически и пропаганден характер. В Чикаго и Ню Йорк той се срещна с инвеститори и присъства на премиерата на филма \"Полша: Роял Тур\", който разказва за историята, културата и традициите на страната. \r\nСамият Моравецки се срещна с бизнесмени и, както той каза, „средите на Уолстрийт” са една от основните причини за посещението: „Искаме да привлечем американския капитал в модерните индустрии, така че да могат да създават високоплатени работни места”. \r\nОсобено внимание заслужава въпросът за отсъствието на военния компонент в посещението на Моравецки, защото в навечерието му в Полша се говори положително за бъдещи споразумения за разполагане на американската военна база на нейната територия. А в Съединените щати, според ръководителя на пресслужбата на Съвета за национална сигурност на Белия дом, Гарет Марк, \"страните се консултират за присъствието на американските сили в Полша\". Става ясно за „липсата на консенсус”: необходимо ли е да се създаде неподвижно американско военно съоръжение или постепенно да се увеличи американското военно присъствие в Полша. \r\nОсвен това се появява идеята на Тръмп, според която страните, които канят американци за постоянно пребиваване, покриват разходите за престоя им плюс допълнително заплащане. Така че двата млрд. долара, които Полша е обещала да отдели за военна и гражданска инфраструктура за престоя на американските военни и техните семейства, очевидно не са достатъчно. Междувременно, в Полша, американска танкова бригада от около 3,5 хиляди души е разположена на ротационен принцип. Многонационалният батальон на НАТО, наброяващ около 1000 войници, също се намира тук. \r\nИзданието припомня, че инициативата за създаване на американска военна база на територията на Полша за пръв път бе чута по време на посещението в Съединените американски щати от президента Анджей Дуда през септември миналата година. Тогава Дуда или шеговито, или сериозно, наричал мечтаната база „Форт Тръмп“. Това беше труден период в полско-американските отношения. След посещението на Доналд Тръмп във Варшава през юли 2017 г., измененият Закон за Института за национална памет, подписан от Дуда, който криминализира обвиненията спрямо поляците в съучастие в престъпленията на Холокоста, предизвика протест на израелските власти, подкрепен от САЩ. Белият дом забрани влизането в САЩ не само на Дуда, но и на Моравецки. Само измененията в Закона за Холокоста възстановиха мостовете между Варшава и Вашингтон. Вярно е, че сега в Полша и Съединените щати избягват да използват името \"Форт Тръмп\" за базата. \r\nВаршава се надява, че страните могат да стигнат до обща позиция до юни, когато е насрочено посещението на Дуда във Вашингтон. В Съединените щати стана ясно, че „Тръмп мисли да покани полския президент в Белия дом в средата на юни, за да разреши неотдавнашните спорове за разширяването на американските бази в Полша”. В администрацията на полския президент обаче посещението на Дуда в САЩ е предпазливо потвърдено и за момента „то ще бъде от икономическо естество и само на Западния бряг”. Ако всичко бъде решено, то през септември, когато се очаква посещението на Тръмп в Полша, решението ще бъде обявено. Във всеки случай, ръководителят на кабинета на полския президент Кшищоф Щерски потвърди пред вестник „Rzeczpospolita“, че поканата за Тръмп да участва на 1 септември в събития, посветени на началото на Втората световна война, остава от значение. \r\nЩо се отнася до търговските и икономически отношения между Полша и САЩ, във Варшава те се считат за доста благоприятни, макар че се отделя специално внимание на военните доставки. Говори се за възможна покупка на многоцелеви изтребител F-35 пето поколение. Както е известно, до 2026 г. Полша възнамерява да отпусне 50 милиарда долара за модернизиране на оръжия и военна техника и в по-голямата си част на тях ще има печат \"Произведено в САЩ\". \r\n***  Рекорден брой външни министри от арабски страни се събраха вчера в Москва, за да участват в петата министерска сесия на Руско-арабския форум за сътрудничество. На думи, Русия и арабските страни имат идеални отношения, но зад затворени врати се оказа, че има повече различия, отколкото страните биха искали да покажат. Някои от тях обаче са свързани с различията в рамките на самата Лига на арабските държави, пише руският вестник  “Коммерсантъ“ .  \r\nЗа първи път от 2009 г., когато стартира работата на Руско-арабския форум за сътрудничество, на една маса се събраха 14 представители на външните министерства на ниво външни министри или министри на правителството. Руският външен министър Сергей Лавров получи в Москва високопоставени дипломати от Алжир, Йордания, Йемен, Катар, Ливан, Мароко, Обединените арабски емирства, Оман, Палестина, Саудитска Арабия, Сомалия, Съюза на Коморските острови и Тунис. Девет държави от Арабската лига бяха представени на по-ниско ниво, пише изданието. \r\nОтсъствието на външния министър на Либия Мохамед Сиала беше неочаквано. Името му е било в списъците, изготвени от Арабската лига. Заместник-министърът на външните работи на Русия Михаил Богданов също говори за възможното пристигане на министъра. Възможно е посещението да се проведе, но не в рамките на форума, където присъствието на една от страните в либийския конфликт може да предизвика разгорещен дебат. Катар се противопоставя на командира на либийската национална армия, фелдмаршал Халифа Хафтар, чиито войски в началото на седмицата започнаха офанзива срещу Триполи, докато Египет, Саудитска Арабия и Обединените арабски емирства го подкрепиха. Въпреки това на думи всички подкрепят усилията на ООН за разрешаване на либийския конфликт. В Москва, според \"Комерсантъ\", е възникнала дискусия около точката на окончателната декларация, която се отнася до призива на всички страни да се въздържат от военна ескалация. Някои от участниците в срещата настояваха, че силите на Хафтар се борят срещу терористите. Това обаче не е включено в окончателната версия. \"Надяваме се, че страните все пак ще разберат необходимостта от спиране на военните действия и връщане към политическия процес под егидата на ООН\", заяви генералният секретар на Арабската лига Ахмед Абул-Гейт, като подчерта, че няма много разногласия между арабите и Русия по либийския въпрос. \r\nСирия е съвсем различен въпрос. Тук, според информирани източници на \"Комерсантъ\", има повече причини за дебат. Арабската страна настоява, в текста на декларацията да не се споменава ролята на Турция и Иран в сирийското урегулиране. В същото време авторите на документа три пъти се позовават на успехите на „формата на преговорите в Астана“, които се провеждат с помощта на Москва, Техеран и Анкара: усилията на Русия да постигне политическо споразумение в Сирия, включително работата по прекратяване на огъня, деескалационни зони, усилията на ООН за създаване на конституционна комисия и обмена на затворници. Според \"Комерсантъ\" не е влязъл в декларацията  конгресът на сирийския национален диалог в Сочи през януари миналата година, въпреки предложението на Москва. В същото време в речта си след срещата Сергей Лавров заяви: „Участниците в срещата се съгласиха да продължат да подкрепят усилията за постигане на политическо споразумение в Сирия въз основа на резолюция 2254 на Съвета за сигурност на ООН и резултатите от конгреса.\" \r\nНе се споменава в декларацията и връщането на Сирия в Арабската лига. Това е точно това, което генералния секретар на арабската лига изтъкна при отговора на въпроса за „Коммерсантъ“ за разногласия между Москва и арабските страни по сирийския въпрос. \"Русия настоява  (за връщането на Сирия в Лигата на арабските страни. - \"Коммерсантъ\"), но някои арабски страни казват, че първо трябва да има промяна в политическия и конституционен процес, и едва след това, от тяхна гледна точка, Сирия ще може да заеме своето място\" - - каза той. \r\nТурската тема предизвика дебат в контекста не само на Сирия, но и на Ирак. Декларацията отхвърля всякаква намеса във вътрешните работи на тази страна, включително военното присъствие на Турция там. Но Катар отхвърли споменаването на Турция в този контекст, което се споменава в специална бележка. \r\nИзненадващо, особено в присъствието на министъра на външните работи на Саудитска Арабия  Адел ал Джубейра, беше изявление на Сергей Лавров, че \"одобреният текст на декларацията подчертава значението на нормализирането и развитието на отношенията между арабите и Иран в интерес на мира и стабилността\". „Декларацията съдържа клауза за ненамеса във вътрешните работи на държавите от региона. И, съответно, арабските страни тълкуват тези думи по такъв начин, че Иран не може да се намесва в нашите дела. Ако иранците не се намесят, отношенията ще се подобрят ”, обясни генералният секретар на Арабската лига на “Коммерсантъ”. \r\nПълното единодушие на срещата в Москва беше предизвикано от темата за палестино-израелския конфликт. Арабските участници похвалиха позицията на Русия в противопоставянето на американските планове за промяна на статуквото в региона чрез \"признаване на суверенитета на Израел над палестинските земи\". Няма спор относно развитието на двустранното сътрудничество между Русия и арабския свят. За десетте години, през които работи Руско-арабският форум, стокообменът между Русия и страните от Арабската лига се е увеличил с около 2,5 пъти и е достигнал 21,7 млрд. долара.", "date": "2019.04.18", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/04/18/2647920/provede-se-parvata-diskusiya-za-novata-strategiya-za-razvitie-na-kulturata-2019-2029-g-obzor.html", "text": "Проведе се първата дискусия за новата Стратегия за развитие на културата 2019-2029 г. Документът се разработва на база Закона за закрила и развитие на културата, съгласно който Министерски съвет по предложение на министъра на културата трябва да приеме национална стратегия за развитие на културата за срок от 10 години. В дискусията по документа се включиха редица общественици и представители на културните среди.  \r\nЗаместник-министър Румен Димитров представи стратегията и посочи, че тя има за цел да заяви ясната позиция на министерството, че културата е важен приоритет в развитието на държавата ни. Той уточни, че проектът включва анализ на съществуващата среда и набелязване на конкретни цели и приоритети за постигане на крайната цел, свързана с разработване на дългосрочна политика за културата. „Това, което ние искаме да предложим на вниманието ви са основните приоритети и стратегическите цели, върху които считаме, че е нужно да се акцентира в следващия период от 10 години. Динамиката на времето оставя своя отпечатък и тези приоритети и цели ще бъдат подлагани на непрекъснат анализ и мониторинг, което ще даде възможност същите да бъдат актуализирани при необходимост“, заяви още заместник-министърът. Той посочи, че като приоритет се извежда нуждата от подкрепа на стратегически и значими инициативи, опазването и насърчаването на културното многообразие, защитата на интелектуалната собственост и създаването на условия за развитие на опазването на културното наследство, съвременните форми на културно изразяване и културните и творческите индустрии и качествено образование в областта на изкуството и културата. По думите му приоритетно се поставя и виждането за развитие на нови форми и политики. Зам.-министър Димитров обърна вниманиe, че от новата Стратегия за развитие на културата ще произтекат законови промени, свързани с авторското право, филмовата индустрия и културното наследство. „Законодателно ние си правим сметка. Отношението и на ЕК към сектора ни задължава да бъдем активни в посока разширяване на възможностите за правене, случване на културни политики, практики, индустрия и прочее“, допълни той. \r\nСъветникът на министъра на културата Венцислав Велев уточни, че Стратегията за развитие на културата е за дейците на културата и за всички хора. Той изтъкна, че проектът на Стратегия за културата си поставя за цел да посочи пътищата за развитието и за отстояване на националната културна идентичност. По думите му стратегията за развитие на културата извежда принципите на децентрализация на управление и финансиране на културата. Той посочи, че самата стратегия е изградена на принципите на всеобхватност, експертност, прозрачност, с широко гражданско участие и на принципът на публичното партньорство. \r\nПред журналисти проф. Николай Овчаров, който присъства на дискусията, посочи, че е важно Стратегията за развитие на културата 2019-2029 г. да се прилага. Според него много важен момент е икономинизирането на културното наследство, т.е. включването в сферата на културно-историческия туризъм. „Имаме вече добрите примери, освен стария \"Царевец\", който ни е още преди 1989 г., в които виждаме как може да се развива културно-историческия туризъм на базата на културното наследство. Естествено обаче в това отношение трябва непрекъснато да се работи, да се създава необходимата инфраструктура. В това отношение Министерство на културата има огромно значение“, каза проф. Овчаров. Той обърна внимание, че културното наследство трябва да се развива чрез европейските проекти. \r\nДеница КИТАНОВА", "date": "2019.04.18", "title": "Проведе се първата дискусия за новата Стратегия за развитие на културата 2019-2029 г. (ОБЗОР)"}
{"url": "http://www.focus-news.net/news/2019/04/18/2647913/afp-kim-chen-un-prisastva-na-izpitanieto-na-novo-taktichesko-upravlyaemo-orazhie.html", "text": "Лидерът на Северна Корея Ким Чен-ун ръководи тестването на нов тип \"тактическо управляемо оръжие\", съобщиха държавните медии в страната, цитирани от  AFP . \r\nВ него се казва, че \"предимствата\" на оръжието са \"особеният начин на водене на полета и носенето на мощна бойна глава\", които тестът е проверил. \r\nИнформацията не съдържаше повече подробности за оръжието, но посочва, че Ким описва развитието на това оръжие като \"много важно значение за увеличаване на бойната мощ на Народна армия\". \r\nКорейската държавна информационна агенция добави, че тестването в сряда е \"проведено чрез различни форми на стрелба по различни цели\" и че Ким \"е ръководил тестовия огън\". \r\nСъобщението дойде един ден след като Центърът за стратегически и международни проучвания, заяви, че е била забелязана активност в централния ядрен обект на Северна Корея, което предполага, че Пхенян може да преработва радиоактивни материали след провала на февруарската среща в Ханой.  Юлиян Марков", "date": "2019.04.18", "title": "AFP: Ким Чен-ун присъства на изпитанието на ново „тактическо управляемо оръжие“"}
{"url": "http://www.focus-news.net/news/2019/04/18/2647910/afp-vsichki-zaginali-v-avtobusnata-katastrofa-na-ostrov-madeyra-sa-germanski-grazhdani.html", "text": "Всички жертви на автобусната катастрофа на португалския остров Мадейра в сряда бяха германски граждани, каза президентът на Португалия, цитиран от  AFP . \r\n\"Изразявам скръбта и солидарността на всички португалци  в този трагичен момент и особено за семействата на жертвите, за които ми е докладвано, че всички те са германски граждани\", каза президентът Марсело Ребело де Соуза. \r\nМестният кмет в Мадейра по-рано уточни, че 28 германски туристи са загинали, включително 17 жени.  Юлиян Марков", "date": "2019.04.18", "title": "AFP: Всички загинали в автобусната катастрофа на остров Мадейра са германски граждани"}
{"url": "http://www.focus-news.net/news/2019/04/18/2647919/ria-novosti-beliyat-dom-otkaza-da-komentira-saobshteniyata-za-novoto-severnokoreysko-orazhie.html", "text": "Американската администрация е наясно с докладите, че Северна Корея е провела тест на ново тактическо оръжие, заяви представителят на Белия дом пред  РИА Новости . \r\nИнформация за изпитанията, на които присъства лидерът на страната Ким Чен-ун, бе разпространена от агенцията Renhap, позовавайки се на  съобщение на държавните медии на Северна Корея. Според агенцията, севернокорейският лидер е заявил, че \"завършването на развитието на оръжейната система е събитие с много голямо значение за увеличаване на военната мощ на Народната армия\". \r\n\"Ние сме наясно с това съобщение, останалото е без коментар\", заяви говорителят на Белия дом.  Юлиян Марков", "date": "2019.04.18", "title": "РИА Новости: Белият дом отказа да коментира съобщенията за новото севернокорейско оръжие"}
{"url": "http://www.focus-news.net/news/2019/04/18/2647923/bloomberg-ministarat-na-energetikata-na-sasht-planira-da-se-ottegli.html", "text": "Министърът на енергетиката на САЩ Рик Пери планира да напусне администрацията на Тръмп и урежда оттеглянето си, според двама души, запознати с плановете му, предава  Bloomberg . \r\nОттеглянето на Пери не все пак е неизбежно и според друг източник, запознат с въпроса, бившият губернатор на Тексас все още не е взел окончателно решение, но трима запознати потвърдиха, че той сериозно обмисля оттеглянето си от седмици. Всички източници са говорили при условие за анонимност. \r\nГоворителката на Министерството по енергетиката Шейлин Хайнс отхвърли идеята, че Пери ще напусне администрацията скоро. \"Той е щастлив да служи на президента Тръмп и ръководи Министерството по енергетика\", каза тя в изявление. \r\nПресслужбата в Белия дом не отговори веднага на молба за коментар. \r\nПери, ветеран от Военновъздушните сили, който преди това бе губернаторът с най-дългогодишна служба в Тексас, се радва на добри отношения с президента Доналд Тръмп. Тръмп лично попита Пери дали ще поеме длъжността Министър на вътрешната сигурност, преди президентът да поиска Кирстиен Нилсен да подаде оставка по-рано този месец, казаха двама от запознатите, но Пери е отказал.  Юлиян Марков", "date": "2019.04.18", "title": "Bloomberg: Министърът на енергетиката на САЩ  планира да се оттегли"}
{"url": "http://www.focus-news.net/news/2019/04/18/2647925/pregled-na-osnovnite-temi-v-britanskiya-pechat-agentsiya-fokus.html", "text": "Набиращата популярност нова Брекзит партия на Найджъл Фарадж, засилващите се искания за втори референдум сред депутатите от Лейбъристката партия и вероятността Тереза Мей да отложи годишната реч на кралица Елизабет II са сред основните теми в британската преса. \r\n*** Брекзит партията на Найджъл Фарадж се изкачи начело за европейските избори, според две проучвания на общественото мнение, пише британският вестник  The Times . \r\nСлед като се сформира едва през януари, партията прескочи и лейбъристите, и консерваторите и взе и от подкрепата на Партията на независимостта (ЮКип), създадена също от Найджъл Фарадж. \r\nПроучване на YouGov за The Times постави Брекзит партията на първо място с 23%, следвани от лейбъристите с 22% и консерваторите с 17%. Миналата седмица Брекзит партията събираше само 15%, лейбъристите - 24%, а торите - 16%. Много бивши избиратели на ЮКип изглежда следват Фарадж, защото Юкип е заседнала на седмо място с 6% след създаването на Брекзит партията. \r\nНайджъл Фарадж приветства „положителните настроения“ на гласуването на изборите на 23 май, добавяйки: „Трябва да се извърви дълъг път, но е ясно, че има желание да се промени политиката за по-добро“. \r\nМиналата седмица Брекзит партията разкри, че Анунциата Рийс-Мог,  бивш кандидат за парламентарни избори и по-малка сестра на Джейкъб Рийс-Мог, ще бъде един от нейните кандидати.  \r\nДвайсет евродепутати от ЮКип са преминали в Брекзит партията. Под ръководството на Фарадж ЮКип завърши на първо място в изборите за Европейски парламент през 2014 г. с 27% от гласовете, лейбъристите бяха втори с 24%, а консерваторите трети с 23%. \r\nСър Винс Кейбъл, лидерът на либералдемократите, който напуска, каза вчера, че \"би искал да види\" партиите на желаещите да останат в ЕС, \"да се борят под общо знаме\", добавяйки, че един съюз ще бъде по-добър от гледна точка на поддръжниците на Британското членство в ЕС ”. \r\n*** Найджъл Фарадж очерта подкрепата си за Брекзит без споразумение, като заяви, че Великобритания ще бъде „като нормална страна“, като добави, че Великобритания ще бъде „освободена от оковите“ на Европейския съюз, пише британският вестник  Daily Express . \r\nНайджъл Фарадж стартира яростна атака срещу ЕС, като призова Великобритания да напусне без никакви споразумения и да спечели \"независимост\". Той също така твърди, че Брекзит без споразумение ще позволи на Обединеното кралство да „изготви свои собствени закони, да има собствени съдилища и да контролира собствените си граници“. Позовавайки се на въпроса дали не би предпочел да няма сделка, Фарадж  отговори: „Ще бъда ли по-щастлив с независимостта? Защото това е така. Ние ще бъдем самоуправляваща се страна, ще направим собствени закони, ще имаме свои собствени съдилища, ще контролираме собствените си граници, ще решим кой може да идва и да живее в нашата страна. \r\n„Ще бъдем като Австралия, ще бъдем като нормална страна. Това е, което искам. Ние сме глобална нация, дори и след налагането на Европейския съюз.Освободени от тези окови можем да бъдем много по-добре.\" \r\nОтносно това дали Брекзит си е заслужавал, Фарадж каза: „Да, защото духът е извън бутилката. Общественият апетит да се върне независимостта и самоуправлението на тази нация е свободен“. \r\n„Няма да се върне в бутилката. Ще успеем. Това, което историята ще каже за този период след 100 години, е, че като всички големи промени, те не са лесни. Защото е на лице  тиранията на статуквото. Винаги ги има тези хора с власт и с пари, които не искат никаква промяна. Но накрая ще успеем. \" \r\n*** Старши депутати от лейбъристите твърдят, че Джереми Корбин трябва да подкрепи недвусмислено референдум за Брекзит в рамките на седмици или Найджъл Фарадж ще грабне победата на европейските избори, пише британският вестник  The Independent . \r\nОбезпокоените от последните социологически проучвания лейбъристи оказват натиск върху лидера на партията да промени позицията си преди изборите от 23 май, след като стана ясно, че Найджъл Фарадж е на път да победи начело на новата си Брекзит партия. \r\nПроучване даде на партията на Фарадж пет пункта преднина при 27 процента от гласовете, оставяйки както лейбъристите (22%), така и консерваторите (15%) назад. \r\nТой дойде, след като либералдемократите обвиниха други анти-Брекзит партии, че помагат на Брекзит партията, като отказаха да участват в обща листа. \r\nПоддръжниците на лейбъристите за втори  референдум заявиха, че Корбин се насочва към по-нататъшен катастрофален спад, ако неговият манифест подкрепи сключването на споразумение за Брекзит в съюз с Тереза Май. \r\nСделката с митническия съюз - целта на настоящите междупартийни преговори - ще доведе до спад на лейбъристите до едва 15%, според анкетата на 1855 възрастни от YouGov, осигурявайки още по-голяма победа на Брекзит партията. \r\nНо евентуалната подкрепа за нов референдум ще увеличи подкрепата за  лейбъристите до 23%, а партията на Фарадж ще бъде само три пункта напред. \r\nОуен Смит, бивш претендент за ръководството на лейбъристите, каза пред вестника: “Много е ясно, че лейбъристите губят подкрепа сред нашите избиратели, защото ръководството е отказало да даде недвусмислена подкрепа за нов референдум. \r\n*** Тереза Мей може да отложи речта на кралицата за по-късно тази година, докато парламентът не намери изход от кризата със  споразумението за Брекзит, пише британският вестник  The Guardian . \r\nОчаква се Мей да насрочи реч на кралицата, в която да определи законодателната програма на правителството в рамките на няколко седмици, тъй като тя обяви началото на двегодишна парламентарна сесия в средата на юни 2017 г. \r\nВъпреки това, някои източници в правителството смятат, че Мей е готова да игнорира исканията за програма от нови закони, въпреки че парламентът вече няма работа, която да обсъжда, с изключение на законодателството за Брекзит, което в момента е в застой. \r\nИзточник от Даунинг Стрийт каза, че не би било честно да се каже, че Речта на кралицата е била отложена, защото не е била определена официална дата. \"Няма задължение да определяме такава дата а и няма непосредствени планове за изнасяне на реч на кралицата\", каза източникът. \r\nОбикновено всяка година кралицата произнася реч, през май или юни през последните години, но Андреа Лидсъм, лидерът на парламента, обяви двегодишна сесия след последните избори, за да „изгради възможно най-широк консенсус за нашите планове за Брекзит ”. \r\nСпоред други източници обаче при едно ново отхвърляне на законопроекта за оттегляне от ЕС, речта на кралицата може да го върне отново в програмата. Друг фактор против отлагането на речта на кралицата може да бъде липсата на други законопроекти за разглеждане, което изнервя някои депутати, особено тези на коалиционния партньор от Северна Ирландия.", "date": "2019.04.18", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2019/04/18/2647927/pregled-na-mezhdunarodnite-novini-do-6-chasa-agentsiya-fokus.html", "text": "САЩ наложиха санкции върху Венуцелската централна банка и върху пътуванията и преводите за Куба, предава  AFP .  \r\nСъединените щати обявиха в сряда санкции срещу централната банка на Венецуела, като част от усилията да ограничат паричните потоци към президента Николас Мадуро. \r\nВ реч в Маями, посветена на Куба, съветникът по националната сигурност Джон Болтън също обяви мерки срещу трето ляво правителство в Латинска Америка, Никарагуа, със санкции срещу сина на президента Даниел Ортега. \r\nСъединените щати заявиха, че ще забранят всички сделки на американците и ще блокират всички американски активи на Централната банка на Венецуела, както и нейния директор Илиана Хосефа Руза Теран, заявявайки, че те са ключови канали за финансиране на правителството на Мадуро. \r\n\"Министерството на финансите визира Централната банка на Венецуела, за да предотврати използването й като инструмент на незаконния режим Мадуро, който продължава да ограбва венецуелските активи и да експлоатира правителствените институции, за да обогатява корумпираните лица от обкръжението си\", заяви министърът на финансите Стивън Мнучин.  \r\nАдминистрацията на президента Доналд Тръмп заяви в сряда, че ограничава пътуванията и паричните преводи на САЩ до Куба, като слага край на размразяването при бившия президент Барак Обама. \r\n\"Тези нови мерки ще помогнат да се отклонят американските долари от кубинския режим\", заяви съветникът по националната сигурност Джон Болтън в Маями. \r\nБолтън, обръщайки се към ветераните на провалената подкрепена от ЦРУ инвазия в Куба от 1961 г., заяви, че Съединените щати ще ограничат пътуванията до острова освен за  членове на семействата. \r\nТой каза, че Съединените щати също ще наложат ограничения на парите, които семействата могат да изпращат на острова, който страда от сериозна липса на средства. \r\nМерките идват часове, след като държавният секретар Майкъл Помпео обяви, че Съединените щати ще разрешат съдебни дела в съдилищата си за имущество, конфискувано след комунистическата революция на Фидел Кастро в Куба от 1959 година. \r\nЗаконът съществува отдавна, но систематично беше отлаган на всеки шест месеца на фона на разгорещени спорове с Европейския съюз. \r\n*** Най-малко 28 души са загинали при катастрофата на туристически автобус в сряда на португалския остров Мадейра, предава Reuters, цитирани от  TACC . \r\nСпоред наличната информация, по планинския път водачът на автобуса е загубил контрол и се е ударил в сграда близо до пътя. \r\nНяколко противопожарни екипа и повече от 10 линейки са пристигнали на местопроизшествието. Не е получена информация за точния брой на загиналите при инцидента. \r\nСпоред Euronews сред мъртвите има девет германски граждани. \r\nОбщо, според местните власти, в автобуса е имало около 50 души. Произшествието е станало около 18:30 местно време (20:30 българско време). Ранените са приведени в най-близката болница. \r\nКакто бе отбелязано от вестник Bild, местните власти не изключват увеличение на броя на жертвите. \r\n*** Военните, които взеха властта в Судан прехвърлиха в затвора сваления президент Омар Башир, съобщи източник от семейството, след като множество протестиращи се събраха в Хартум с автобуси и автомобили, за да се присъединят към протеста пред армейския комплекс. \r\nСлед извършения военен преврат миналата седмица, Башир бе преместен късно вторник в затвора Кобер в столицата, каза източник, без да разкрива името си от съображения за сигурност. \r\nСвидетели в близост до затвора в северната част на Хартум казват, че е имало струпване на войници и паравоенни формирования около затвора. \r\nМестонахождението на 75-годишния бивш президент бе неизвестно след военния преврат в четвъртък миналата седмица, когато военните заявиха, че той е държан \"на сигурно място\". \r\n\"Амнести интернешънъл\" призова Башир да бъде \"незабавно предаден на Международния наказателен съд\" в Хага, където той е обвинен в геноцид, военни престъпления и престъпления срещу човечеството, свързани с конфликта в Дарфур. Той отрича обвиненията, припомня агенцията. \r\n*** Гръцките депутати в сряда одобриха предложение на парламентарната комисия за Гърция да търси официално обезщетения от Германия за военни престъпления, въпреки че Берлин отхвърли исканията, твърдейки, че няма основание за репарации, пише гръцкото електронно издание  Kathimerini . \r\nПредложението призовава правителството да предприеме \"всички подходящи дипломатически и правни действия, за да поиска и напълно да удовлетвори всички претенции на гръцката държава\". \r\nТо бе одобрен от мнозинството от присъстващите депутати, въпреки че много народни представители отсъстваха. Неонацистката „Златна зора“ го отхвърли. \r\nДокладчикът на комунистическата партия Танасис Пафилис заяви, че партията има собствено предложение, което призовава гръцкото правителство „незабавно, пряко и без отлагане“ да представи на Германия и на всяка компетентна международна организация искане за компенсации и обезщетения. \r\nПреди гласуването премиерът Алексис Ципрас заяви, че Гърция ще изпрати вербална нота до Берлин, в която ще повтори своите \"неотменими права\" за обезщетение. \r\nТой каза, че исканията ще включват репарации за материално унищожение и разрушаване на производствените способности на страната, обезщетение за роднините на жертвите, изплащане окупационен заем и връщане на откраднати археологически съкровища. \r\n\"Търсенето на германски военни репарации е исторически и морален дълг за нас,\" каза Ципрас, добавяйки, че това ще помогне за \"изграждането на по-добро бъдеще\" в двустранните отношения. Той също така отхвърли аргумента, че Гърция използва претенциите, за да договори намаляване на натрупания дълг. \r\nЛидерът на консервативната нова демокрация Кириакос Мицотакис заяви, че подкрепата на предложението е \"минималното ниво на консенсус, което демократичните политически партии могат да постигнат по този значителен исторически нерешен въпрос\". \r\nОкупационният заем е най-силната основа за искането на Гърция, каза той, добавяйки, че страната трябва да „изгради своето съдебно дело със сила, отговорно и реалистично отношение.“ Искането, каза той, „със сигурност е юридически открито и политически осъществимо“. \r\nПо-рано през деня говорителят на германското правителство Щефан Зайберт потвърди позицията на Берлин по въпроса. \r\n\"Въпросът за германските репарации е окончателно уреден, както от правна, така и от политическа гледна точка\", каза той, добавяйки, че германците са \"наясно с историческата си отговорност\". \r\n*** Френският президент Емануел Макрон назначи свой специален представител, който ще отговаря за  реконструкцията на пострадалата от пожар парижка катедрала Нотр Дам , съобщава Елисейският дворец, цитиран от  РИА Новости \r\n\"След пожара в Нотр Дам, президентът на републиката взе редица решения. Той помоли правителството да предприеме всички мерки, за да осигури национално участие възможно най-скоро и да работи съвета за възстановяване\", се казва в документа. \r\nАдминистрацията на френския лидер съобщава, че е назначил специален представител, който ще взаимодейства с всички участващи министерства, особено с Министерството на културата. \r\n\"Френският президент назначи специален  представител, отговорен за възстановяването на Нотр Дам, генерал Жан-Луи Жеоржелин. Той ще започне работата си от утре\", пише в комюникето. \r\nЕлисейският дворец отбеляза, че в сряда са били мобилизирани всички участници, които могат да участват в реставрацията на катедралата. \r\n\"Целта трябва да бъде спазването на петгодишния срок и създаване на мощен и мобилизиращ проект\", се казва в съобщението. \r\n*** Регистрирано е земетресение в Западен Иран с магнитуд 4.7 по скалата на Рихтер, показва справка на страницата на  Европейския средиземноморски сеизмологичен център . \r\nТрусът е станал в 0:32 минути на 18 април местно време (23:32 часа на 17 април българско време) на 25 километра южно от град Илам в Иран и на 195 километра източно от иракската столица Багдад на дълбочина от 60 километра. Трусът е усетен в Западната част на Иран в близост до границата с Ирак, включително и в Багдад. Засега не се съобщава за пострадали хора или нанесени материални щети. \r\n*** Лидерът на Северна Корея Ким Чен-ун ръководи тестването на нов тип \"тактическо управляемо оръжие\", съобщиха държавните медии в страната, цитирани от  AFP . \r\nВ него се казва, че \"предимствата\" на оръжието са \"особеният начин на водене на полета и носенето на мощна бойна глава\", които тестът е проверил. \r\nИнформацията не съдържаше повече подробности за оръжието, но посочва, че Ким описва развитието на това оръжие като \"много важно значение за увеличаване на бойната мощ на Народна армия\". \r\nКорейската държавна информационна агенция добави, че тестването в сряда е \"проведено чрез различни форми на стрелба по различни цели\" и че Ким \"е ръководил тестовия огън\". \r\nСъобщението дойде един ден след като Центърът за стратегически и международни проучвания, заяви, че е била забелязана активност в централния ядрен обект на Северна Корея, което предполага, че Пхенян може да преработва радиоактивни материали след провала на февруарската среща в Ханой. \r\n*** Японската компания ТЕПКО ще наеме чужденци да работят като ликвидатори в авариралата атомна електроцентрала „Фукушима“. Това съобщи в четвъртък японският вестник Asahi Shimbun, цитиран от  TACC  . \r\nПриемането на чужденци с подходящи умения ще се проведе в рамките на измененията на японския закон, приети в края на 2018 г. За първи път в следвоенната история този закон всъщност премахнаха забраната за използване на чуждестранна работна ръка в страната. \r\nОт април 2019 г. японските власти въведоха нова система за по-широко наемане на работници имигранти. Те ще бъдат използвани в 14 сектора на икономиката, където има нарастващ недостиг на работници - строителство, селско стопанство, грижи за болните и възрастните хора, корабостроене и други. \r\n*** Министърът на енергетиката на САЩ Рик Пери планира да напусне администрацията на Тръмп и урежда оттеглянето си, според двама души, запознати с плановете му, предава  Bloomberg . \r\nОттеглянето на Пери не все пак е неизбежно и според друг източник, запознат с въпроса, бившият губернатор на Тексас все още не е взел окончателно решение, но трима запознати потвърдиха, че той сериозно обмисля оттеглянето си от седмици. Всички източници са говорили при условие за анонимност. \r\nГоворителката на Министерството по енергетиката Шейлин Хайнс отхвърли идеята, че Пери ще напусне администрацията скоро. \"Той е щастлив да служи на президента Тръмп и ръководи Министерството по енергетика\", каза тя в изявление. \r\nПресслужбата в Белия дом не отговори веднага на молба за коментар. \r\nПери, ветеран от Военновъздушните сили, който преди това бе губернаторът с най-дългогодишна служба в Тексас, се радва на добри отношения с президента Доналд Тръмп. Тръмп лично попита Пери дали ще поеме длъжността Министър на вътрешната сигурност, преди президентът да поиска Кирстиен Нилсен да подаде оставка по-рано този месец, казаха двама от запознатите, но Пери е отказал. \r\n*** Последният технически тест преди сертифицирането на „Боинг“ 737 MAX с актуализиран софтуер се проведе в сряда, предава  TACC . \r\n„Изпълнихме официалния технически полетен тест с актуализиран софтуер. Нашите технически и дизайнерски мениджъри бяха на борда на самолета. Това беше последният изпитателен полет преди полета за сертифициране, \"каза Денис Меленберг, директор на корпорацията за самолетостроенето, в публикация в социалната мрежа „Туитър“. \r\nТой каза, че пилотите са извършили 120 тестови полета на този модел с обща продължителност повече от 203 часа полет, използвайки усъвършенствана помощна система за маневриране на MCAS (система за увеличаване на маневрените характеристики), проблем с която е предшествала катастрофата на самолета от този модел в Етиопия. \r\nПредставители на „Боинг“ през март обявиха временно прекратяване на доставките на самолети 737 MAX, а по-късно - намаляване на производството на самолети от този модел от средата на април. \r\nДо тези мерки във фирмата се стигна след като Федералната авиационна администрация на САЩ разпореди прекратяване на полетите на „Боинг“ 737 MAX в американското въздушно пространство. В началото на април Меленберг призна, че два самолета от серията 737 MAX са катастрофирали поради проблем именно с тази система MCAS.", "date": "2019.04.18", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/04/18/2647924/komentari-sled-ideyata-na-pravosadniya-ministar-danail-kirilov-za-trimata-golemi-v-sadebnata-vlast-obzor.html", "text": "Идеята на министъра на правосъдието Данаил Кирилов за възможност за предсрочно прекратяване на мандата на главния прокурор, председателя на ВКС и на ВАС предизвика коментари в кулоарите на парламента. Изказаха се и главният прокурор Сотир Цацаров и председателят на ВКС Лозан Панов.  \r\nВ свое телевизионно участие министърът на правосъдието Данаил Кирилов посочи, че промяната за „тримата големи“ ще бъде една от първите му задачи с оглед наближаване на прегледа по изпълнение на критериите по механизма за сътрудничество и оценка. „Създаването на правен ред във връзка с отстраняването, отзоваването и предсрочното прекратяване на така наречените „трима големи“ беше коментирано и в предходните доклади“, припомни Кирилов. „Искам да направя уговорката, че това няма нищо общо с личността и индивидуалността на тримата“, заяви правосъдният министър. Той обясни, че ЕК е критикувала България, че няма ясни правила, критерии и процедура кога и при какви несъответствия би могъл се прекрати мандатът им, който е 7-годишен. Главният прокурор Сотир Цацаров заяви, че предложението на министъра за промени в правосъдната система не е за предсрочно прекратяване на мандати, а за въвеждане на механизъм, при който „тримата големи“, сред които в момента е и той, да могат да бъдат разследвани. Срещу тях да се провежда дисциплинарно или наказателно производство в случай на обвинения за тежки престъпления или нарушения на служебните задължения. Цацаров коментира, че предложението среща разбиране и силна подкрепа от ЕК. Председателят на ВКС Лозан Панов посочи, че пришиването на председателите на ВКС и на ВАС към главния прокурор е изкуствено. Той поясни, че в Закона за съдебната власт има ясно предвидени основания, които включват, както случаите когато мандатът свършва, поради изтичане на определен срок, така и другите хипотези. Лозан Панов заяви, че е против промените, които касаят предсрочното прекратяване на мандата на „тримата големи“ в съдебната власт, защото законът и сега предвижда кога това може да се случи.  \r\nВ парламента народният представител от ПГ на ГЕРБ и член на Правна комисия Анна Александрова посочи, че парламентарната й група принципно подкрепя предложенията на правосъдния министър Данаил Кирилов за „тримата големи“ в съдебната система. „Доколкото сме запознати ще бъде свикан съвет на съдебната реформа, на която ще бъдат обсъдени всички гледни точки. За нас е важно да има публично обсъждане и голям дебат по тази тема, да се чуе мнението на хората от съдебната власт, на хората от неправителствения сектор, както и на колегите ни от парламента“, заяви Александрова и допълни, че след това ПГ на ГЕРБ ще гласува. Заместник-председателят на Правна комисия и член на ръководството на НФСБ Христиан Митев посочи, че предложението да могат да се разследват „тримата големи“ в съдебната система е навременно действие на новия министър на правосъдието „По принцип подкрепям една такава идея“, каза той и също припомни, че тя е част от препоръките за сътрудничество и оценка на ЕК. Другият заместник-председател на Правна комисия и депутат от ДПС Хамид Хамид посочи, че принципно подкрепя идеята на Данаил Кирилов за „тримата големи“ в съдебната система. Според него обаче трябва решението да се вземе с всички гаранции, че няма да има политически разправии и въпросът няма да се политизира. „ПГ на ДПС не е обсъждала този въпрос. Когато видим готови предложения, ще се съберем и сериозно ще ги обсъдим. Това не е нова идея. Тази идея сме я коментирали и с Данаил Кирилов и с членовете на Правна комисия, както и с представители на европейските институции“, посочи той. „Засега е само идея. Няма конкретни текстове. Бихме желали да видим конкретни текстове и да започнем дебат по тях. Ние сме „за“ да има дебат по този въпрос. Трябва да изберем най-подходящия за България и най-добрия в Европа модел по този въпрос. Съгласни сме със същността на идеята, че не трябва да има несменяеми и недосегаеми хора както в политиката, така и в съдебната власт. \", заяви Хамид Хамид.  \r\nАгенция „Фокус“ припомня: Съгласно Конституцията председателят на Върховния касационен съд, председателят на Върховния административен съд и главният прокурор се назначават и освобождават от президента по предложение на пленума на Висшия съдебен съвет за срок от 7 години без право на повторно избиране. Главният прокурор Сотир Цацаров встъпи в длъжност през януари 2013 г., което означава, че мандатът му продължава до 2020 г. Председателят на ВКС Лозан Панов встъпи в длъжност през февруари 2015 г. и считано от тогава той трябва да заема поста си до 2022 г. Последен своята длъжност от „тримата големи“ заема през ноември 2017 г. председателят на ВАС Георги Чолаков. Мандатът му трябва да продължи до 2024 г. \r\nДеница КИТАНОВА", "date": "2019.04.18", "title": "Коментари след идеята на правосъдния министър Данаил Кирилов за „тримата големи“ в съдебната власт (ОБЗОР)"}
{"url": "http://www.focus-news.net/news/2019/04/18/2647928/novi-18-kg-kokain-izpluvaha-kray-kavarna-obzor.html", "text": "Нови количества кокаин се появиха по българското крайбрежие. Около 15.00 часа на 16 април при обход на морския бряг в района на местността Болата гранични полицаи от ГПУ-Каварна забелязват пакет със завързана за него спасителна жилетка. Пакетът е сходен на откритите на 9 април чували с кокаин.В чувала са открити 16 пакета с прахообразно вещество, което при полевия наркотест реагира на кокаин. Общото тегло на наркотика е 17.923 кг. За случая е уведомена Окръжната прокуратура в Добрич и е образувано досъдебно производство. Работата по случая продължава под ръководството на прокуратурата.  \r\nВ началото на месеца пратка от над 100 кг кокаин бяха изхвърлени от вълните на румънския бряг на Черно море край Констанца. На 9 април МВР съвместно с румънските разследващи органи установиха 170 кг кокаин край Тюленово. Тогава вътрешният министър Младен Маринов обясни, че по случая се работи още от 5 април. Вследствие на това бе засилено наблюдението в района на Шабла, в акваторията на Черно море. На 12 април край варненския курорт „Слънчев ден“ бе открит друг сак, с 25 пакета чист кокаин, средно по 1 кг всеки, с общо тегло 25.430 кг. Сакът и пакетите са подобни на намерените край Шабла и в Румъния. По случаите са образувани досъдебни производства, работата по разследванията продължават.  \r\nПреди редовно правителствено заседание в сряда министър-председателят Бойко Борисов отбеляза, че през последните дни са открити няколкостотин килограма кокаин, хероин и тонове марихуана, което показва, че службите са се разработили много.  \r\nДаяна ДЮЛГЕРОВА", "date": "2019.04.18", "title": "Нови 18 кг кокаин изплуваха край Каварна (ОБЗОР)"}
{"url": "http://www.focus-news.net/news/2019/04/18/2647929/national-interest-sasht-iskat-da-sazdadat-robotizirani-voenni-korabi-za-protivodeystvie-sreshtu-rusiya-ili-kitay.html", "text": "Предстоящата оценка на силите на американския флот би могла да препоръча огромно разширяване на усилията на флота за придобиване на роботизирани военни кораби с цел да се конкурират с бързо модернизиращият се китайски и руски флот, пише електронното издание на списание  National Interst . \r\nМногомилиардната инвестиция в безпилотни плавателни съдове и подводници, която американският корабостроителен отрасъл предлага като част от бюджета си за 2020 г., е \"израз на неотложността на ситуацията за военноморските сили\", каза Роналд О'Рурк експерт в службата за изследвания на Конгреса. \r\nВМС между 2020 и 2024 г. иска да похарчи около 4 милиарда долара за закупуване на 10 големи безпилотни кораба и девет големи безпилотни подводници. Новата оценка на структурата на военноморските сили, която експертите очакват да бъде обявена  през 2019 г., би могла да наложи още повече разходи за безпилотни кораби. \r\nБързото закупуване на голям брой роботизирани кораби може да помогне на флота да разработи нови тактики. Роботизираните съдове могат да помогнат на Военноморските сили да развият флота въпреки предложените съкращения и забавяния при придобиването на традиционни кораби. Висшите военноморски лидери все повече се тревожат, че големите военни кораби, някои от които екипирани със стотици моряци, са твърде уязвими за руски и китайски ракети. \r\nГолемият роботизиран кораб \"ще служи и като сензор, и като оръжие\", каза адмирал Ранди Критс пред репортерите през март 2019 година\". \r\nДокато американският флот се стреми бързо да придобие роботизирани кораби, Китай работи по свои собствени безпилотни военни кораби. Китай на търговско изложение в Абу Даби през февруари 2019 г. показа модел на въоръжена лодка без екипаж.  Юлиян Марков", "date": "2019.04.18", "title": "National Interest: САЩ искат да създадат роботизирани военни кораби за противодействие срещу Русия или Китай"}
{"url": "http://www.focus-news.net/news/2019/04/18/2647933/predstoyashti-sabitiya-v-stranata-za-18-april-agentsiya-fokus.html", "text": "*** \r\nОт 15.30 часа президентът Румен Радев ще се срещне със заместник-председателя на Националния комитет на Политическия и консултативен съвет на китайския народ Джан Цинли на „Дондуков“ 2.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа в зала „Киев“ на Парк Хотел Москва – София Синдикат „Образование“ към КТ „Подкрепа“ ще проведе своята юбилейна X Национална отчетно-изборна конференция. Гости на високия форум ще бъдат вицепремиерът на България – Томислав Дончев, министърът на образованието и науката – Красимир Вълчев, зам.-министърът на МОН – Деница Сачева, министърът на културата – Боил Банов, министърът на младежта и спорта – Красен Кралев, столичният кмет – Йорданка Фандъкова, президентът на КТ „Подкрепа“ – инж. Димитър Манолов, почетният президент на КТ „Подкрепа“ – д-р Константин Тренчев и др. \r\n*** \r\nОт 11.00 часа в Двореца на културата и спорта „Васил Левски” министърът на туризма Николина Ангелкова ще открие XVI Международно изложение „Културен туризъм“.  \r\n*** \r\nОт 17.00 часа министърът на регионалното развитие и благоустройството инж. Петя Аврамова ще проведе открит граждански диалог с жителите на област Враца на тема „Регионално развитие” в Градската концертна зала на Община Враца. \r\n*** \r\nОт 18.00 часа министърът на отбраната Красимир Каракачанов ще участва в церемонията по тържествено освещаване и връчване на знамето на VII ученически гвардейски отряд от СУ „Вичо Грънчаров“ на  площад „Георги Измирлиев“. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на престъпна група. \r\n*** \r\nОт 09.00 часа 3-ти състав на Специализирания наказателен съд ще заседава по делото срещу Севдалин Е. и Кирил К., на които са повдигнати обвинения за изнудване. \r\n*** \r\nОт 09.30 часа 27-и състав на Софийски градски съд ще заседава по делото срещу Соня Колтуклиева, на която е повдигнато обвинение за укриване и неплащане на данъчни задължения. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Богдана Д., Минчо К. и Тотка С., на които са повдигнати обвинения за безстопанственост в особено големи размери. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и Калоян Б., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 34-ти и състав на Софийски градски съд ще проведе разпоредително заседание срещу Николай Христов, бивш шеф на „Научни изследвания“,  на която е повдигнато обвинение за убийство. \r\n*** \r\nОт 10.00 часа в Дома на Европа ще се проведе обществена дискусия на тема „Изборите за Европейски парламент – голямото изпитание пред бъдещето на Европа“, организирана от Атлантическия съвет на България, съвместно с Представителството на Европейската комисия. \r\n*** \r\nОт 10.00 часа в Националния пресклуб на БТА ще се проведе пресконференция на Българската асоциация за закрила на пациентите на тема „Повишаване на ефективността на здравната система за пациента“. Пресконференцията е по повод 13-тия Европейски ден на пациента. В пресконференцията ще участват Жени Начева - зам.-министър на здравеопазването; д-р Иван Маджаров - председател на БЛС; д-р Йорданка Пенкова - подуправител на НЗОК. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 10.00 часа ще започне редовното заседание на Столичния общински съвет. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад и проект на решение относно Заявление за одобряване на бизнес план за развитие на дейността на „ВиК Паничище” ЕООД, гр. Сапарева баня и утвърждаване и одобряване цените на ВиК услугите. \r\n*** \r\nОт 10.00 часа в конферентната зала на Германо-Българската индустриално-търговска камара ще бъдат представени изследванията за Германо-Българските търговски отношения (2001-2018) и Германските инвестиции в България (1999-2017). \r\n*** \r\nОт 11.00 часа в Гранитна зала на Министерски съвет Националният съвет за тристранно сътрудничество ще проведе тържествено заседание, на което ще отбележи 100-годишния юбилей на Международната организация на труда.  \r\n*** \r\nОт 11.00 часа 18-и състав на Специализирания наказателен съд ще заседава по делото срещу Андреан А., Благо А. и др., на които са повдигнати обвинения за организиране и ръководене на организирана престъпна група. \r\n*** \r\nВ 11.00 часа в Клуба на авиацията на Терминал 1 ще бъде чествана 70-годишнината на българската селскостопанска авиация. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Атанас С., Тодор С. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа във фоайето на БАН ще бъде открита изложбата „Мирът и войната в образи“ по инициатива на Световното движение за мир. \r\n*** \r\nОт 11.00 часа в Националния пресцентър на БТА ще се проведе встъпително информационно събитие на ДА „Електронно управление“ по Проект „Национален портал за пространствени данни (INSPIRE)“, който се реализира с финансовата подкрепа на ОП „Добро управление“ 2014-2020 г. \r\n*** \r\nОт 11.00 часа в Зала София на Гранд Хотел Софияще бъде представен 18. брой на Юридически барометър. \r\n*** \r\nОт 12.00 часа в Националния пресклуб на БТА политическа партия „Движение 21“ ще представи листата с кандидати за български представители в Европейския парламент и манифест за изборите. \r\n*** \r\nВ 12.00 часа в Залата на 18 СУ „Уилям Гладстон“ (ул. „Пиротска“ 68) ще се проведе втората среща – дискусия по проекта „София и Европа за младите – 3D – демокрация, диалог и дебат“ с Ева Майдел, член на Европейския парламент.  \r\n*** \r\nОт 12.30 часа в Хотел Хилтън ще се проведе Седмата годишна конференция по управление на риска, организирана от Кофас България. \r\n*** \r\nОт 13.00 часа Централната избирателна комисия и Съветът за електронни медии ще подпишат споразумение за принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за европейските избори. Подписването ще се състои в пресклуба на Народното събрание, пл. „Княз Александър І“ №1, вход Официален, откъм Националната художествена галерия.  \r\n*** \r\nОт 13.00 часа 13-и състав на Специализирания наказателен съд ще заседава по делото срещу Любомир Я., на когото е повдигнато обвинение за изнудване. \r\n*** \r\nОт 13.30 часа в заседателната зала в сградата на Висшия съдебен съвет ще се проведе седмичното заседание на Прокурорската колегия на ВСС. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Ангел П., Анатоли А. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Михаил Й., Георги Р. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.30 часа в зала 125 на Лабораторния комплекс на София Тех Парк (бул. „Цариградско шосе“ №111 Ж, партер) екипите от 11-те звена в Лабораторния комплекс на София Тех Парк ще представят постигнатите резултати от научни проекти, реализирани в периода 2018-2019 г.  \r\n*** \r\nОт 16.00 часа Норвежко-българската бизнес група в сътрудничество с Шведско-българската бизнес камара и Сдружение Национална Бизнес Мрежа организира семинар на тема „Културни различия между скандинавските държави и България в сферата на бизнес комуникацията и устойчиво развитие на бизнеса“ в офиса на норвежката компания Кобилдър Интернешънъл (бул. Цар Борис ІІІ №1). \r\n*** \r\nОт 17.30 часа в зала 1 на Античния културно-комуникационен комплекс (под стъкления покрив на Ларгото) ще се проведе лекция на ас. д-р Константин Голев на тема „България и куманите през Второто българско царство“. Събитието е част от поредицата открити лекции и дискусии по вълнуващи исторически теми от различни епохи, посветени на 150-годишнината на Българската академия на науките. \r\n*** \r\nОт 17.30 часа в Paradise Center ще се проведе пресконференция във връзка с откриването на ексклузивна изложба на бижута на принцеса Мириам де Унгрия. \r\n*** \r\nОт 18.00 часа ПП ГЕРБ организира граждански диалог на тема образование в зала 3 на НДК. Участие в срещата ще вземат Йорданка Фандъкова –  кмет на София и заместник-председател на ГЕРБ, Красимир Вълчев – министър на образованието и науката, Милена Дамянова – председател на Комисията по образованието и науката в 44-то Народно събрание, Малина Едрева –председател на Комисията по образование, култура, наука и културно многообразие в СОС, българският еврокомисар по цифрова икономика и цифрово общество Мария Габриел и евродепутатът Ева Майдел. \r\n*** \r\nОт 18.00 часа в Унгарския културен институт ще бъде представена книгата на Мартон Ласло „Трите капки кръв на Рая“. \r\n*** \r\nОт 18.30 часа във Френския институт ще се проведе втория дебат от поредицата лекции/дебати  „Изкуственият интелект: към нов човешки ред?“ на тема „Знаем ли кой е човекът? Поставят ли под заплаха езика новите технологии?“. \r\n*** \r\nОт 19.00 часа в Руския културно-информационен център ще бъде открита самостоятелна изложба на художничката Лиляна Петрова – Лулу. \r\n*** \r\nОт 19.30 часа в ДНК-пространство за съвременен танц и пърформанс Марион Дърова ще представи най-новия си спектакъл „Машина за омраза“ | Hating machine. \r\n*** \r\nОт 10.00 часа в зала № 3 Районен съд ще гледа делото срещу Димитър Т., обвинен за това, че на 30 април 2015 г. в рудник “Горен Говедарник” не взел необходимите мерки за сигурност, от което е последвало причиняване на смърт на едно лице - на Д.Р. , като деецът не е искал и не е допускал това.  \r\n*** \r\nОт 10.00 часа в 305 зала в Община Асеновград ще се проведе пресконференция по проект „Подобряване на социалната инфраструктура за деца с увреждания в Община Асеновград”.  \r\n*** \r\nОт 10.30 часа в зала № 1 Районният съд ще гледа делото срещу Петър  Н., обвинен в отправяне на обиди и псувни по адрес на П. Дж. на обществено място. Освен това, той е обвинен и в причиняване на лека телесна повреда на същото лице. \r\n*** \r\nОт 17.00 часа в залите на Регионалния исторически музей ще бъде открита изложбата „Неврокопската Св. Митрополия – пастири и паство”. Експозицията е посветена на 125-годишнината от учредяването на Неврокопската Света митрополия и 175-годишнината от изграждането на църквата „Въведение Богородично” в Благоевград.  \r\n*** \r\nОт 18.00 часа в аулата на ЮЗУ „Неофит Рилски“ ще се проведе лекцията „ДНК на бъдещето – 30 ли е новото 20?“. \r\n*** \r\nОт 11.00 часа в Кариерния център към ДРСЗ-БУРГАС ще се състои съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас.  \r\n*** \r\nОт 11.30 часа ръководството на футболен клуб „Черноморец 1919“ ще представи програмата, свързана с отбелязването на стогодишнината от основаването на клуба на пресконференция в Заседателната зала на Община Бургас. \r\n*** \r\nОт 17.00 часа в галерия „Георги Баев“ ще бъдат представени концерт и изложба на школите към Народно читалище (НЧ) „Фар 1946“. Експозицията е озаглавена „Цветни усмивки“. \r\n*** \r\nОт 10.00 часа в Юнашкия салон Велоклуб УСТРЕМ ще проведе пресконференция във връзка с започващия велопоход от Варна до Прага и дейностите по проект “Пътища на нашето бъдеще” (ROOF – Routes Of Our Future). \r\n*** \r\nОт 10.30 часа в централното фоайе на Варненски свободен университет „Черноризец Храбър” се организира изложение „Ден на кариерата 2019”.  \r\n*** \r\nОт 14.00 до 16.00 часа в офиса на ПП ГЕРБ (ул. „Георги Бенковски” №1) общинският съветник Пейчо Бюлбюлев ще приема граждани. \r\n*** \r\nОт 18.18 часа Арт галерия Le Papillon представя за първи път самостоятелна изложба във Варна на талантливия бургаски художник-маринист Фоти Фотев. \r\n*** \r\nОт 18.30 часа в Арт Галерия „Ларго“ ще бъде открита самостоятелната изложба – живопис „Стълба към небето” на художника Светлин Ненов.  \r\n*** \r\nОт 19.00 часа в зала 1 на Фестивалния и конгресен център Русенската опера ще гостува със спектакъла „Кабаре“. \r\n*** \r\nОт 18.00 часа в салона на читалище „Развитие 1874\" ще се състои  пъстър \"Фолклорен букет\" от песни и танци. \r\n*** \r\nОт 10.30 часа в ДКС „Васил Левски“ откриват изложението „Фоайе на книгата с автограф“.  \r\n*** \r\nОт 14.00 часа в Ритуална зала на Общината ще се проведе Пета научна конференция с международно участие „Културно-историческо наследство: опазване, представяне, дигитализация“ – официално откриване. \r\n*** \r\nОт 14.00 часа в Музей „Възраждане и Учредително събрание“ Министерство на туризма организира Българо-руска кръгла маса на тема „Ролята на туризма за развитието на регионите. Културният туризъм – традиции и бъдеще“.  \r\n*** \r\nОт 16.20 часа в Ритуална зала на Община Велико Търново ще се проведе Пета научна конференция с международно участие „Културно-историческо наследство: опазване, представяне, дигитализация“, секция „Опазване, дигитализация и представяне на живото наследство“.  \r\n*** \r\nОт 11.30 часа кметът на Община Видин Огнян Ценков ще бъде гост на официалната церемония \"Първа копка\" на обект \"Бензиностанция, ТИР паркинг, локално платно и пътни връзки\". \r\n*** \r\nОт 14.00 часа в Заседателната зала на Община Враца ще се проведат консултации за сформиране на съставите на СИК за предстоящите евроизбори. \r\n*** \r\nОт 17.00 часа в Етнографския музей във Враца ще се проведе беседа за актуалните заболявания за сезона, организирана от РИМ - Враца и здравен център „Узунови“. \r\n*** \r\nОт 17.00 часа в ХГ „Недялко Каранешев“ ще бъде открита изложбата „Ученическо творчество“, посветена на 160 години от създаването на СУ „Георги Измирлиев“. \r\n*** \r\nОт 13.00 часа в сградата на Община град Добрич ще се проведат консултации за сформиране на съставите на СИК за предстоящите евроизбори. \r\n*** \r\nОт 17.30 часа в Регионална библиотека „Дора Габе“ ще бъде представена Дипломна изложба на ученици от 12.  клас на СУ „Св. Климент Охридски”. \r\n*** \r\nОт 18.00 часа в Регионална библиотека „Дора Габе“ ще се проведе литературна среща с Младен Стоянов (Драско Закеф), автор на новелата „Ново начало“ и на романите „Опърничавите“ и „Мечтател“. \r\n*** \r\nОт 18.00 часа на помощното игрище на стадион „Калиакра” ще се проведе техническа конференция, на която ще се изтегли жребият и ще се определи часът на срещите от предстоящия Великденски турнир по футбол. \r\n*** \r\nОт 17.30 часа Младежкото обединение в БСП-Казанлък организира протестно автошествие под мотото „Да си върнем Равда”. Шествието, което е срещу продажбата на бившия детски лагер в Равда за 88 евро/кв.м, ще тръгне от паркинга пред бл. 30 в ж.к. „Изток”. \r\n*** \r\nОт 18.00 часа часа в Художествена галерия „Владимир Димитров – Майстора” ще бъде представена книгата на Божана Апостолова – „Завръщането на визона”. \r\n*** \r\nОт 11.00 часа еврокомисарят Мария Габриел ще бъде официален гост на старта на изградената система за безплатен интернет на ключови места в града. По време на посещението си еврокомисарят ще връчи символичен чек на кмета на Община Панагюрище Никола Белишки.  \r\n*** \r\nОт 14.30 часа в ЦПЛР-ОДК Перник ще бъде открита изложба от рисунки на ученици от български неделни училища в чужбина под надслов \"Обич за България\".  \r\n*** \r\nОт 18.00 часа в театралния салон на ЦПЛР-ОДК ще се проведе благотворителен  Великденски концерт на ДЮФА „Граовче”. \r\n*** \r\nОт 16.00 часа в заседателната зала на общинския съвет ще бъде проведена стартираща пресконференция за представяне на мерките по проект „Изпълнение на дейности по Информация и комуникация, във връзка с изпълнение на Административен договор за предоставяне на БФП № BG16RFOP001-2.002-0026-C01. \r\n*** \r\nВ 17.00 часа общинският съвет ще проведе извънредно заседание, на което ще бъде разгледана единствена точка – предложение за дарение на 5 000 евро за парижката катедрала „Нотр Дам дьо Пари”, наричана още „Парижката Света Богородица“. \r\n*** \r\nОт 11.00 часа в Регионалния пресклуб на БТА ще се проведе пресконференция на отец Паоло Кортези в качеството му на председател на Културен Център „Евгений Босилков – Белене“ и енорист на Католическата Общност. Темите са свързани с провеждането на научна конференция по повод 70 години от създаването на концлагера ТВО БЕЛЕНЕ и участието на Беленската Католическа Общност на посещението на Папа Франциск в България. \r\n*** \r\nОт 12.00 часа в Панорама Мол ще се проведе Великденско шоу-спектакъл на ученици от Общоградското общежитие в Плевен с участието на Иван Звездев. \r\n*** \r\nОт 18.30 часа в зала ,,Катя Попова\" ще се състои благотворителен концерт ,,Мечтите се сбъдват\".  \r\n*** \r\nОт 10.00 часа в СУ „Свети Седмочисленици” в Район „Тракия“ ще бъде открит ученическият фестивал на театралното изкуство „Театър-Игра-Живот“. \r\n*** \r\nОт 11.00 часа в Палата 6 на Международния панаир ще бъде открито международното състезание и изложението на тренировъчни фирми „ТФ фест“. \r\n*** \r\nОт 11.00 часа в РЕМ ще се състои официалната пресконференция преди откриването на изложбата „Времето на алафрангата“.  \r\n*** \r\nОт 11.00 часа в пресклуба на БТА ще се състои пресконференция на Стефан Тафров – водещият кандидат на „Да, България“ и втори в листата на „Демократична България“ за предстоящите избори за Европейски парламент. \r\n*** \r\nОт 17.00 часа в заседателната зала на УМБАЛ „Пловдив“ ще се проведе безплатна среща-демонстрация на тема „Първи грижи за новороденото“, организирана от екипът на Център за обществена подкрепа „За деца и родители“ в гр. Пловдив към фондация „За Нашите Деца“ и УМБАЛ „Пловдив“. \r\n*** \r\nОт 19.00 часа о в Балабанова къща ще бъде открита II международна изложба на мозайки „Балкански мостове”, с куратор Крум Шаранков.  \r\n*** \r\nОт 21.00 часа в Bee Bop Café джаз певицата Мирослава Кацарова ще постави началото на новия си концертен проект Electronic Dreams. \r\n*** \r\nОт 16.00 часа в заседателната зала на Общински съвет-Поморие ще се започне пресконференция за представяне на мерките по проект за енергийна ефективност в административна сграда за обществено обслужване.  \r\n*** \r\nОт 14.00 часа в Екомузей с аквариум ще се проведе второто занятие по проект „Културна екосистема. Човек и природа – музейни образователни модули“. \r\n*** \r\nОт 17.00 часа в Регионален исторически музей „Стою Шишков“ – Смолян ще бъде открита изложба „Средните Родопи – пътища във времето“ по повод Международния ден за опазване на паметниците на културата. \r\n*** \r\nОт 17.30 часа в Славейковото училище ще бъде открита изложбата ,,Възрожденският дух на града – квартал Вароша в Търговище”. \r\n*** \r\nОт 11.00 часа в РБ „Хр. Смирненски“ ще се проведе среща-разговор на дебютантите с журито на  националния конкурс „Южна пролет” 2019 г.                     \r\n*** \r\nОт 15.00 часа в Младежкия център ще се проведе дебютантска гостоприемница „Южна Пролет“ 2019 - среща на младите творци със средношколци. \r\n*** \r\nОт 16.30 часа в РБ „Хр. Смирненски“  ще се състои среща с творчеството на Ненад Йолдески -  носител на Наградата за литература на Европейския съюз за 2016 г.  \r\n*** \r\nОт 18.00 часа в Камерната зала на ДКТ „Иван Димов“ ще започне Творческа вечер на писателя Христо Карастоянов. \r\n*** \r\nОт 19.00 часа в ДКТ „Иван Димов“ актрисата Татяна Лолова ще чете стихове от Мария Лалева. \r\n*** \r\nОт 09.00 часа в Младежкия дом ще започне шестото издание на детския фолклорен конкурс „Да съхраним традициите“.  \r\n*** \r\nОт 10.30 часа в зала 203 н „Култура, културно-историческо наследство, туризъм, интеграционна политика и вероизповедания”. \r\n*** \r\nОт 11.00 часа деца от 4-ти клас от ОУ „Ил.Р.Блъсков“ ще посетят Окръжен съд-Шумен за „Час на класния ръководител в съда“. \r\n*** \r\nОт 14.00 часа на панорамната тераса в историко-археологическия резерват „Шуменска крепост“ ще бъде официално открита новата музейна експозиция „Шуменска крепост – земя на древни култури“.  \r\n*** \r\nОт 16.00 часа в зала 203 на общината ще заседава Постоянната комисия „Екология и селско стопанство”. \r\n*** \r\nОт 16.00 часа на площада пред Община Ямбол ще гостува Националната информационна кампания „Бъди войник“. На събитието ще присъстват заместник-командирът на Военновъздушните сили бригаден генерал Петьо Мирчев и началникът на щаба на Сухопътните войски бригаден генерал Николай Караиванов. \r\n*** \r\nОт 18.30 часа в голямата зала на Община Ямбол ще започне концерт на Представителния ансамбъл на Въоръжените сили и Представителния духов оркестър на Сухопътните войски.", "date": "2019.04.18", "title": "Предстоящи събития в страната за 18 април (Агенция „Фокус“)"}
{"url": "http://www.focus-news.net/news/2019/04/18/2647932/predstoyashti-mezhdunarodni-sabitiya-za-18-april-agentsiya-fokus.html", "text": "*** Среща между външните министри от страните във Вишеградската четворка и техния френския колега Жан-Ив льо Дриан \r\n*** Президентът на Южна Корея Мун Дже-ин пристига на посещение в Узбекистан \r\n*** Президентът на Естония Керсти Калюлайд в Русия \r\n*** Започва кампанията за европейските избори на ЮКИП \r\n*** Папа Франциск ще мие краката на затворници на маса в затвора Велетри по повод католическия Велики четвъртък \r\n*** Военен  парад по повод Деня на иранската армия \r\n***", "date": "2019.04.18", "title": "Предстоящи международни събития за 18 април ( Агенция „Фокус“ )"}
{"url": "http://www.focus-news.net/news/2019/04/18/2647921/the-independent-prizovavat-dzheremi-korbin-da-podkrepi-nov-referendum.html", "text": "Старши депутати от лейбъристите твърдят, че Джереми Корбин трябва да подкрепи недвусмислено референдум за Брекзит в рамките на седмици или Найджъл Фарадж ще грабне победата на европейските избори, пише британският вестник  The Independent . \r\nОбезпокоените от последните социологически проучвания лейбъристи оказват натиск върху лидера на партията да промени позицията си преди изборите от 23 май, след като стана ясно, че Найджъл Фарадж е на път да победи начело на новата си Брекзит партия. \r\nПроучване даде на партията на Фарадж пет пункта преднина при 27 процента от гласовете, оставяйки както лейбъристите (22%), така и консерваторите (15%) назад. \r\nТой дойде, след като либералдемократите обвиниха други анти-Брекзит партии, че помагат на Брекзит партията, като отказаха да участват в обща листа. \r\nПоддръжниците на лейбъристите за втори  референдум заявиха, че Корбин се насочва към по-нататъшен катастрофален спад, ако неговият манифест подкрепи сключването на споразумение за Брекзит в съюз с Тереза Май. \r\nСделката с митническия съюз - целта на настоящите междупартийни преговори - ще доведе до спад на лейбъристите до едва 15%, според анкетата на 1855 възрастни от YouGov, осигурявайки още по-голяма победа на Брекзит партията. \r\nНо евентуалната подкрепа за нов референдум ще увеличи подкрепата за  лейбъристите до 23%, а партията на Фарадж ще бъде само три пункта напред. \r\nОуен Смит, бивш претендент за ръководството на лейбъристите, каза пред вестника: “Много е ясно, че лейбъристите губят подкрепа сред нашите избиратели, защото ръководството е отказало да даде недвусмислена подкрепа за нов референдум.  Юлиян Марков", "date": "2019.04.18", "title": "The Independent: Призовават Джереми Корбин да подкрепи нов референдум"}
{"url": "http://www.focus-news.net/news/2019/04/18/2647935/gd-granichna-politsiya-normalen-e-trafikat-po-granitsata.html", "text": "Нормален е трафикът по границата. Това съобщиха от пресцентъра на  Главна дирекция \"Гранична полиция\" . Информацията за трафика по границата е към 6.00 ч.", "date": "2019.04.18", "title": "ГД \"Гранична полиция\": Нормален е трафикът по границата"}
{"url": "http://www.focus-news.net/news/2019/04/18/2647930/tass-yaponiya-sabira-informatsiya-za-izpitanoto-novo-orazhie-ot-severna-koreya.html", "text": "Японското правителство е много загрижено за съобщенията, че Северна Корея е извършила изпитание на нов тип тактическо оръжие. заяви генералният секретар на кабинета на министрите на Япония Йошихиде Суга, цитиран от  TACC . \r\n\"Правителството е много загрижено за този факт. Ние събираме и анализираме цялата необходима информация\", каза той. Той също така подчерта, че Япония, в тясно сътрудничество със Съединените щати, ще продължи да търси конкретни стъпки от Северна Корея за ядрено разоръжаване. \r\nПо-рано държавната агенция на Северна Корея съобщи, че лидерът на страната Ким Чен-ун е присъствал на изпитание на нов тип тактическо оръжие.  Юлиян Марков", "date": "2019.04.18", "title": "ТАСС: Япония събира информация за изпитаното ново оръжие от Северна Корея"}
{"url": "http://www.focus-news.net/news/2019/04/18/2647934/aktualna-patna-obstanovka.html", "text": "Облачността ще е значителна. На много места ще има валежи от дъжд, по-значителни в Предбалкана и Рило-Родопската област. С временни прекъсвания ще продължи да вали и през нощта срещу петък. Ще духа слаб до умерен вятър от север-североизток. Минималните температури ще са между 2° и 7°. Максималните ще са между 12° и 17°, в Североизточна България 9°-11°. Това съобщиха от пресцентъра на  Агенция „Пътна инфраструктура“ . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: п.в. „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Пловдив: \r\nПоетапно се ограничават пътните връзки на п.в. „Пловдив-изток“ при км 133+112 в района на с. Войводиново поради ремонтни дейности на асфалтовата настилката  \r\nДвижението се осъществява по обходни маршрути: \r\n- Бургас – Пловдив - 18.04.2019, обходен маршрут през гр. Пловдив по п.в. Север на км 126; \r\n- Раковски – София - 19.04.2019, обходен маршрут през с. Войводиново и гр. Пловдив. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nДвижението от км 168 до км 208+184 в посока Бургас се осъществява в една лента поради обследване на пътната настилка. Движението се осъществява в изпреварващата лента за движение. Регулира се от временна сигнализация. Срок до 22.04.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 28.05.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nДвижението в тунел „Топли дол“ посока Варна е ограничено поради ремонт на осветителната система, почистване на стените, настилката и бализите. Движението се осъществява двупосочно тръбата посока София. Срок до18.04.2019 г. \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 18.04.2019 г.; \r\nАМ „Струма“:  \r\nОбласт Перник: \r\nДвижението от км 28+353 до км 35+252 посока София е ограничено в лявото платно посока София поради аварийно-възстановителни дейности. Движението се осъществява двупосочно в дясното платно в активната и изпреварващата лента. Водачите на МПС да се движат с повишено внимание и съобразена скорост. Организацията на движение е сигнализирана с пътни знаци. Срок до 25.04.2019 г. \r\nОбласт Благоевград: \r\nДвижението в участъка Кресна – Струмяни в района на гр. Кресна на км 398+000 посока ГКПП „Кулата“ се осъществява в една лента за движение поради ремонт на съществуващи кантари в пътната настилката. Движението се осъществява в скоростната или активната лента съгласно създадената организация на движение. Водачите да се движат с повишено внимание и съобразена скорост. Срок до 18.04.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС. Движението ще се спира за интервали от 2 часа поради обрушване на скатове и почистване на паднала скална маса. Водачите изчакват на място. Алтернативен маршрут през прохода Шипка. Обрушването на скатовете ще се извършва от 18-25 април, на 30 април и в периода 2-3 май, 7-10 май, 13-17 май и 20-21 май. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 15.04.2019 г. \r\nДвижението по с. Белотинци – с. Краводер от км 73+542 до км 125+450 се осъществява в една лента, поради възстановяване на ограничителни системи /мантинели/. Движението се регулира от сигналисти на място. Срок до 25.04.2019 г. \r\nДвижението по обходен път на гр. Монтана от км 102+660 до км 114+400 се осъществява в едната лента поради извършване на частични ремонтни дейности на асфалтовата настилка. Скоростта е ограничена на 50 км. Срок до 20.04.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Разград: \r\nДвижението по път Русе – Цар Калоян – Разград от км 37+300 до км 42+327 се осъществява с повишено внимание поради извършване на частичен ремонт на асфалтовата настилка. Движението се регулира с временна сигнализация и от сигналисти. Срок до 18.04.2019 г. \r\nОбласт Шумен: \r\nДвижението по път I-2 между Каспичан и гр. ОПУ Варна от км 134+013 до км 146+160 се осъществява в една лента поради облицоване на канавки и частични ремонтни дейности на асфалтовата настилка. Срок до 19.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка граница Македония – с. Раненци от км 1+000 до км 7+000 се осъществява с повишено внимание поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 19.04.2019 г. \r\nДвижението в участъка с. Цървеняно – с. Драгомирово от км 37+000 до км 42+000 се осъществява с повишено внимание и съобразена скорост поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 19.04.2019 г. \r\nОбласт Перник: \r\nДвижението в участъка с. Драгомирово – разклон за с. Прибой от км 44 до км 60 в участъка се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 25.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 19.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток, частични ремонтни дейности на асфалтовата настилка като скоростта на движение е намалена до 40 км/ч.  Движението се регулира от пътни знаци. Срок до 09.05.2019 г. ІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности:  \r\nПът ІІ-19: Движението по път IІ-19 Симитли – Разлог в участъка от гр. Симитли до проход Предела от км 0+000 до км 21+400, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г.; \r\nПът ІІІ-106: Движението по път IІІ-106 Благоевград – ГКПП Станке Лисичково от км 0+000 до км 24+000, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+112 до км 89+598 в урбанизираната територия на гр Бургас от кръстовище с ул. „Александър „Коджакафалията” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 30.04.2019 г.; \r\nПът II-99: Движението по път ІІ–99 Бургас – Царево при км 14+882 на надлеза при гр.Черноморец се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 19.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 19.04.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности:  \r\nПът III-2072: Движението по път III-2072 Добротич – Вълчи дол от км 0+000 до км 10+800 се осъществява с повишено внимание поради ремонтни дейности на асфалтовата настилка. Срок до 19.04.2019 г.  \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІ-16: Движението по път ІІ-16 Ребърково – Зверино – Елисейна от км 162+500 до км 173+300 се осъществява с повишено внимание поради обрушване на скални откоси. При необходимост е възможно временно ограничаване на движението на определени интервали. Срок до 19.04.2019 г. \r\nПът ІІІ-101: Движението по път ІІІ-101 Хайредин – Бутан от км 72+000 до км 81+100 се осъществява с повишено внимание при стеснение на една от лентите за движение поради подмяна на ограничителни системи. Ограничението е сигнализирано с пътни знаци. Срок до 23.04.2019 г. \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 30.04.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 19.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nПът III-6224: Движението по път III-6224 Ново село – Слокощиница от км 13+000 до км 27+000 се осъществява с повишено внимание поради ремонтни дейности на асфалтовата настилка. Движението се регулира съобразно създадената организация на движение. Срок до 19.04.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-307: Движението по път III-307 Луковит – Угърчин от км 1+000 до км 26+000 се осъществява с повишено внимание поради подравняване на банкети и почистване на окопи. Водачите да се движат със съобразена скорост. Срок до 25.04.2019 г.; \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 7+800 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-162: Движението по път III-162 с. Горна Бела речка – с. Стояново от км 18+000 до км 35+000 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 с. Радилово – гр. Пещера от км 141+000 до км 145+000 се осъществява в една лента поради ремонт на асфалтовата настилка. Срок до 18.04.2019 г.; \r\nПът II-84: Движението по път II-84 с. Варвара – Гара Костандово от км 14+400 до км 30+000 се извършва в една лента чрез поетапно затваряне на лява лента за движение поради почистване на изкоп под еластична ограда. Движението се регулира с пътни знаци. Срок до 19.04.2019 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът II-63: Движението по път II-63 Перник – Брезник в участъка кв. Радина чешма – с. Мещица от 5 до 7 км се осъществява една лента поради машинно оформяне на земни окопи. Срок до 25.04.2019 г.;  \r\nПът II-63: Движението по път II-63 с. Конска – разклон за с. Ребро от км 25 до км 31 се осъществява в една лента на определени участъци поради изсичане на храсти и млада гора. Движението през работните участъци се регулира с пътни знаци. Срок до 19.04.2019 г. \r\nПът III-605: Движението по път III-605 с. Габров дол – с. Елов дол от км 24 до км 30 в участъка се осъществява в една лента на определени участъци поради изсичане на храсти и млада гора. Организацията на движение се регулира с пътни знаци. Срок до 19.04.2019 г. \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента, поради машинно подравняване на банкети, оформяне на земни окопи, изсичане на храсти, в двете направления. Срок до 25.04.2019 г.; \r\nПът III-6041: Движението по път III-6041 Жедна – Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 25.04.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nПът III-8114: Движението по път III-8114 Бегуновци – Горна Секирна от км 8 до км 25 се осъществява в една лента на определени участъци поради отсичане на единични дървета и изсичане на храсти и млада гора. Движението през работните участъци се регулира с пътна сигнализация. Срок до 19.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-13: Движението по път II-13 Долни Дъбник – Кнежа от км 69+000 до км 103+000 се осъществява в една лента поради ремонтни дейности на асфалтовата настилка. Срок до 19.04.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности. Поетапно се затварят платната за движение. \r\nДвижението се осъществява в свободното платно в условията на двулентов двупосочен път при ограничаване на скоростта на движение до 40км/час и 60 км/час. Движението се регулира от сигнализация, включваща бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив до елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството се осъществява в условията на неотбито движение. Срок до 25.04.2019 г. \r\nПът II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти. Срок до 24.04.2019 г. \r\nОПУ-Разград: \r\nВременно са въведени следните ограничения за движение на МПС:  \r\nРемонтни дейности:  \r\nПът IІ-23: Движение по път IІ-23 Кубрат – Завет – Исперих от км 74+792 до км 78+753 се осъществява с повишено внимание поради извършване на частичен ремонт на асфалтовата настилка. Движението се регулира с временна сигнализация и от сигналисти. Срок до 20.04.2019 г.; \r\nПът IІ-49: Движение по път IІ-49 Разград – Кубрат от км 37+663 до км 50+221 се осъществява с повишено внимание поради извършване на частичен ремонт на асфалтовата настилка. Движението се регулира с временна сигнализация и от сигналисти. Срок до 20.04.2019 г.; \r\nПът III-702: Движението по път II-23 Пристое – Исперих от км 2+000 до км 22+125 се осъществява с повишено внимание в една лента за движение поради частични ремонти на асфалтовата настилка. Участъкът е сигнализиран с пътни знаци. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 22.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по път II-18 Софийски околовръстен път в участъка АМ „Хемус“ – Чепинци от км 24+000 до км 26+000 се осъществява с повишено внимание и в двете посоки поради ремонтни дейности на асфалтовата настилка. Срок до 18.04.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nПът II-82: Движението по път ІІ-82 Самоков – Боровец от км 33+080 до км 33+740 се осъществява с повишено внимание в светлата част на денонощието поради изграждане на стационарна контролна единица на електронна система за събиране на таксите за ползване на Републиканската пътна мрежа. Движението се ограничава до 50 км/ч. Срок 18.04.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът III-66: Движението по път II-66 Стара Загора – Нова Загора от км 39 +000 до км 57+000 в посока Нова Загора се извършва двупосочно в една лента поради ремонт на асфалтова настилка и профилиране на банкети. Движението в района се регулира от сигналисти и знаково стопанство. Срок до 25.04.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.;", "date": "2019.04.18", "title": "Актуална пътна обстановка"}
{"url": "http://www.focus-news.net/news/2019/04/18/2647936/nimh-oblachnostta-shte-e-znachitelna-i-na-mnogo-mesta-shte-ima-prevalyavaniya-maksimalnite-temperaturi-shte-sa-mezhdu-12-i-17.html", "text": "Днес облачността ще е значителна и на много места ще има превалявания. Атмосферното налягане е по-високо от средното за месеца и през деня ще продължи да се повишава. С временни прекъсвания ще продължи да вали и през нощта. Ще духа слаб до умерен вятър от север-североизток. Максимални температури между 12° и 17°, в Североизточна България 9°-11°, в София около 12°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Христо Христов.  \r\nПо Черноморието ще е облачно и дъждовно. Ще духа умерен вятър от север-североизток. Максималните температури ще са между 10° и 13°. Температурата на морската вода е 11-13°. Вълнението на морето ще бъде 2-3 бала. \r\nНад планините ще е облачно, с валежи от дъжд, а над 1700 метра - сняг. Ще духа умерен, по високите и открити части силен вятър от север-североизток. Максималната температура на височина 1200 метра ще е около 5°, на 2000 метра – около минус 2°.", "date": "2019.04.18", "title": "НИМХ: Облачността ще е значителна и на много места ще има превалявания, максималните температури ще са между 12° и 17°"}
{"url": "http://www.focus-news.net/news/2019/04/18/2647931/afp-dokladat-na-robart-myuler-mozhe-da-bade-seriozno-redaktiran-predi-da-bade-publikuvan.html", "text": "Окончателният доклад за руската намеса в американските президентски избори на специалния прокурор Робърт Мюлер в четвъртък може да остави голяма част от обществеността неудовлетворена, тъй като той може да бъде силно редактиран, лишен от значителни доказателства и показания, които следователите са събрали. \r\nГенералният прокурор Уилям Бар разясни, че ще редактира голяма част от 400-страничния окончателен доклад на Мюлер относно разследването на руската намеса  и връзките на кампанията на президента Доналд Тръмп с Русия. \r\nПремахнатите елементи ще включват информация от американските разузнавателни служби, използвани в разследването, информация за текущи разследвания и информация за целите на екипа на Мюлер, който никога не е разпитвал и, ако бъде огласен, може несправедливо да ги опетни. \r\nНай-важното е, че Бар казва, че законът му пречи да разкрие материали от двете големи съдебни журита, които специалният прокурор е свикал за разследването му. \r\nРедакцията - затъмняване на думи и блокове от текст с реално или дигитално мастило или оставяне на страници напълно празни - е начинът, по който бюрократите и съдилищата пречат на обществеността да научи за класифицирана информация и тайни свидетелства или доказателства, или просто за смущаваща информация.  Юлиян Марков", "date": "2019.04.18", "title": "AFP: Докладът на Робърт Мюлер може да бъде сериозно редактиран преди да бъде публикуван"}
{"url": "http://www.focus-news.net/news/2019/04/18/2647937/federika-mogerini-ochakvam-severna-makedoniya-i-albaniya-da-zapochnat-pregovori-prez-yuni.html", "text": "Очаквам Северна Македония и Албания да започнат преговори през юни, заяви върховният представител за външната политика и сигурността Федердика Могерини по време на заседание на Комисията по външни работи на Европейския парламент, цитирана от македонското електронно издание  \"МКД\" . \r\n„Балканите са в Европа, когато погледнете картата на Европа“, заяви Федерика Могерини пред Комисията. \r\n„Когато погледнете картата на Европа, ще видите, че Балканите са в Европа. Затова, вместо термина разширяване, бих предпочел отново да обединя Балканите с Европа ”, подчерта тя, добавяйки, че счита, че ЕС с последователни действия би могъл да извлече максимума от своето влияние. \r\nГоворейки на съвместна среща между Комисията и делегацията на Европейския парламент в Евро-латиноамериканската парламентарна асамблея (ДЛАТ), Могерини отново се възползва от възможността да похвали споразумението, постигнато между Македония и Гърция.", "date": "2019.04.18", "title": "Федерика Могерини: Очаквам Северна Македония и Албания да започнат преговори през юни"}
{"url": "http://www.focus-news.net/news/2019/04/18/2647938/prezidentat-rumen-radev-shte-se-sreshtne-sas-zam-predsedatelya-na-natsionalniya-komitet-na-politicheskiya-i-konsultativen-savet-na-kitayskiya-narod-dzhan-tsinli.html", "text": "Oт 15.30 часа на „Дондуков“ 2 държавният глава Румен Радев ще разговаря със заместник-председателя на Националния комитет на Политическия и консултативен съвет на китайския народ Джан Цинли. Това съобщиха от  прессекретариата на държавния глава .", "date": "2019.04.18", "title": "Президентът Румен Радев ще се срещне със зам.-председателя на Националния комитет на Политическия и консултативен съвет на китайския народ Джан Цинли"}
{"url": "http://www.focus-news.net/news/2019/04/18/2647939/natsionalniyat-savet-za-tristranno-satrudnichestvo-shte-provede-tarzhestveno-zasedanie-na-koeto-shte-otbelezhi-100-godishniya-yubiley-na-mezhdunarodnata-organizatsiya-na-truda.html", "text": "Националният съвет за тристранно сътрудничество ще проведе тържествено заседание, на което ще отбележи 100-годишния юбилей на Международната организация на труда, 18 април, в Гранитна зала на Министерския съвет. Това съобщиха от  правителствената информационна служба . Участие в заседанието ще вземе Маурицио Буси, заместник регионален директор на Международното бюро по труда за Европа и Централна Азия.", "date": "2019.04.18", "title": "Националният съвет за тристранно сътрудничество ще проведе тържествено заседание, на което ще отбележи 100-годишния юбилей на Международната организация на труда"}
{"url": "http://www.focus-news.net/news/2019/04/18/2647941/parlamentat-shte-razgleda-doklada-na-ombudsmana-maya-manolova-za-2018-g.html", "text": "Парламентът ще разгледа доклада на омбудсмана Мая Манолова за 2018 г. Това предвижда програмата за работа на  Народното събрание.   „Няма „Не може“ - с тези думи започва докладът на омбудсмана за изминалата 2018 г. Омбудсманът определя 2018 г. си като година на постижения. 36 892 са гражданите и представителите на организации, получили съдействие от омбудсмана през миналата година. За сравнение през 2017 г. такава помощ са получили 34 908 граждани, а през 2015 г. 16 214 души. Жалбите и сигналите, подадени до омбудсмана са 12 890, или двойно повече в сравнение с 2015 г., когато цифрата им е 6 202. Най-много оплаквания до институцията през изминалата година постъпват от София-град – 3 109. Следват областите: Варна – 575 броя, Пловдив – 570 броя, Бургас – 463 броя, Стара Загора – 322 броя, Плевен – 316, Велико Търново – 312, Враца – 299, Благоевград – 290 и Шумен – 267. През 2018 г. най-много жалби и сигнали засягат проблеми в сектора на обществените услуги, като техният дял от общия брой постъпили жалби и сигнали е 23, 34 %. Следват жалбите, свързани със засегнати или нарушени социални права – 15, 43 %. Третото място заемат проблемите на собствеността с 10, 05 %. Сред кампаниите на омбудсмана през 2018 г. са законодателство за хората с увреждания, битката с двойния стандарт при храните, подкрепата за деца, останали без един или двама родители, социална кухня и други. Докладът до момента беше приет единодушно от депутатите в 6 парламентарни комисии – по вероизповеданията и правата на човека, по труда, социалната и демографската политика, по образованието и науката, по въпросите на децата, младежта и спорта, по правните въпроси и по здравеопазването. \r\nСлед пленарното заседание са свикани 9 парламентарни комисии. На актуални въпроси в Комисията по околна среда и води ще отговаря министър Нено Димов.", "date": "2019.04.18", "title": "Парламентът ще разгледа доклада на омбудсмана Мая Манолова за 2018  г."}
{"url": "http://www.focus-news.net/news/2019/04/18/2647942/ministarat-na-otbranata-krasimir-karakachanov-shte-vrachi-znameto-na-vii-uchenicheski-gvardeyski-otryad-v-gorna-oryahovitsa.html", "text": "Министърът на отбраната Красимир Каракачанов ще участва в церемонията по тържествено освещаване и връчване на знамето на VII ученически гвардейски отряд от СУ „Вичо Грънчаров“ в Горна Оряховица. Tова съобщиха от пресцентъра на  Министерство на отбраната . Ритуалът ще се състои от 18.00 часа на площад „Георги Измирлиев“ в града. Освещаването ще бъде извършено от Негово Високо Преосвещенство Великотърновския митрополит Григорий. В церемонията ще участва и представително формирование от Националната гвардейска част.", "date": "2019.04.18", "title": "Министърът на отбраната Красимир Каракачанов ще връчи знамето на VII ученически гвардейски отряд в Горна Оряховица"}
{"url": "http://www.focus-news.net/news/2019/04/18/2647943/sindikat-obrazovanie-kam-kt-podkrepa-shte-provede-svoyata-yubileyna-x-natsionalna-otchetno-izborna-konferentsiya.html", "text": "От 9.30 часа в зала „Киев“ на Парк Хотел Москва – София Синдикат „Образование“ към КТ „Подкрепа“ ще проведе своята юбилейна X Национална отчетно-изборна конференция, съобщиха от  пресцентъра на КТ „Подкрепа“ . Тази година Синдикатът навършва 30 години от своето създаване и активно включване в живота на българското общество. Гости на високия форум ще бъдат вицепремиерът на България – Томислав Дончев, министърът на образованието и науката – Красимир Вълчев, зам.-министърът на МОН – Деница Сачева, министърът на културата – Боил Банов, министърът на младежта и спорта – Красен Кралев, столичният кмет – Фандъкова, президентът на КТ „Подкрепа“ – инж. Димитър Манолов, почетният президент на КТ „Подкрепа“ – д-р Константин Тренчев, председателят на ДАЗД – д-р Елеонора Лилова, председателят на НИО – д-р Анелия Андреева, началник РУО – София – д-р Ваня Кастрева, представители на различни институции в страната, социалните ни партньори, представители на сродни синдикални организации от чужбина – Албания, Австрия, Македония и от ETUCE.  \r\nX Национална отчетно-изборна конференция ще направи преглед и анализ на образователната система в България. Ще се разгледат стратегии за развитие на българското образование, ще бъдат набелязани проблемите и ще бъдат потърсени решения за преодоляване на трудностите пред българското учителство. Ще се ситуира мястото и ролята на Синдиката в системата на народната просвета, бъдещите цели и задачи за изпълнение, за да се издигне статусът и авторитетът на българския учител. На този форум ще се обсъдят възможностите за повишаване на качеството на образованието у нас, мястото  и ролята на синдикатите, в частност на Синдикат „Образование“ в осъществяване на държавния приоритет „образование“, като залог бъдещето и просперитета на България  в европейски и световен мащаб.  \r\nНа X Национална отчетно-изборна конференция ще бъде направен избор на ново ръководство на Синдикат „Образование“ към КТ „Подкрепа“, което ще поеме щафетата и ще продължи своята работа, съгласно Устава на Синдиката, в полза и служба на българското образование и на един от най-важните му фактори – българският учител – творец, вдъхновител и строител на бъдещето – децата на България.", "date": "2019.04.18", "title": "Синдикат „Образование“ към КТ „Подкрепа“ ще проведе своята юбилейна X Национална отчетно-изборна конференция"}
{"url": "http://www.focus-news.net/news/2019/04/18/2647945/yambol-shte-e-domakin-na-kampaniyata-badi-voynik.html", "text": "Националната информационна кампания „Бъди войник“ ще гостува в град Ямбол. Това съобщиха от пресцентъра на  Министерство на отбраната . Събитията от кампанията започват от 16.00 ч. на площада пред Община Ямбол, където гражданите и гостите на града ще имат възможност да разгледат образци въоръжение, техника и оборудване от състава на 42-ри механизиран батальон и авиобаза Безмер. В програмата от събитията са предвидени демонстрации на специализиран ръкопашен бой и на тактически действия в градски условия на военнослужещи от Сухопътните войски. \r\nПо същото време ще бъде открита информационна борса за набиране на войници и матроси, на която всеки ще може да получи пълна и точна информация за обявените конкурси и условията за кандидатстване. Със свои информационни щандове ще се представят Сухопътните войски, Военновъздушните сили, Военноморските сили, Националната гвардейска част, Служба „Военна полиция“, 68-ма бригада „Специални сили“ и Централното военно окръжие. \r\nНа събитието в Ямбол ще присъстват заместник-командирът на Военновъздушните сили бригаден генерал Петьо Мирчев и началникът на щаба на Сухопътните войски бригаден генерал Николай Караиванов, които ще отговарят на въпроси на медиите след динамичния показ. \r\nКонцертът на Представителния ансамбъл на Въоръжените сили и Представителния духов оркестър на Сухопътните войски ще започне в 18.30 ч. в голямата зала на Община Ямбол.", "date": "2019.04.18", "title": "Ямбол ще е домакин на кампанията „Бъди войник“"}
{"url": "http://www.focus-news.net/news/2019/04/18/2647944/pp-gerb-organizira-grazhdanski-dialog-na-tema-obrazovanie-v-sofiya.html", "text": "Граждански диалог на тема образование ще се проведе от 18.00 часа в Зала 3 на НДК. Това съобщиха от  пресцентъра на ПП ГЕРБ.  Форумът е част от платформата за граждански диалози \"Европа в нашия дом\". Участие в срещата ще вземат Йорданка Фандъкова –  кмет на София и заместник-председател на ГЕРБ, Красимир Вълчев – министър на образованието и науката, Милена Дамянова – председател на Комисията по образованието и науката в 44-то Народно събрание, Малина Едрева –председател на Комисията по образование, култура, наука и културно многообразие в СОС.  \r\nБългарският еврокомисар по цифрова икономика и цифрово общество Мария Габриел и евродепутатът Ева Майдел също ще участват в събитието.", "date": "2019.04.18", "title": "ПП ГЕРБ организира граждански диалог на тема образование в София"}
{"url": "http://www.focus-news.net/news/2019/04/18/2647947/sotsialna-komisiya-shte-reshi-na-vtoro-chetene-dali-novite-pensioneri-shte-mogat-da-vklyuchvat-v-izchislyavaneto-na-pensiyata-si-dohoda-za-trite-nay-blagopriyatni-godini-predi-1997-g.html", "text": "Комисия по труда, социалната и демографската политика ще проведе заседание. Това предвижда дневния ред на  комисията . То ще започне един час след приключване на пленарното заседание. На вниманието на членовете й се поставят две точки.  \r\nПо първа точка депутатите ще разгледат на второ четене двата законопроекта за промени в Закона за социално подпомагане, внесени от ГЕРБ и „Обединени патриоти“. Внесените от ГЕРБ промени предвиждат получаването на месечни социални помощи да се обвързва с полагане на общественополезен труд от безработни лица в трудоспособна възраст, освен в случаите на майчинство или когато здравословното състояние на лицето не позволява това. От управляващата партия предлагат още помощите да се обвържат и с редовното посещение на детска градина или училище от детето или ученика в задължителна предучилищна или съответно училищна възраст, съобразно формата на организация или на обучение, освен ако това е невъзможно поради здравословното му състояние. В заключителните разпоредби от ГЕРБ предлагат промени и в Закона за семейните помощи за деца. Те настояват месечните помощи за дете до завършване на средно образование да се прекратяват, ако в рамките на един месец от учебната година са допуснати повече от три дни отсъствия от дете, посещаващо група за задължително предучилищно образование, и от пет учебни часа за учениците. \r\nСходни текстове са предложени от „Обединени патриоти“. Патриотите предлагат получаването на месечни социални помощи да се обвързва с полагането на общественополезен труд, участието в програми за ограмотяване и повишаване на квалификацията или спазване на мерки за въздействие и възпитание. Патриотите дават и дефиниция на понятието недобросъвестно получени средства от социални помощи. Това е налице, когато за получаването им не са изпълнени или са нарушени изискванията на закона или други норми, включително, когато получателят притежава имущество, което не съответства на заявените от него доходи.  \r\nДепутатите ще се занимаят и с второто четене на Кодекса за социално осигуряване. В сега действащото законодателство в осигурителния доход, от който се изчисляват новите пенсии за трудова дейност, не се включва периодът от три последователни, избрани от лицето години от последните 15 години осигурителен стаж до 1 януари 1997 г., както и осигурителният доход в периода 1 януари 1997 до 31 декември 1999 г. С внесените изменения се дава възможност на лицата при подаване на заявление за отпускане на пенсия след 31 декември 2018 г. да изберат размера на пенсията им да бъде определен с индивидуален коефициент, изчислен по стария ред. Това означава, че ще могат да включат дохода за трите най-благоприятни години преди 1997 г. и на целия доход от 1 януари 1997 г. до пенсионирането им.", "date": "2019.04.18", "title": "Социална комисия ще реши на второ четене дали новите пенсионери ще могат да включват в изчисляването на пенсията си дохода за трите най-благоприятни години преди 1997 г."}
{"url": "http://www.focus-news.net/news/2019/04/18/2647948/stolichniyat-obshtinski-savet-shte-glasuva-zakupuvaneto-na-10-upotrebyavani-tramvai.html", "text": "Столичният общински съвет ще гласува доклад за закупуване на 10 употребявани трамваи тип Т6А5 за междурелсие 1435 mm за нуждите на „Столичен електротранспорт” ЕАД. Това се посочва в дневния ред на  редовното заседание . По предложение на зам.-кмета Дончо Барбалов ще бъде разгледан доклад за промяна на бюджета на Столична община за първото тримесечие на 2019 година. Тази година Столична община прие рекордно голям бюджет в размер на над 1,7 млрд. лева. Основните приоритети са модернизацията на градския транспорт и на транспортната инфраструктура, екологията и образованието. Общинските съветници ще гласуват и доклад за сключване на споразумение между Столична община и Сдружение „Щройнерхилфе Булгариен“ за осиновяване на безстопанствени кучета в Германия. По време на редовното заседание ще бъде разгледана Стратегия за личностно развитие на децата и учениците за 2019 г., както и отчет за изпълнение на стратегията за 2018 г. Столичните общински съветници ще гласуват по процедура за поставяне на зарядни станции за електрически превозни средства на общинските пазари. На заседанието ще бъде представен и доклад за издаване на заповед в полза на Министерството на регионалното развитие и благоустройството, обезпечаваща авансово плащане за проект „Осигуряване на инфраструктура за създаване на 5 нови социални услуги в общността“, одобрен за финансиране по Оперативна програма „Региони в растеж“ 2014-2020.", "date": "2019.04.18", "title": "Столичният общински съвет ще гласува закупуването на 10 употребявани трамваи"}
{"url": "http://www.focus-news.net/news/2019/04/18/2647946/izlozhba-mirat-i-voynata-v-obrazi-shte-se-sastoi-vav-foayeto-na-ban.html", "text": "Изложба „Мирът и войната в образи“ ще се състои от 11.00 часа във фоайето на БАН. Това съобщиха от пресцентъра на  ПП АБВ . Изложбата е по инициатива на Световното движение за мир.", "date": "2019.04.18", "title": "Изложба „Мирът и войната в образи“ ще се състои във фоайето на БАН"}
{"url": "http://www.focus-news.net/news/2019/04/18/2647949/api-zapochva-obrushvane-na-skatove-v-troyanskiya-prohod-dvizhenieto-shte-se-spira-za-intervali-ot-2-chasa.html", "text": "Започва обрушване на скатове в Троянския проход от южната му страна в област Пловдив. Това съобщиха от пресцентъра на  Агенция „Пътна инфраструктура“ . Движението ще се спира за интервали от 2 часа докато алпинистите премахнат скалната маса и платното се разчисти. Всички моторни превозни средства ще изчакват на място, а алтернативният маршрут е през прохода „Шипка“. Работата на алпинистите ще продължи до 25 април /четвъртък/, който е последният работен ден преди Великден. По време на почивните дни ограничение в движението няма да има и всички превозни средства ще пътуват през Троянския проход без спиране на трафика. Обрушването на скатовете ще продължи на 30 април /вторник/, а след това и в периода 2-3 май, 7-10 май, 13-17 май и 20-21 май. За да не се затруднява движението, няма да се извършва обрушване на скатовете и да се ограничава движението в почивните дни за Гергьовден /4-6 май/, както и в събота и неделя /11-12 май и 18-19 май/. Гражданите и транспортните фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.04.18", "title": "АПИ: Започва обрушване на скатове в Троянския проход, движението ще се спира за интервали от 2 часа"}
{"url": "http://www.focus-news.net/news/2019/04/18/2647952/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от  пресцентъра на дружеството. \r\nВъв връзка с изпълнение на инвестиционен проект за подмяна на уличен водопровод на ул. „Альовица“ с. Лозен , се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Борова гора“, ул. „Васил Левски“, ул. „Половраг“, ул. „Караджин“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин“ ъгъла с ул. „Иван Пешев“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на тeзи инвестиционнr проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателен кран на ул. „Камчия“ жк. „Христо Смирненски“, се налага спиране на водоподаването от 10.00 до 20.00 часа на клиентите на „Софийска вода“, живеещи в района на: \r\nул. „Мъдрен“ от ул. „Ген. Георги Тановски“ до ул. „Александър Момчев“ \r\nул. „Камчия“ от ул. „Слатинска“ до ул. „Ген. Георги Тановски“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Камчия“ ъгъла с ул. „Мъдрен“. \r\nВъв връзка с подмяна на пожарен хидрант на ул. „Вечерница“ кв. „Курило“, се налага спиране на водоподаването от 09:30 до 18:00 часа на клиентите на „Софийска вода“, живеещи в района на: \r\nул. „Вечерница“, ул. „Искърско дефиле“, ул. „Чавдар войвода“ \r\nПри продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска на адрес:на площада на ул. „Вечерница“ ъгъла с ул. „Търговска“. \r\nВъв връзка с подмяна на сградно водопроводно отклонение на ул. „Искър“ с. Кривина, се налага спиране на водоподаването от 10.00 до 19.00 часа на клиентите на „Софийска вода”, живеещи в района на: \r\nул. „Балабана“, ул. „Римска ракла“, ул. „Тодор Радунчев“, ул. „Стара река“, ул. „Розова градина“, ул. „Искър“. \r\nПри продължителност на строително-ремонтните дейности над 12 часа „Софийска вода“ ще осигури алтернативно водоснабдяване с водоноска на адрес: ул. „Искър“ ъгъла с ул. „Минзухар“. \r\nВъв връзка с подмяна на сградно водопроводно отклонение на ул. „Кочо Честименски“ жк. „Хаджи Димитър“, се налага спиране на водоподаването от 09.00 до 19.00 часа на клиентите на „Софийска вода”, живеещи в: \r\nбл. 113. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга на бл. 113. \r\nвъв връзка с реконструкция на уличен водопровод на ул. „Труд“ кв. „Суходол“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Труд“, ул. „Люлинска“ от № 10 до ул. „Стоичко Станиславов“, ул. „Перла“ от ул. „Люлинска“ до ул. „Воденицата“ и ул. „Воденицата“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлинска“ ъгъла с ул. „Перла“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -   .", "date": "2019.04.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/18/2647953/dobrich-dvizhenieto-po-napravleniyata-dobrich-silistra-i-general-toshevo-gkpp-kardam-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по направленията Добрич – Силистра и Генерал Тошево – ГКПП „Кардам“ се осъществява с повишено внимание поради ремонтни дейности на асфалтовата настилка и се регулира с пътни знаци, предаде кореспондентът на  Радио „Фокус” – Варна . В Община Каварна се рехабилитират четири пътни участъка от общинската мрежа - Топола Шабла- Каварна – Раковски – Иречек, Каварна – Балчик- Божурец, Каварна – Топола и Каварна – Балчик – Топола – местността „Иканталъка“. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, духа слаб вятър, температурата на въздуха е около 6 градуса.  \r\nЖулиета НИКОЛОВА", "date": "2019.04.18", "title": "Добрич: Движението по направленията Добрич – Силистра и Генерал Тошево – ГКПП „Кардам“ се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2019/04/18/2647954/burgas-obshtina-pomorie-daryava-5-000-evro-za-katedralata-notr-dam-dyo-pari.html", "text": "Общински съвет – Поморие ще проведе извънредно заседание от 17.00 часа, на което ще бъде разгледана единствена точка – предложение за дарение на 5 000 евро за парижката катедрала „Нотр Дам дьо Пари”, наричана още „Парижката Света Богородица“. Това съобщиха от пресцентъра на  Общината . Предложението е на кмета Иван Алексиев и е по повод трагичния инцидент, опожарил част от световноизвестния готически храм. \r\n„Парижката Света Богородица“ е построена е през 1345 г. в центъра на Париж, като една от първите катедрали в готически стил на остров Сите на река Сена. Скулптурната украса на фасадата се смята за една от най-красивите в света. Това е и мястото, където Наполеон I е коронясан като император. \r\nОгнената стихия от 15 април 2019 г. унищожи голяма част от покрива на централния корпус на сградата и доведе до рухване на заострения, висок близо 100 м. връх на катедралата. \r\n„Като част от европейското семейство, споделящо общ дом и ценности, считам че е дълг на всеки един от нас да бъде съпричастен към грижата за опазване на културно – историческите и религиозни ценности, каквато е и вечният символ на Париж – „Нотр Дам дьо Пари”. Нека с този акт на дарение изкажем своята съпричастност към значимия паметник на френската и европейска култура”, пише в докладната си кметът Иван Алексиев.", "date": "2019.04.18", "title": "Бургас: Община Поморие дарява 5 000 евро за катедралата „Нотр Дам дьо Пари”"}
{"url": "http://www.focus-news.net/news/2019/04/18/2647956/api-vremenno-dvizhenieto-v-tunel-topli-dol-na-am-hemus-shte-se-osashtestvyava-dvuposochno-v-trabata-za-sofiya-poradi-remontni-deynosti.html", "text": "От 09.00 до 19.00 часа движението в тунел „Топли дол“ на АМ „Хемус“ ще бъде ограничено в тръбата за Варна поради ремонт на осветителната система, почистване на стените, настилката и бализите. Това съобщиха от  Агенция „Пътна инфраструктура“ . Трафикът ще се осъществява двупосочно в тръбата за София. Необходимо е шофьорите да карат внимателно и да спазват стриктно поставената сигнализация.", "date": "2019.04.18", "title": "АПИ: Временно движението в тунел „Топли дол“ на АМ „Хемус“ ще се осъществява двупосочно в тръбата за София поради ремонтни дейности"}
{"url": "http://www.focus-news.net/news/2019/04/18/2647959/detski-folkloren-konkurs-da-sahranim-traditsiite-shte-se-provede-v-shumen.html", "text": "Шестият фолклорен конкурс „Да съхраним традициите“ за деца от детските градини ще се проведе от 09.00 часа в Младежкия дом. Това съобщиха от  Община Шумен . Тазгодишното издание на конкурса е част от програмата със събития на Община Шумен, с която се отбелязват 130 години от началото на предучилищното образование в града. В него ще се включат 440 деца от 26 детски градини от Шумен, Велики Преслав, Нови Пазар, Варна, Ямбол, Сливен, Нова Загора и от селата Дибич, Ивански, Вълнари и Салманово. В категория фолклорно-етнографски жанр /празник или обичай/ ще се състезават шест състава. Те ще пресъздадат обичаите Момински пролетен буенек и Ямболски коледарски буенек, Гергьовден, Прощъпулник, Ерменлия – обичай от Странджа и народни игри. В категория български народни танци ще се включат 16 танцови състава. От тази година в конкурсната програма е включена и нова категория – за фолклорно пеене, в която ще участват 13 изпълнители. В категория за изобразително-приложно изкуство малчуганите могат да участват с детски рисунки, пана, кукерски маски, кукли в български носии, глинени съдове, изработени от децата с помощта на родителите. Изпратените до момента експонати са подредени в изложба във фоайето на ДГ „Слънце“, корпус 2, а отличените творби ще бъдат показани на сцената на Младежкия дом по време на конкурса. Представянето на малките участници ще се оценява от професионално жури.  В четирите категории на конкурса ще бъдат отличени трите най-добре представили се формации и индивидуални изпълнители. Ще има и награда на публиката – за най-оригинална хореография.", "date": "2019.04.18", "title": "Детски фолклорен конкурс „Да съхраним традициите“ ще се проведе в Шумен"}
{"url": "http://www.focus-news.net/news/2019/04/18/2647955/veliko-tarnovo-nad-30-izlozhiteli-ot-stranata-i-chuzhbina-koito-shte-se-vklyuchat-v-16-to-izdanie-na-mezhdunarodnoto-izlozhenie-kulturen-turizam.html", "text": "Велико Търново става столица на културния туризъм. В града идват над 30 изложители от страната и чужбина, които ще се включат в 16-то издание на Международното изложение „Културен туризъм“. Това съобщиха за  Радио „Фокус“  от Общинската туристическа агенция „Царевград Търнов“. Изложителите ще представят уникални исторически забележителности, атрактивни събития и  познавателните пътувания. Посетителите на изложението ще могат да избират сред оферти за пролетни празници,  летни почивки, СПА отдих и туристически забележителности, представени от над 30 общини от страната, сред които Русе, Свищов, Бургас, Троян, Горна Оряховица, Несебър, Смолян, Елена, Плевен, Девин, Вършец, Велинград и други. Историческите музеи от Разград, Клисура и Карлово ще привличат посетители с интересни тематични изложби и безценни реликви. В борсата ще се включат и посолствата на Азербайджан, Виетнам, Индонезия, Палестина, Южноафриканската Република, Китайският културен център и за първи път – екипът на туристическия информационен център от сръбския Димитровград. \r\nОрганизаторите са подготвили занаятчийски работилници, както и такива за боядисване на великденски яйца. \r\nЕдинственият специализиран форум за културен туризъм на Балканите се организира, по инициатива на Община Велико Търново, от Общинската туристическа агенция „Царевград Търнов“ със съдействието на Министерството на туризма на Република България. Под патронажа на министъра на туризма Николина Ангелкова ще се проведе и българо-руска кръгла маса за ролята на регионите за развитието на туризма и перспективите на културния туризъм. \r\nОфициалното откриване на XVI Международно туристическо изложение „Културен туризъм“-Велико Търново ще се състои от 11.00 часа на откритата сцена пред Двореца на културата и спорта „Васил Левски“. \r\nЛуиза ТРАНЧЕВА", "date": "2019.04.18", "title": "Велико Търново: Над 30 изложители от страната и чужбина, които ще се включат в 16-то издание на Международното изложение „Културен туризъм“"}
{"url": "http://www.focus-news.net/news/2019/04/18/2647957/pregled-na-osnovnite-temi-v-starozagorskiya-pechat.html", "text": "„Реставраторът Лука Делийски: Трагедията от „Нотр Дам\" трябва да бъде обеца и за нашите уши!”, е водещо заглавие на вестник  „Старозагорски новини“ . „Трагичното събитие от духовното сърце на Париж - катедралата „Нотр Дам\", трябва да бъде обеца и за нашите, българските, уши, защото французите със сигурност ще успеят да възстановят щетите от пожара, много преди ние да сме разбрали, че имаме десетки храмове в окаяно състояние. И че ако ние не се заемем с тяхното възстановяване и връщане на богомолците, няма кой друг да го стори\", категоричен е художникът-реставратор Лука Делийски, който вече три десетилетия възстановява фрески и икони в десетки православни църкви на територията на цялата страна. Започнал е още като първокурсник в Художествената академия в курса на проф. Любен Прашков. \r\nЛука Делийски, чийто прадядо Илия е бил личен телохранител на Бенковски, припомня, че и българските храмове не са били подминати от подобни на парижкото събитие: през 70-те години на миналия век по време на реставрация е бил подпален сливенският Катедрален храм \"Свети Димитър\". Както в \"Нотр Дам\", и там не е имало зла умисъл, просто се работело с опасни, леснозапалими материали. По една случайност с пожар се разминал и последният реставриран изцяло старозагорски храм \"Свети Николай\", където прекалено усърдна богомолка едва не подпалила с вощеницата си найлоните, с които било покрито скелето.  \r\n55-годишният майстор на четката и познавач на каноните твърди, че българската държава разполага с добре подреден регистър на черквите и манастирите, специалистите имат ясна представа за състоянието им, но липсвала смислена политика къде и какво трябва по-напред да се направи. Сериозни средства са били похарчвани за черкви, които впоследствие остават заключени само защото районът е или обезлюден или просто няма православни. Делийски напомня, че всяка черква се нуждае от периодично, поне през 10 - 15 години, обновление на стенописите си по простата причина, че при нас се използват свещи, чийто дим се напластява върху стените. По думите му в един средно голям храм като старозагорския \"Света Богородица\", където в момента реставрира пространството вътре в олтара, за 12 месеца се изгарят между 2.5 и 3 т вощеници, димът им е като киселина върху образите на изрисуваните от старите зографи ликове на светци.  \r\n\"България разполага с истинска реставраторска школа, в момента на различни места работят поне около 100 души специалисти. Наши реставратори от няколко години са в екипа по възстановяването на Помпей, българин работи в холандска арамейска църква\", споделя Делийски. За съжаление, те са малко познати на обществеността, за тях се чува само при скандали, които бързо отшумяват и хората ги забравят, без да си дават сметка, че скъпоценни за историята ни артефакти остават забутани в някой склад. Като един от примерите той припомня случилото се около църквата \"Свети 40 великомъченици\" в старата престолнина Търново, където така и не са върнати обратно свалените стенописи заради крамола около избора на екипа. \"Реставрациите в нашите храмове започват, казано на църковен език, \"при благовремие\", лошото е, че никой не може да каже кога точно ще настъпи то и не са малко случаите, в които реставраторите влизат прекалено късно, когато голяма част от наследството е безвъзвратно похабено било от влагата или жегата, или от злосторнически ръце. Влияние оказва и нашият български синдром, завистта и влошените междуличностни отношения. Не мога да кажа каква част, но поне около 1/3 от родните черкви са безвъзвратно загубени. Идете в района на Ивайловград и пребройте колко черкви са, ако не паднали, то с ръждясали катинари на портите си. За съжаление, май напоследък залитнахме в друга крайност, хвърляме усилията си във възстановяването на артефакти от преди 2 хилядолетия, а някак забравяме Възраждането. Може би страдаме от комплекса на малката нация, която сънува някогашното си величие\", с голяма доза тъга в гласа отбелязва Лука Делийски. И напомня, че през 2022 година ще се навърши век от началото на Балканската война, обявена от цар Фердинанд в двора на старозагорската църква \"Света Богородица\", чиито стенописи просто плачели за освежаване и реставрация след иначе успешния ремонт на корпуса и двора й.  \r\nДелийски припомня още, че след прочитането на меморандума за началото на войната монархът обещава след победата да подпомогне храма. Резултатът е записан от църковната кондика: от бюджета на двореца са били приведени 5720 златни лева, равняващи се на 252 турски лири. С указание на иконостаса да бъде поставен личният вензел на Фердинанд с бурбонските лилии. След 9 септември 1944 г. вензелът е бил обезобразен и скрит, възстановили го при реставрацията преди 4 години.  \r\n„След умъртвяването на над 4 000 овце и кози се оказа, че: БАБХ не разполага с информация за щама на чумата”, отбелязва още всекиндевникът. Твърденията на учени от Тракийски университет - Стара Загора, че няма категорични доказателства на чумата по дребните преживни животни в Странджа и че прибързват с избиването на животните, въобще не са били случайни.  Истината лъсна близо година по-късно благодарение на един старозагорец - бившия общински съветник Тихомир Томов, който направи официално запитване до Българската агенция по безопасност на храните (БАБХ) по Закона за достъп до информация. От Агенцията той е поискал да получи информация за щама на чумата.  Отговорът, който е получил Томов от БАБХ, гласи дословно:  \r\n\"Във връзка с Вашето заявление, постъпило в Централното управление на Българската агенция по безопасност на храните по електронен път, на електронната поща на БАБХ: bfsa@bfsa.bg, с вх. No 508/01.04.2019 г., с което се иска достъп до информация по реда на ЗДОИ, а именно: \"информация относно щама на откритото заболяване \"чума по дребните преживни животни\" в Странджа от лятото на 2018 г.\" Ви уведомяваме, че:  \r\nБългарската агенция по безопасност на храните не разполага с информация относно щама на откритото заболяване \"чума по дребните преживни животни\" в Странджа от лятото на 2018 г.  Полученият отговор от БАБХ звучи, меко казано, скандално на фона на над 4000-те умъртвени животни в меката на овцевъдството и козевъдството в България - Странджа.  \r\nОще миналата година, когато започна масовата евтаназия, водещи специалисти изразиха предположение, че в двете лаборатории (у нас и във Франция), където бяха изпратени кръвните проби от животните, е открит не щам на заразени от чума овце и кози, а ваксинален щам. Тоест някой от животновъдите в обявените от БАБХ огнища на заразата е закупил ваксини от Турция, нелегално е ваксинирал животните си, които впоследствие са били продавани в съседни райони. Овцете и козите, носители на ваксиналния щам, обаче не са приносители на заболяването, което обяснява и защо нямаше установено нито едно животно умряло от чума, при все че болестта е на 100% смъртоносна, а леталният изход настъпва между 14-ия и 28-ия ден от заразяването.  \r\nСъмненията се засилиха и след като стана известно, че нито един български учен миналото лято не беше ползван като консултант от БАБХ, въпреки че в Тракийски университет - Стара Загора, има специалисти с европейско признание. Темата с евтаназията на 4000 животни и огромните загуби, които претърпяха фермерите в Странджа, не е затворена страница. След отговора на БАБХ, че не разполага с информация за щама на чумата, но въпреки това изби животните, би трябвало компетентните органи да разнищят мистерията. Защото става дума за стотици хиляди левове претърпени загуби, за поминък и прекършени човешки съдби. „Зевзеци окачиха табела „Продава се „на елитна гимназия в Казанлък““, пише още вестникът.  С огромна пластмасова табела и надпис „Продава се“ осъмна в сряда най-елитното училище в Казанлък: Профилираната природо-математическа гимназия „Никола Обрешков“, където учат 675 млади физици и математици от 5-и до 12-и клас. Табелата е била прикована с гвоздеи на ръба на стоманобетонна козирка на самия покрив. На нея е изписан и мобилен номер, на който отговаря Стефан Кожин от фирма, занимаваща се с отглеждане на маслодайни рози и добива на етерични масла в района на павелбанското село Скобелево. 35-годишният мъж остана изумен от „новината“ и заяви, че няма никакво обяснение за това. „Зная много коя е гимназията, там години наред работеше „златният Тео“ (преподавателят по физика Теодоси Теодосиев, създател на родната школа-инкубатор на млади таланти), но нямам никакво отношение към учебното заведение. Звъниха ми и други колеги и на тях обясних, че може би става въпрос за някаква глупава шега или грешка“, коментира Кожин. Като пълен абсурд окачестви окачването на табелата и то на място, до което се стига с риск за живота по аварийното стълбище и директорът на гимназията Красимир Дамянов. Лично той я видял към 8:00 часа при пристигането си на работа, показал му я един от служителите. За съжаление, от страната, където е аварийното стълбище, нямало монтирана видеокамера и това правело намирането на „шегобиеца“ задача с много неизвестни. „Вместо да се занимаваме с нещо сериозно, вместо да се похвалим с добрите си постижения – налага се да се обясняваме за неща, които нямат нищо общо с разума!“, коментира директорът на гимназията. Сходен надпис с искане на оставката на Дамянов се появи преди малко повече от година върху сградата, така и не се стигна до автора му. В ППМГ „Никола Обрешков“ преди две години отвори врати Национален център по природни науки, за който бяха осигурени 1 млн. лв. от МОН и 350 хил. лв. от бюджета на общината. Създаването на центъра бе съпроводено с нелеп строителен инцидент, при който при направата на изкопните работи за новото крило на 22 юни 2015 г. рухна част от сградата и това доведе до близо година забавяне на строителството. И досега не са завършили съдебните дела за направените тогава извънредни разноски.", "date": "2019.04.18", "title": "Преглед на основните теми в старозагорския печат"}
{"url": "http://www.focus-news.net/news/2019/04/18/2647961/pernik-v-tsentara-za-podkrepa-za-lichnostno-razvitie-obshtinski-detski-kompleks-shte-bade-otkrita-izlozhba-ot-risunki-na-uchenitsi-ot-balgarski-nedelni-uchilishta-v-chuzhbina-pod-nadslov-obich-za-balgariya.html", "text": "От 14.30 часа в Центъра за подкрепа за личностно развитие-Общински детски комплекс Перник ще бъде открита изложба от рисунки на ученици от български неделни училища в чужбина под надслов „Обич за България“.Това съобщиха от пресцентъра на  Община Перник . Провеждането на инициативата е израз на дългосрочни усилия на Министерството на науката и образованието и Асоциацията на българските училища в чужбина за създаване, подкрепа и популяризиране на дейността на българските неделни училища и за съхраняване на националното самосъзнание на младите българи зад граница. Министерството на образованието и науката осигурява функционирането на близо 400 български училища по света в 36 държави на 6-те континента. Осигурява се не само реална възможност за обучението по родния език, история и география на България, а и за дейности, свързани с фолклора, музиката, изкуството и националната култура. Представените в изложбата рисунки са на ученици от българските неделни училища в Италия, Франция, Белгия, Германия, Ирландия, Великобритания, Австрия, Гърция, Молдова. Изложбата \"Обич за България\" съдържа 60 картини и е пътуваща - в страната, до задгранични мисии, до организации на българите в чужбина и до православни общини, които имат училища по света. В ЦПЛР-ОДК Перник изложбата ще бъде до 26.04.2019 г.", "date": "2019.04.18", "title": "Перник: В Центъра за подкрепа за личностно развитие-Общински детски комплекс ще бъде открита изложба от рисунки на ученици от български неделни училища в чужбина под надслов „Обич за България“"}
{"url": "http://www.focus-news.net/news/2019/04/18/2647962/burgas-s-kontserti-i-raznoobrazni-art-proyavi-shte-bade-otpraznuvana-tsvetnitsa-v-grada.html", "text": "Разнообразни концерти и арт прояви очакват жителите на Бургас за Цветница. Това съобщиха от пресцентъра на  Община Бургас . Празничната програма стартира с концерт и изложба на школите към Народно читалище (НЧ) „Фар 1946“ в галерия „Георги Баев“. Експозицията е озаглавена „Цветни усмивки“ и ще бъде открита в 17.00 часа.  \r\nВ 11.00 часа на 19 април в парка в к-с „Славейков“ (до Теньова къща) ще започне пролетният концерт „Ой, Лазаре, Цветница иде, Цветница и Великден и личен ден Гергьовден“, организиран от НЧ „Пенчо Славейков 1983“. Там ще бъдат разположени и творчески работилници и базар. От 11.30 часа в  Етнографския музей на ул. „Славянска“ 69 ще бъде представен обичаят лазаруване. \r\nНа 20 април, Лазаровден, от 11.30 часа на открита сцена „Охлюва“ ще започне пролетен концерт на пенсионерски клубове в Бургас. \r\nНа Цветница ще има празнични прояви в различни точки на града – в „Акве калиде“, в експоцентър „Флора“, на пл. „Св. св. Кирил и Методий“, в к-с „Изгрев“, в к-с „Меден рудник“ – пред храм „Св. Димитър“ и пред ОУ „Петко Росен“, както и в градинката до Часовника. В туристически комплекс „Акве калиде“ в кв. „Ветрен“ ще бъде представена постановката на Държавен куклен театър Бургас – „Яйцето“, а след това малчуганите ще могат да се включат в арт работилница за изработване на гигантска кошница. От 10.30 до 13.30 часа в експозиционен център „Флора“ ще се проведе 5-то издание на фестивала „Великденската магия на българското яйце“. В 10.30 часа стартират и празничните прояви, посветени на Цветница на пл. „Св. св. Кирил и Методий“. Там ще има детски творчески ателиета, а Фолклорен ансамбъл (ФА) „Атанас Манчев“ – деца с ръководител Павлина Кръстева, и Народен хор „Трепетлика“ с диригент Пепа Запрянова ще се грижат за настроението на присъстващите. В 12.00 ще започне празничният концерт с участието на Ансамбъл за народни песни и танци „Сливен“ с ръководител Димитър Димитров, и Професионален фолклорен ансамбъл „Странджа“ с ръководител Марио Егов. Два концерта ще зарадват жителите на най-големия комплекс „Меден рудник“. В 11.00 часа пред храм „Св. Димитър“ старт на празника ще дадат ФА „Атанас Манчев“, Детска фолклорна формация „Звъника“ и гайдарска школа с ръководител  Георги Миронски. Организатор на проявата е НЧ „Паисий Хилендарски 1928“. До ОУ „Петко Росен“, също в 11.00 часа, ще започне концертът „Пъстра Цветница“, с участието на  народния певец Костадин Михайлов, Георги Миронски – гайда, Пламен Янев – акордеон, Стоян Френчев – тъпан, Фолклорна формация „Чинките“, Театрално студио (ТС) „Младост“, ТС „Пламък“. Организатор е  НЧ „Св. св. Кирил и Методий 1985“. \r\nВ концерта в ж. к. „Изгрев“  от 11.00 часа ще се включат възпитаници на СУ „Добри Чинтулов“. Организатори са НЧ „Изгрев 1909“ и НЧ „П. Славейков 1983“. От 13.00 часа в градинката до Часовника ще започне празничният концерт на Бургаския духов оркестър.", "date": "2019.04.18", "title": "Бургас: С концерти и разнообразни арт прояви ще бъде отпразнувана Цветница в града"}
{"url": "http://www.focus-news.net/news/2019/04/18/2647963/kyustendil-dvuposochno-dvizhenie-v-edna-lenta-se-izvarshva-na-tretoklasen-pat-107-v-uchastaka-mezhdu-selo-pastra-i-rilski-manastir-ot-km-27700-do-km-27750.html", "text": "Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750, поради извършване на аварийно-възстановителни дейности по обрушване на ската.  Участъкът е сигнализиран с пътни знаци. Това съобщи за  Радио \"Фокус\" – Пирин  дежурният служител в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Поради свличане на земна маса движението на третокласен път 623 Бобов дол-Жедна от км 15+200 до км 15+270 се осъществява в една лента. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.04.18", "title": "Кюстендил: Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750"}
{"url": "http://www.focus-news.net/news/2019/04/18/2647940/ministar-nikolina-angelkova-shte-otkrie-vav-veliko-tarnovo-xvi-mezhdunarodno-izlozhenie-kulturen-turizam-i-balgaro-ruska-kragla-masa-v-turizma.html", "text": "Министърът на туризма Николина Ангелкова ще открие във Велико Търново XVI Международно изложение „Културен туризъм“. Откриването на форума е от 11.00 часа в Двореца на културата и спорта „Васил Левски”. Това съобщиха от пресцентъра на  Министерството . В своето XVI издание изложението „Културен туризъм” разширява значително експозиционната си площ и създава нови възможности за представяне на участниците. В рамките на международната борса във Велико Търново ще се състои и Българо-руска кръгла маса „Ролята на туризма за развитие на регионите. Културният туризъм – традиции и бъдеще“. Българо-руският форум ще бъде открит от министър Ангелкова същия ден в 14 часа в музей „Възраждане и Учредително събрание“. Руската делегация, която ще посети България, включва 23 участници, сред които ръководители и членове на туристическите администрации на 12 руски региона. Основните теми, които ще се дискутират на кръглата маса, са „Регионите на България и Русия – центрове за съхранение и развитие на културните традиции и историческата памет“ и „Регионалното сътрудничество – основа за развитието на културните и туристическите връзки между България и Русия“. Подобни двустранни туристически форуми предстои да бъдат организирани и със САЩ, Германия, Полша, Сърбия.", "date": "2019.04.18", "title": "Министър Николина Ангелкова ще открие във Велико Търново XVI Международно изложение „Културен туризъм“ и българо-руска кръгла маса в туризма"}
{"url": "http://www.focus-news.net/news/2019/04/18/2647964/sofiya-mobilen-punkt-shte-sabira-opasni-otpadatsi-v-rayonite-oborishte-izgrev-i-mladost.html", "text": "От 18 до 20 април 2019 г. ще се проведе тридневна кампания за разделно събиране на опасни отпадъци от домакинствата в три столични района - „Оборище“, „Изгрев“ и „Младост“. Това съобщиха от пресцентъра на  Столична община .  \r\nМобилният пункт ще бъде разположен от 8.30 до 14.30 часа в: \r\n- Район „Оборище“- на 18 април,  четвъртък – бул. „Янко Сакъзов“- на входа на парк „Заимов“, срещу ул. „Васил Априлов“;  \r\n- Район „Изгрев“ - на 19 април, петък – жк. „Дианабад“, ул. „Васил Калчев“ и ул. „Владимир Трендафилов“, пред магазин Т Маркет; \r\n- Район „Младост“- на 20 април , събота  - жк. „Младост“ 1, бул. „Андрей Сахаров“, на паркинга пред магазин CHINA CITY (между бл. 44 и бл. 45).  \r\nГражданите ще могат да предават безвъзмездно следните опасни отпадъци, образувани от домакинствата: \r\n- Живак и живаксъдържащи уреди (живачни термометри, прекъсвачи и други подобни); \r\n- Лакове и бояджийски материали; \r\n- Домакински препарати и химикали; \r\n- Мастила и замърсени опаковки; \r\n- Фармацевтични продукти (лекарства с изтекъл срок на годност. \r\nСистемата за събиране на опасни отпадъци от домакинствата се прилага в София от началото на 2012 г. и е плод на съвместните усилия на Столична община и БалБок Инженеринг АД.", "date": "2019.04.18", "title": "София: Мобилен пункт ще събира опасни отпадъци в районите „Оборище“, „Изгрев“ и „Младост\""}
{"url": "http://www.focus-news.net/news/2019/04/18/2647965/dobrich-kmetat-yordan-yordanov-organizira-konsultatsii-za-sformirane-sastavite-na-sektsionnite-izbiratelni-komisii-na-teritoriyata-na-obshtinata.html", "text": "Кметът на Добрич Йордан Йорданов организира консултации за сформиране съставите на секционните избирателни комисии на територията на общината за произвеждане на изборите за членове на Европейския парламент от Република България на 26 май 2019 г. Това съобщиха от пресцентъра на  Община Добрич . Консултациите ще се проведат в 13.00 часа в сградата на Община град Добрич на ул. „България“ 12, ІІ етаж, Малка заседателна зала. В консултациите участват представители на парламентарно представените партии и коалиции в 44-тото Народно събрание и на партии и коалиции, които имат избрани с техни кандидатски листи членове на Европейския парламент от Република България. В консултациите могат да участват и други партии и коалиции, които не са представени в Народното събрание или в Европейския парламент. Консултациите са публични. \r\nПри консултациите участващите партии и коалиции представят: \r\n- писмено предложение за състав на СИК, което съдържа наименованието на партията/коалицията, която прави предложението; имената и ЕГН на предложените лица; длъжност в комисията, за която се предлагат; образование, специалност; телефон за връзка с предложеното за член на СИК лице; \r\n- заверено от партията копие на удостоверение за актуално правно състояние на партията, издадено не по-рано от 19 март 2019 г., или копие от решението за образуване на коалицията за участие в изборите за 44-то Народно събрание. С тях се удостоверяват имената на лицата, представляващи съответната партия или коалиция;  \r\n- пълномощно, подписано от представляващите съответната партия или коалиция, или заверено копие от такова пълномощно - в случаите, когато в консултациите участват упълномощени лица;  \r\n- списък на резервните членове, които да заместят предложените от партиите и коалициите лица за състави на СИК, когато правомощията на член на СИК се прекратят предсрочно в случаите по чл. 51, ал. 2 от Изборния кодекс, или когато член на СИК не се яви в изборния ден. Заместването се извършва с решение на Районната избирателна комисия.", "date": "2019.04.18", "title": "Добрич: Кметът Йордан Йорданов организира консултации за сформиране съставите на секционните избирателни комисии на територията на общината"}
{"url": "http://www.focus-news.net/news/2019/04/18/2647966/blagoevgrad-v-edna-lenta-se-osashtestvyava-dvizhenieto-na-avtomagistralastruma-v-uchastaka-kresna-strumyani-v-rayona-na-km-398000-v-posoka-gkpp-kulata-zaradi-remont.html", "text": "В една лента се осъществява движението на автомагистрала „Струма“ в участъка Кресна-Струмяни в района на км 398+000 в посока ГКПП „Кулата“ заради ремонт на съществуващи кантари в пътната настилка. Това съобщи за  Радио „Фокус“-Пирин  дежурният служител в Областно пътно управление-Благоевград. Няма регистрирани тежки пътни инциденти по пътищата, които са част от републиканската пътна мрежа, през изминалата нощ. Нормално интензивен е трафикът по главен път Е-79 и второкласен път 19 Симитли-Гоце Делчев. Шофьорите да се движат с повишено внимание по главен път Е-79 в участъка от Благоевград до отклонението за село Стара Кресна от км 360+000 до км 392+500, поради косене на трева. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли 2019 г.. Повишена е опасността от падащи камъни в района на Кресненското дефиле и прохода Предел. Шофьорите да се движат с повишено внимание и съобразена скорост на второкласен път 19 Симитли-Разлог в участъка от град Симитли до прохода Предел от км 0+000 до км 21+400, поради косене на трева и изрязване на храсти в участъка. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.04.18", "title": "Благоевград: В една лента се осъществява движението на автомагистрала„Струма“ в участъка Кресна-Струмяни в района на км 398+000 в посока ГКПП „Кулата“ заради ремонт"}
{"url": "http://www.focus-news.net/news/2019/04/18/2647969/pregled-na-osnovnite-temi-v-dobrudzhanskiya-pechat.html", "text": "„Червен поход в Добруджа“. Темата е от първа страница на вестник  „Добруджанска трибуна“.  Предложените за евродепутати от БСП д-р Десислав Тасков, Румен Гечев и професор д-р Маринела Модева на срещи с хората из региона и в областния град. Днес номинираните кандидати ще посетят добруджанските общини. В 18 часа тримата предложени за евродепутати от листата на БСП ще се срещнат с обществеността в Добрич в зала „Зорница“ на читалище „Йордан Йовков“. Граничен катер откри над 17 кг кокаин до Болата, съобщава всекидневникът. Пресовките със скъп наркотик са подобни на откритите по румънското поречие на Дунав. Те допълват саковете с дрога -170 кг, открити край Тюленово, и над 25 кг - в морето край Варна. Новите пакети са изплували във водите край Северното ни Черноморие. Общото количество е малко над 17 килограма и половина. Плаж Болата се намира в близост до нос Калиакра. Съобщението е на прокуратурата. „“Румънец на съд, фирмата му избегнала плащане на данъци за 97 автомобил“, съобщава изданието. На съд с обвинителен акт на Окръжната прокуратура в Добрич е предаден румънският гражданин Георги Адриан Т., който като управител на дружеството избегнал установяването и плащането на данъчни задължения за притежаваните над 90 дружествени автомобила. Общият размер на неплатените задължения е 15 794 лв. „Йордан Йорданов: Централната зона на Добрич трябва да има нова визия“, съобщава на първа страница другият  регионален вестник  „Нова добруджанска трибуна“ . Това е заявил кметът на Добрич в интервю за национално радио. Йордан Йорданов е споделил, че това ще бъде следващият проект, по който той лично има намерение да работи след като до края на това лято се приключи тежката работа по водния цикъл и ремонтите на основните улици в града. Кметът е подчертал, че подобни мащабни ремонти на инфраструктурата не са правени от над 30 - 40 години и положението е било крайно критично, като проблемите са били свързани например с течове и загуби на питейна вода, което пък е довело и до пропадане на улици. „Хванаха добричлия с незаконна дървесина“, съобщава изданието. Полицаи и горски стражари са заловили извършител на незаконна сеч. Той бил разкрит след сигнал на гражданин, който информирал в полицейското управление в Добрич за подозрителен автомобил, натоварен с дърва за огрев. Намереното количество е конфискувано, по случая образувано досъдебно производство. „Кметът на село Карапелит с осъдителна присъда“, съобщава още всекидневникът. На 16 април е получена осъдителната присъда след като състав на добричкия Районен съд е одобрил постигнато споразумение между подсъдимия и Районната прокуратура в Добрич. Със споразумението кметът е лишен и от правото да заема определена държавна или общинска длъжност за срок от 2 години.", "date": "2019.04.18", "title": "Преглед на основните теми в добруджанския печат"}
{"url": "http://www.focus-news.net/news/2019/04/18/2647960/blagoevgrad-v-regionalniya-istoricheski-muzey-shte-bade-otkrita-izlozhbata-nevrokopskata-sv-mitropoliya-pastiri-i-pastvo.html", "text": "В залите на Регионален исторически музей – Благоевград ще бъде открита изложбата „Неврокопската Св. Митрополия – пастири и паство”. Това съобщиха от пресцентъра на  РИМ – Благоевград . Изложбата ще бъде открита от 17.00 часа. Експозицията е посветена на 125-годишнината от учредяването на Неврокопската Света митрополия и 175-годишнината от изграждането на църквата „Въведение Богородично” в Благоевград. Състои се от фотодокументална част и материали от фонда на музея.Представени са църковни одежди на първият Неврокопски митрополит Иларион, богата църковна утвар, икони, богослужебна книжнина, документи от храмове в епархията.", "date": "2019.04.18", "title": "Благоевград: В Регионалния исторически музей ще бъде открита изложбата „Неврокопската Св. Митрополия – пастири и паство”"}
{"url": "http://www.focus-news.net/news/2019/04/18/2647970/tsentralnata-izbiratelna-komisiya-i-savetat-za-elektronni-medii-shte-podpishat-sporazumenie-za-evropeyskite-izbori.html", "text": "В 13.00 часа ще бъде подписано споразумение между Централната избирателна комисия и Съвета за електронни медии, съобщиха от  пресцентъра на ЦИК.  Споразумението определя принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за произвеждане на изборите за членове на Европейския парламент от Република България на 26 май 2019 г. Споразумението ще бъде подписано от председателя на ЦИК Стефка Стоева и председателя на СЕМ София Владимирова. Подписването ще се състои в пресклуба на Народното събрание, пл. „Княз Александър І“ №1, вход Официален, откъм Националната художествена галерия. След подписване на Споразумението говорители на ЦИК ще дадат брифинг за медиите на същото място.", "date": "2019.04.18", "title": "Централната избирателна комисия и Съветът за електронни медии ще подпишат споразумение за европейските избори"}
{"url": "http://www.focus-news.net/news/2019/04/18/2647968/denyat-18-april-v-svetovnata-istoriya.html", "text": "През 1906 година Сан Франциско е почти изцяло разрушен от земетресение. През 1506 г. започва реконструкцията на базиликата „Свети Петър” в Рим. Наполеон Бонапарт е провъзгласен за император (1804 година). Избухва Гръцко-турската война (1897). Дания става първата страна, в която пръстовите отпечатъци започват да се използват за установяване на самоличността на престъпници (1902). Саморазпуска се Обществото на народите (1946 г.). През 1949 година Ирландия е обявена за самостоятелна република, напълно независима от Великобритания. Зимбабве провъзгласява независимостта си през 1980 година. На 18 април са родени: Самюъл Хънтингтън - американски политолог. На тази дата умират: Джон Флеминг, физикът Алберт Айнщайн, норвежкият антрополог Тур Хейердал. 18 април е Международен ден за опазване на паметниците на културата, с решение на ЮНЕСКО от 1984 година. \r\n2018 г.  \r\nИранското правителство решава да замени долара с евро като основна валута за осъществяване на международни разплащания. \r\n2017 г. \r\nЕгипетското министерство на антиките обявява откриването на осем мумии, 10 цветни саркофази и многобройни фигурки в една 3500-годишна гробница близо до Долината на царете в Луксор. \r\n2017 г. \r\n12 души загиват след като полицейски хеликоптер Sikorsky S-70 катастрофира в провинция Тунджели, Турция. \r\n2015 г. \r\nНай-малко 45 души са загинали при етнически сблъсъци в щата Бенуе, в централната част на Нигерия между представители на етносите ологба и егба, породен от спор за езеро с риба. \r\n2014 г. \r\nОт САЩ към Международната космическа станция е изстрелян частният космически кораб Дракон \r\n2013 г. \r\nТелескопът „Кеплер“ открива в съзвездието Лира три планети с идеални условия за живот. Най-близката е на 1200 светлинни години от Земята. \r\n2012 г. \r\nСъветът за сигурност на ООН засилва санкциите си срещу Пхенян след изстрелване на севернокорейската ракета „Унха-3“. \r\nПоискано е от Комитета на ООН по санкциите да актуализира списъка от физически и юридически лица подлежащи на санкции. \r\n2012 г.  \r\nОфициалните лица на град Зинтан отказват да предадат Саиф ал-Ислам Кадафи на управляващия в Либия Преходен национален съвет, тъй като смятат, че временното правителство е слабо и „ще допусне той да избяга от Либия по същия начин, както другите представители на режима успяха да направят“. \r\n2011 г. \r\nПравителството на Северна Корея заявява, че се противопоставя на въоръжено нападение на суверена държава под предлог за провеждане на кампания против терор, визирайки инициативата на САЩ срещу режима на Кадафи. \r\n1980 г. \r\nПровъзгласена е независимостта на нова африканска държава Зимбабве. Избрано е правителство, начело с Мугабе. От декември 1987 г. той е президент, преизбиран е през 1990 г., 1996 г., 2002 г. \r\nПрез 1890 г. Зимбабве е владение на Британската южноафриканска компания под името Родезия. През 1911 г. е разделена на Северна и Южна Родезия. През 1923 г. Южна Родезия е обявена за самоуправляваща се колония. От 1965 г. бялото малцинство, начело с Ян Смит установява расистки режим. След победата на Африкански национален съюз-Патриотичен фронт е свален. \r\n1974 г. \r\nВ периода 17 – 18 април във Варшава се провежда съвещание на Политическия консултативен комитет на държавите от Варшавския договор. Приети са декларации за Близкия изток и Виетнам. Резултатите от съвещанието са обсъдени на пленум на ЦК на БКП на 25 април 1974 г. \r\n1961 г. \r\nВ Атина завършва първата среща на представителите на националните комитети за балканско разбирателство и сътрудничество. Срещата започва на 15 април и трае три дни. \r\n1956 г. \r\nПринца на Монако Рение III се жени за американската актриса Грейс Патриция Кели. Двамата са родители на три деца: Принцеса Шарлот Луис Маргюрит, родена на 23 януари 1957 година, Принц Алберт Александър Луис Пиер, който е и наследник на трона. Той е роден на 14 март 1958 година. Името на най-малката дъщеря на принц Рение III и Грейс Кели е принцеса Стефани Мари Елизабет. Тя е родена на 1 февруари 1965 година. \r\n1949 г. \r\nИрландия е обявена за самостоятелна република, напълно независима от Великобритания. \r\nПрез IV век преди Христа Ирландия е населена с келтски племена. През III век се формират 5 кралства. През V век ирландското население приема християнството. От VIII век започват нападенията на норманите, които са разбити през 1014 г. от ирландския крал Бриан Бору. В 1175 г. Хенри II Английски налага властта си. В края на XVII век Ирландия е превърната окончателно в английска провинция. През 1800 г. е обявено присъединяването й към Великобритания. В резултат на избухналото през 1916 г. Ирландско въстание, борбата за независимост довежда до съставяне на първото ирландско правителство начело с Де Валера. През 1922 г. Ирландия взима под контрол частните училища, които се делят на католически и протестантски. Началните училища се превръщат в държавни, а всички средни училища остават частни. Обучението има традиционен академичен характер, голямо внимание се отделя на изучаването на математика и латински. През 1937 г. е приета нова конституция, която провъзгласява Ирландия за независима държава. Северна Ирландия остава във Великобритания. През ноември 1985 г. е сключен англо-ирландски договор за статута на тази територия. \r\n1943 г. \r\nВ планината Холмогорие в Тимошко е спусната английска диверсионна група начело с майор Ерик Грийнуд. На 21 май към нея се присъединява и втора група, водена от капитан Джаспър Рутъм, разгромена от немците на 11 декември. \r\nПреди това в град Брод в Македония на 15 април е спусната английска военна мисия от 8 души начело с капитан Джордж Морган. Тя е заловена от български военни части и е предадена на немците. На 19 април край Прищина е спусната британска диверсионна група начело с капитан Джон Семър, наскоро разбита от българските военни части. \r\n1906 г. \r\nСан Франциско е почти изцяло разрушен от земетресение със сила 8.3 степен по скалата на Рихтер. \r\n1902 г. \r\nДания става първата страна, в която пръстовите отпечатъци започват да се използват за установяване на самоличността на престъпници. \r\n1897 г. \r\nЗапочва гръцко-турската война. Главнокомандващ на турската армия по това време е Осман Паша. \r\n1804 г. \r\nНаполеон Бонапарт е провъзгласен за император на Франция. Той се опитва с цената на нови войни и победи да се задържи на императорския престол. Англия, Австрия и Прусия образуват политическия съюз, насочен срещу Франция - Рейнската лига (1804 г.). През 1805 г. Наполеон разгромява Австрия в битката при Аустерлиц и сключва Пресбургския мир, а на следващата година в битките при Йена и Ауерщад разгромява Прусия и я окупира. Англия организира морска блокада на Франция. Наполеон I отговаря с континентална блокада срещу Англия. През 1807 г. той разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир (1808 г.) разделя Европа на 2 зони на влияние - френска и руска. През 1808-1811 г. предприема поход за завоюване и окупиране на Испания, а през 1809 г. побеждава Австрия, без да я обезвреди напълно. През 1812 г. Наполеон I предприема несполучлив поход в Русия, принуден е да отстъпи и потегля обратно за Франция. Основната грешка на Наполеон I в руския поход е не толкова военна, колкото политическа. Вместо да даде политическа, свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. В този поход императорът коренно се различава от републиканския генерал на Италианската кампания (1796-1797 г.). Това позволява на Александър I и царедворците да го обявят за враг на Русия и на православната вяра. Целият руски народ се вдига на свещена война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхранят самодържавието и мракобесието в продължение на повече от 100 години. През 1813 г. на Парижкия конгрес Наполеон I отхвърля условията за мир. След поражението на Франция в битката при Лайпциг (1813 г.) съюзните армии окупират страната, а императорът абдикира в двореца Фонтебло и е заточен на о-в Елба през 1814 г. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерлоо (1815 г.) Наполеон I е заточен на о-в Св. Елена, където е поставен под най-строг режим и охрана от английските войски. \r\n1791 г. \r\nЛуи XVI и неговото семейство са заловени от Националната гвардия в опит да избягат от очакващия ги в Париж съдебен процес. Кралят е хвърлен в затвор и осъден като \"виновен за съзаклятие срещу свободата на народа и за посегателство срещу общата сигурност на държавата\". Екзекутиран е на 21 януари 1893 г. \r\nПо време на управлението на Луи XVI финансите на Франция се влошават още повече и кралят свиква Генералните щати, които се събират във Версай през 1789 г. Кралят, добронамерен, но слабохарактерен и намиращ се под влиянието на кралицата Мария Амнтоанета-Австрийска, губи популярност. Той не съумява да предотврати революцията и е отстранен от власт. На тази дата са родени: \r\n1927 г. \r\nРоден е Самюъл Хънтингтън - американски политолог. Завършва университета в Йейл (1946 г.). Преподава в Харвардския университет (1950-1958 г.); ръководител е на Института за военни и мирни проучвания в университета в Колумбия. Професор е в Харвард от 1962 г. Работи в Белия дом като координатор в Съвета за сигурност (1977-1978 г.). Директор е на Института за стратегически изследвания “Джон М. Олин” към университета Харвард (до 2000 г.). Председател е на Харвардската академия за международни отношения. Автор е на книги и над 100 научни статии в областта на международните отношения. Най-популярна и най-спорна е книгата му “Сблъсъкът на цивилизациите и преобразуването на световния ред” (1996 г, преведена на 22 езика). На тази дата умират: \r\n1955 г. \r\nУмира Алберт Айнщайн - германски физик теоретик и математик, един от създателите на съвременната физика. Той е роден е в Германия, живее в Швейцария. Там завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. Жени се за Милеве Марич, негова състудентка и отново се връща в Германия, а през 1933 г. емигрира в САЩ. През 1905 г. Айнщайн създава частната, а през 1907-1916 г. и общата Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-А. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те - срещу използването на ядрено оръжие. През 1940 г. пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Айнщайн е един от инициаторите за създаването на държавата Израел. През 1921 г. получава Нобелова награда за трудовете по теоретична физика и по-точно за закона за фотоефекта. \r\n1945 г. \r\nУмира Джон Амброс Флеминг – английски учен в областта на радиотехниката и електротехниката. От 1892 г. той е член на Лондонското Кралско дружество. През 1870 г. завършва Лондонския университет, а за периода 1877-1881 г. работи под ръководството на Дж. К. Максуел в Кавендишевата лаборатория. Преподавател в Нотингамския и Лондонския университет. От 1881 г. е научен консултант на компанията на Едисон в Лондон, а от 1899 г. и на компанията за безжична телеграфия на Маркони. През 1901 г. Флеминг участва в осъществяването на първото радиопредаване през Атлантическия океан. При изследване на откритото от Т. Едисон едностранно преминаване на електрически ток във вакуум от нагрята нишка към метална пластинка Флеминг открива ламповия детектор, който поставя началото на нов период в развитието на радиотехниката. Той предлага правилото на дясната ръка. Автор е на много трудове по електротехника и радиотехника. \r\n1873 г. \r\nУмира Барон Юстус фон Либих - германски химик. От 1860 г. той е президент на Баварската академия на науките. Основните му изследвания са в областта на органичната химия. Работите му способстват за утвърждаването на теорията на радикалите. Пръв, едновременно с френския химик Субейран и независимо от него, получава хлороформ и открива различни карбонови киселини. От 1839 г. Либих изучава химизма на физиологичните процеси. Той е един от основоположниците на агрохимията. През 1832 г. основава сп. \"Annalen der Pharmacie\", което през 1840-1873 г. излиза под името \"Annalen der Chemie und Pharmacie\", през 1873 г. - преименувано на \"Liebigs Annalen der Chemie\". Либих създава своя научна школа. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.18", "title": "Денят 18 април в световната история"}
{"url": "http://www.focus-news.net/news/2019/04/18/2647971/kardzhali-margarita-hranova-orlin-goranov-i-orkestarat-na-darzhavna-opera-burgas-shte-iznesat-kontsert-pod-nadslov-obicham-balgarskata-muzika.html", "text": "Маргарита Хранова, Орлин Горанов и оркестърът на Държавна опера Бургас ще изнесат от 19.00 часа концерт под надслов „Обичам българската музика“, предаде кореспондент на   Радио Фокус  . На сцената на Театъра любителите на българската забавна музика и на известните естрадни изпълнители ще чуят музика от популярни български филми и вечните хитове на Орлин Горанов и Маргарита Хранова. Под диригентството на Левон Манукян, гостува в Кърджали и оркестърът на Държавна опера Бургас.", "date": "2019.04.18", "title": "Кърджали: Маргарита Хранова, Орлин Горанов и оркестърът на Държавна опера Бургас ще изнесат концерт под надслов „Обичам българската музика“"}
{"url": "http://www.focus-news.net/news/2019/04/18/2647967/anadolu-agencyv-sudan-arestuvaha-dvamata-bratya-na-bivshiya-sudanski-prezident.html", "text": "В Судан арестуваха двамата братя на бившия судански президент Омар Башир по обвинения в корупция, заяви говорител на управляващия Преходен военен съвет на страната, цитиран от  Anadolu Agency . \r\nНа пресконференция в столицата Хартум Шамс ал-Дин Кабаши каза, че Абдула и Алабас Башир са задържани под стража като част от продължаваща кампания за арести срещу „символи и лидери на предишния режим“. \r\nТой каза, че съветът ще предаде администрацията на правителство на суданския народ за кратко време. \r\nБашир беше свален миналата седмица от суданската армия след месеци на народни протести срещу 30-годишното му управление. \r\nСлед домашния си арест той е преместен в затвора с максимална охрана Кобер в Хартум, където се държат други служители от бившия режим, съобщават непотвърдени информации. \r\nСъветът все още не е потвърдил тази информация, пише агенцията.  Юлиян Марков", "date": "2019.04.18", "title": "Anadolu Agency:В Судан арестуваха двамата братя на бившия судански президент"}
{"url": "http://www.focus-news.net/news/2019/04/18/2647974/burgas-teatar-vazrazhdane-predstavya-v-grada-komediyata-alo-alo.html", "text": "Театър „Възраждане“ – София представя в Бургас комедията „Ало, ало“ – театрална постановка от Джеръми Лойд и Дейвид Крофт. Режисьор – Роберт Янакиев. Това съобщиха от пресцентъра на  Община Бургас . Участват: Свежен Младенов, Мирослав Върбанов, Ивет Радулова, Лиляна Шопова, Донка Аврамова – Гочева, Петър Лъджев, Анатолий Лазаров  и др.  \r\nДействието се развива през Втората световна война, по време на немската окупация, в малкото френско градче Нувийон, в ресторанта на забавния Рене. През цялото време комичните ситуации се съчетават с брилянтна духовитост, динамично действие и неочаквани обрати. Колоритността на различните персонажи се допълва от специфичния британски хумор, пресъздаден с лек френски акцент. „Не пропускайте комедията „Ало, ало“! –  от 19.00 часа, в Културен дом на нефтохимика“, посочват още от Общината.", "date": "2019.04.18", "title": "Бургас: Театър „Възраждане“ представя в града комедията „Ало, ало“"}
{"url": "http://www.focus-news.net/news/2019/04/18/2647914/the-times-partiyata-na-naydzhal-faradzh-varvi-kam-pobeda-na-evroizborite-vav-velikobritaniya.html", "text": "Брекзит партията на Найджъл Фарадж се изкачи начело за европейските избори, според две проучвания на общественото мнение, пише британският вестник  The Times . \r\nСлед като се сформира едва през януари, партията прескочи и лейбъристите, и консерваторите и взе и от подкрепата на Партията на независимостта (ЮКип), създадена също от Найджъл Фарадж. \r\nПроучване на YouGov за The Times постави Брекзит партията на първо място с 23%, следвани от лейбъристите с 22% и консерваторите с 17%. Миналата седмица Брекзит партията събираше само 15%, лейбъристите - 24%, а торите - 16%. Много бивши избиратели на ЮКип изглежда следват Фарадж, защото Юкип е заседнала на седмо място с 6% след създаването на Брекзит партията. \r\nНайджъл Фарадж приветства „положителните настроения“ на гласуването на изборите на 23 май, добавяйки: „Трябва да се извърви дълъг път, но е ясно, че има желание да се промени политиката за по-добро“. \r\nМиналата седмица Брекзит партията разкри, че Анунциата Рийс-Мог,  бивш кандидат за парламентарни избори и по-малка сестра на Джейкъб Рийс-Мог, ще бъде един от нейните кандидати.  \r\nДвайсет евродепутати от ЮКип са преминали в Брекзит партията. Под ръководството на Фарадж ЮКип завърши на първо място в изборите за Европейски парламент през 2014 г. с 27% от гласовете, лейбъристите бяха втори с 24%, а консерваторите трети с 23%. \r\nСър Винс Кейбъл, лидерът на либералдемократите, който напуска, каза вчера, че \"би искал да види\" партиите на желаещите да останат в ЕС, \"да се борят под общо знаме\", добавяйки, че един съюз ще бъде по-добър от гледна точка на поддръжниците на Британското членство в ЕС ”.  Юлиян Марков", "date": "2019.04.18", "title": "The Times: Партията на Найджъл Фарадж върви към победа на евроизборите във Великобритания"}
{"url": "http://www.focus-news.net/news/2019/04/18/2647958/sliven-obshtinskiyat-savet-shte-glasuva-promyana-v-naredbata-za-priemane-na-uchenitsi-v-parvi-klas-na-obshtinskite-uchilishta.html", "text": "Общински съвет – Сливен ще гласува промяна в Наредбата за приемане на ученици в първи клас на общинските училища на територията общината. Това съобщи пред  Радио „Фокус“ – Сливен  председателят на Общинския съвет Димитър Митев. Изменението се налага заради настъпилите промени в нормативната уредба на национално ниво и получено предложение от Районна прокуратура – Сливен. \r\nОбщинските съветници ще гласуват и промяна в бюджета на Общината. Една от причините е необходимост от осигуряване на допълнителни средства за спортните клубове. Друга причина са ремонтни дейности по сградата на читалището в кв. „Речица“ и увеличение на основното месечно възнаграждение на кметовете на по-малките населени места в състава на общината. \r\nПриемането на бюджетната прогноза за периода 2020-2022 г. също е сред точките от дневния ред на утрешното заседание на Общинския съвет. \r\nЩе бъдат разгледани и предложения за упълномощаване на кмета Стефан Радев да подпише запис на заповед за три проекта, в които участва Община Сливен. Те са свързани със социалната интеграция и мерки за подобряване достъпа до образование на уязвими групи, както и предоставянето на интегрирани услуги за ранно детско развитие в Общностния център за деца и семейства. \r\nСред предложенията е и даване на съгласие Община Сливен да кандидатства за финансиране по Оперативна програма „Развитие на човешките ресурси 2014-2020 г.“ с проекта „Патронажна грижа за възрастни хора и лица с увреждания“. Димитър Митев подчерта, че финансирането ще бъде 100 % безвъзмездно. \r\nНа сесията ще бъде гласуван и докладът за изпълнението на програмата за развитие на читалищата на територията на общината за предходната година, а също и отчетът за дейността на Общински съвет по наркотични вещества – Сливен. \r\nДруга точка от дневния ред касае промяна на предмета на дейност на ЕООД „Общинска охрана и СОТ – Сливен“. Тя се налага заради промяна в Закона за частната охранителна дейност. \r\nНа заседанието на Общинския съвет ще бъдат гласувани също разпоредителни имотни сделки, отпускане на финансови средства на културни институти и финансови помощи на нуждаещи се лица. \r\nСред акцентите в дневния ред на сесиятае предложението  да бъде удостоена със званието „Почетен гражданин на Сливен“ европейската шампионка по лека атлетика Радослава Мавродиева. \r\nНяколко са допълнителните точки от дневния ред, които ще бъдат разгледани по време на сесията на Общински съвет – Сливен. Една от тях е свързана с промяна в състава на обществената комисия, която ще определи носителя на наградата „Аргира Жечкова“. Друга допълнителна точка е свързана с разглеждането на годишните финансови отчети и показатели на „Дентален център – Сливен“ ЕООД. \r\nЛюдмила ЙОРГОВА", "date": "2019.04.18", "title": "Сливен: Общинският съвет ще гласува промяна в Наредбата за приемане на ученици в първи клас на общинските училища"}
{"url": "http://www.focus-news.net/news/2019/04/18/2647972/burgas-nachalna-preskonferentsiya-po-proekt-za-energiyna-efektivnost-v-administrativna-sgrada-za-obshtestveno-obsluzhvane-shte-se-provede-v-pomorie.html", "text": "Стартираща пресконференция за представяне на мерките по проект „Изпълнение на дейности по Информация и комуникация във връзка с изпълнение на Административен договор за предоставяне на БФП № BG16RFOP001-2.002-0026-C01” ще се проведе от 16.00 часа в заседателната зала на Общински съвет-Поморие. Това съобщиха от пресцентъра на  Община Поморие . \r\nОбщина Поморие стартира изпълнението на проект: „Енергийна ефективност в административна сграда за обществено обслужване – гр. Поморие”. Той се реализира по Оперативна програма „Региони в растеж” 2014 – 2020 година, Приоритетна ос 2: „Подкрепа за енергийна ефективност в опорни центрове в периферните райони.” \r\nЦелта на проекта е да се подобри енергийната ефективност на административната сграда за обществено обслужване в Поморие. Тя ще достигне клас на енергопотребление „А“, а това ще доведе до значително намаляване на разходите за енергия. Освен това значителна част от нея ще се осигурява от Възобновяем източник – фотоволтаична инсталация. По-високото ниво на енергийната ефективност ще доведе не само до намаляване на крайното енергийно потребление, но и на емисиите на парникови газове в малките градове – опорни центрове на полицентричната система, съгласно НКПР 2013-2025г. \r\nТака ще се осигури по-добро качество на въздуха, условия за живот, достъпна и работна среда в съответствие с критериите за устойчиво развитие. Ще се подобрят и експлоатационните характеристики за удължаване на жизнения цикъл на сградата, ще се запазят и традиционните функции на малките градове – опорни центрове, свързани с предлагане на обществени услуги, не само за местното население, но също и за населението на околните периферни райони. \r\nОбщата стойност на проекта е 1 198 568.67 лева. От тях: Европейско финансиране в размер на 1 018 783.37 лв. и Национално съфинансиране в размер на 179 785.30 лв. \r\nИзпълнението на проекта стартира на 7 март 2019 г. и приключва на 7 октомври 2019 г.", "date": "2019.04.18", "title": "Бургас: Начална пресконференция по проект за енергийна ефективност в административна сграда за обществено обслужване ще се проведе в Поморие"}
{"url": "http://www.focus-news.net/news/2019/04/18/2647973/v-blagoevgrad-shte-se-provede-lektsiyata-dnk-na-badeshteto-30-li-e-novoto-20i.html", "text": "В Благоевград ще се проведе лекцията „ДНК на бъдещето – 30 ли е новото 20?“. Това съобщиха от пресцентъра на  Община Благоевград . Лекцията ще се проведе в аулата на ЮЗУ „Неофит Рилски“ от 18.00 часа с вход – свободен. \r\nСъбитието има за цел да представи гледните точки на демографския проблем у нас, младите хора да повишат информираността си за последиците от отлагането и защо е важно да планират своето семейство навреме. Инициативата ще събере на едно място видни общественици, известни лица и специалисти в областта на медицината и демографските въпроси, сред които са Андрей Арнаудов, д-р Милен Врабевски, доц. Георги Бърдаров, психолога Ани Владимирова, д-р Петра Семерджиева.  \r\nСъбитията ще насърчават всички мъже и жени в детеродна възраст, които по различни причини все още отлагат, да помислят кога ще е най-подходящият момент за тях да имат деца.  \r\nЛекциите ще се проведат в още 6 града в страната, до края на 2019 и са част от кампанията на ДНК – „Направи го сега“, която се осъществява с медийната подкрепа на bTV, woman.bg и вестник „Телеграф“. \r\n„Направи го сега – ДНК на бъдещето“ е информационна и социална кампания от ново поколение. \r\nПрез 2019 и 2020 г. кампанията ще стимулира и насърчава да създадат живот двойките или семействата, които нямат репродуктивен или друг здравословен проблем, а се колебаят да имат първо или следващо дете. Така емблематичното за ДНК Национално кръщене ще се проведе през есента на 2020 г., по желание на родителите, за всички деца – участници в кампанията, заченати между 1 март и 31 декември 2019 г.  \r\nТази година за първи път 20 семейства, записали се в кампанията, ще имат възможността да получат „ДНК пакет“ с най-важните принадлежности, необходими за детето през първите 12 месеца от живота му: дрехи, пелени, храна, козметика и др.", "date": "2019.04.18", "title": "В Благоевград ще се проведе лекцията „ДНК на бъдещето – 30 ли е новото 20?“"}
{"url": "http://www.focus-news.net/news/2019/04/18/2647976/shumen-dvizhenieto-po-chast-ot-pat-i-2-mezhdu-kaspichan-i-varna-se-osashtestvyava-v-edna-lenta-poradi-oblitsovane-na-kanavki.html", "text": "Движението по път I-2 между Каспичан и Варна от км 134 до км 146 се осъществява в една лента поради облицоване на канавки и частични ремонтни дейности на асфалтовата настилка, предаде репортер на  Радио „Фокус“- Шумен . Движението в участъка Търговище – опорен пункт Белокопитово от км 248 до км 250 се осъществява в една лента поради ремонтни дейности във връзка със строителството на АМ „Хемус”. Движението по път Русе – Цар Калоян – Разград от км 37 до км 42 се осъществява с повишено внимание поради извършване на частичен ремонт на асфалтовата настилка. Движението се регулира с временна сигнализация и от сигналисти. Частично мокри участъци има по пътната мрежа на територията на област Шумен.   Времето е облачно, тихо, температурата е около 7 градуса. Ришки проход е отворен за движение. Върбишки проход е затворен. \r\nИвелина ИВАНОВА", "date": "2019.04.18", "title": "Шумен: Движението по част от път I-2 между Каспичан и Варна се осъществява в една лента поради облицоване на канавки"}
{"url": "http://www.focus-news.net/news/2019/04/18/2647975/dobrich-obshtina-kavarna-organizira-velikdenski-turnir-po-futbol.html", "text": "В навечерието на най-светлият християнски празник Великден, любителите на футболната игра ще имат възможността да станат свидетели на турнир по футбол. Това съобщиха от пресцентъра на  Община Каварна . Мероприятието, което се организира от Общината, ще се проведе от 19 април, а мястото на провеждане ще бъде помощното игрище с изкуствена настилка на стадион „Калиакра” в Каварна. В турнира ще имат възможност да премерят сили всички желаещи, като няма възрастово ограничение. Всеки отбор трябва да бъде съставен от до 10 човека, а в игра ще се състезават по схемата 5 полеви играча и един вратар. Организаторите са предвидили за победителите купи, статуетки и грамоти, както и награден фонд за призовите места, съответно 200 лв. за първо място, 100 лв. за второ място и 50 лв. за трето място. Участието в турнира е безплатно за всички отбори.  \r\nТехническата конференция ще се проведе днес от 18.00 часа на помощното игрище, на което ще се изтегли жребия и ще се определи часа на срещите. За допълнителна информация и въпроси гражданите могат да се обръщат на тел. 0893331844, 0886826616", "date": "2019.04.18", "title": "Добрич: Община Каварна организира великденски турнир по футбол"}
{"url": "http://www.focus-news.net/news/2019/04/18/2647979/dobrich-rastitelnozashtitni-deynosti-shte-se-izvarshvat-v-zemlishtata-na-kavarna-i-okolnite-sela.html", "text": "В периода от 18 април до 25 април 2019 г. от залез слънце до 10.00 часа на следващия ден фирма „Агроспектър“ ООД ще проведе третиране на пшеница с хербицид Секатор (10 мл), който няма карантинен срок и фунгициди Солигор (70 мл) или Капало (100 мл) с карантинен срок 35 дни. Това съобщиха от пресцентъра на  Община Каварна . Третирането срещу плевели и болести в пшеничните посеви ще се извършва в землищата на Каварна и селата Септемврийци, Било, Селце, Топола, Крупен, Челопечене, Иречек, Видно, Раковски, Белгун и Нейково.", "date": "2019.04.18", "title": "Добрич: Растителнозащитни дейности ще се извършват в землищата на Каварна и околните села"}
{"url": "http://www.focus-news.net/news/2019/04/18/2647977/ministarat-na-regionalnoto-razvitie-i-blagoustroystvoto-inzh-petya-avramova-shte-provede-otkrit-grazhdanski-dialog-s-zhitelite-na-oblast-vratsa.html", "text": "Министърът на регионалното развитие и благоустройството инж. Петя Аврамова ще проведе открит граждански диалог с жителите на област Враца на тема „Регионално развитие”. Дискусията ще се състои от 17.00 часа в Градската концертна зала на Община Враца. Това съобщиха от пресцентъра на  ГЕРБ-Враца . Форумът е част от платформата „Европа в нашия дом”. Участие в него ще вземат народните представители Красен Кръстев и Станислав Попов, областният управител Малина Николова, кметът на община Враца Калин Каменов, кметове на общини и населени места от област Враца, общински съветници, представители на институции, бизнес и граждани. По време на срещата ще бъдат представени реализираните проекти и предоставената безвъзмездна финансова помощ за регионално развитие на област Враца.", "date": "2019.04.18", "title": "Министърът на регионалното развитие и благоустройството инж. Петя Аврамова ще проведе открит граждански диалог с жителите на област Враца"}
{"url": "http://www.focus-news.net/news/2019/04/18/2647978/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.04.18", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/04/18/2647917/the-guardian-tereza-mey-mozhe-da-otlozhi-rechta-na-kralitsata-zaradi-brekzit.html", "text": "Тереза Мей може да отложи речта на кралицата за по-късно тази година, докато парламентът не намери изход от кризата със  споразумението за Брекзит, пише британският вестник  The Guardian . \r\nОчаква се Мей да насрочи реч на кралицата, в която да определи законодателната програма на правителството в рамките на няколко седмици, тъй като тя обяви началото на двегодишна парламентарна сесия в средата на юни 2017 г. \r\nВъпреки това, някои източници в правителството смятат, че Мей е готова да игнорира исканията за програма от нови закони, въпреки че парламентът вече няма работа, която да обсъжда, с изключение на законодателството за Брекзит, което в момента е в застой. \r\nИзточник от Даунинг Стрийт каза, че не би било честно да се каже, че Речта на кралицата е била отложена, защото не е била определена официална дата. \"Няма задължение да определяме такава дата а и няма непосредствени планове за изнасяне на реч на кралицата\", каза източникът. \r\nОбикновено всяка година кралицата произнася реч, през май или юни през последните години, но Андреа Лидсъм, лидерът на парламента, обяви двегодишна сесия след последните избори, за да „изгради възможно най-широк консенсус за нашите планове за Брекзит ”. \r\nСпоред други източници обаче при едно ново отхвърляне на законопроекта за оттегляне от ЕС, речта на кралицата може да го върне отново в програмата. Друг фактор против отлагането на речта на кралицата може да бъде липсата на други законопроекти за разглеждане, което изнервя някои депутати, особено тези на коалиционния партньор от Северна Ирландия.  Юлиян Марков", "date": "2019.04.18", "title": "The Guardian: Тереза Мей може да отложи речта на кралицата заради Брекзит"}
{"url": "http://www.focus-news.net/news/2019/04/18/2647980/shumen-predstoi-praskane-s-preparati-za-rastitelna-zashtita.html", "text": "Община Шумен уведомява собствениците на пчелни семейства, че фирма „КИММС“ ЕООД ще проведе третирания с препарати за растителна защита в землището на гр. Шумен, кв. „Дивдядово“ и в граничещите територии, считано от 18 до 19 април 2019 г. Това съобщиха от  Община Шумен . Собствениците са длъжни да предприемат мерки по опазване на пчелните семейства от отравяне. Повече информация може да намерите на сайта на Община Шумен, на посочените телефони на фирма „КИММС“ ЕООД – 054/ 857 710 и 0888996222 и на телефон – 054/ 857 710 в общинската администрация.", "date": "2019.04.18", "title": "Шумен: Предстои пръскане с препарати за растителна защита"}
{"url": "http://www.focus-news.net/news/2019/04/18/2647922/daily-express-naydzhal-faradzh-prizovava-velikobritaniya-da-se-osvobodi-ot-okovite-na-es.html", "text": "Найджъл Фарадж очерта подкрепата си за Брекзит без споразумение, като заяви, че Великобритания ще бъде „като нормална страна“, като добави, че Великобритания ще бъде „освободена от оковите“ на Европейския съюз, пише британският вестник  Daily Express . \r\nНайджъл Фарадж стартира яростна атака срещу ЕС, като призова Великобритания да напусне без никакви споразумения и да спечели \"независимост\". Той също така твърди, че Брекзит без споразумение ще позволи на Обединеното кралство да „изготви свои собствени закони, да има собствени съдилища и да контролира собствените си граници“. Позовавайки се на въпроса дали не би предпочел да няма сделка, Фарадж  отговори: „Ще бъда ли по-щастлив с независимостта? Защото това е така. Ние ще бъдем самоуправляваща се страна, ще направим собствени закони, ще имаме свои собствени съдилища, ще контролираме собствените си граници, ще решим кой може да идва и да живее в нашата страна. \r\n„Ще бъдем като Австралия, ще бъдем като нормална страна. Това е, което искам. Ние сме глобална нация, дори и след налагането на Европейския съюз.Освободени от тези окови можем да бъдем много по-добре.\" \r\nОтносно това дали Брекзит си е заслужавал, Фарадж каза: „Да, защото духът е извън бутилката. Общественият апетит да се върне независимостта и самоуправлението на тази нация е свободен“. \r\n„Няма да се върне в бутилката. Ще успеем. Това, което историята ще каже за този период след 100 години, е, че като всички големи промени, те не са лесни. Защото е на лице  тиранията на статуквото. Винаги ги има тези хора с власт и с пари, които не искат никаква промяна. Но накрая ще успеем. \"  Юлиян Марков", "date": "2019.04.18", "title": "Daily Express: Найджъл Фарадж призовава Великобритания да се „освободи от оковите на ЕС“"}
{"url": "http://www.focus-news.net/news/2019/04/18/2647981/belogradchishkiyat-episkop-polikarp-shte-oglavi-prezhdeosveshtena-sveta-liturgiya-v-sofiyskiya-hram-sv-vmchk-georgi-rotondata-na-19-april.html", "text": "На утрешния ден от Великия пост във всички епархии на Българската православна църква се отслужва Преждеосвещена света Литургия, предаде репортер на  Агенция „Фокус“ . От 09.00 часа, с благословението на Негово светейшество Българския патриарх и Софийски митрополит Неофит, Архиерейска преждеосвещена света Литургия в храм „Св. Вмчк Георги“, гр. София ще оглави Негово преосвещенство Белоградчишкият епископ Поликарп - викарий на Софийския митрополит.  \r\nНикола ПЕТКОВ", "date": "2019.04.18", "title": "Белоградчишкият епископ Поликарп ще оглави Преждеосвещена света Литургия в софийския храм „Св. Вмчк Георги“ - Ротондата на 19 април"}
{"url": "http://www.focus-news.net/news/2019/04/18/2647985/meditsite-ot-edinstvenata-pediatrichna-bolnitsa-u-nas-nastoyavat-za-po-visoki-zaplati-i-personal.html", "text": "След медицинските сестри, фелдшерите и физиотерапевтите днес на протест излизат и педиатрите. Недоволните медици са от единствената педиатрична болница в България – Специализираната болница по детски болести „Проф. д-р Иван Митев”, през която минават голям  процент от всички хоспитализирани деца у нас. Основните причини за протеста им са ниските заплати и недостига на медицински сестри. \r\nТе настояват също болницата да получи специален статут и да отпаднат лимитите за приема на малките пациенти. Вчера в здравното министерство се състоя среща, на която здравният министър обеща, че ще има детска болница, която няма да е частно дружество и финансирането ѝ няма да зависи от Здравната каса. Очаква се тя да бъде изградена до 2 години. \r\n„На срещата получихме някои уверения за финансово стимулиране на болницата, за частично отпадане на лимитите, налагани от Здравната каса, но в крайна сметка остана да чакаме светлото бъдеще с изграждането на новата педиатрична болница и не се прие искането ни да има специален статут на тази, които имаме сега и която се очаква се влее по-късно в новата болница”, каза д-р Антон Владимиров в ефира на предаването  „Тази сутрин”", "date": "2019.04.18", "title": "Медиците от единствената педиатрична болница у нас настояват за по-високи заплати и персонал"}
{"url": "http://www.focus-news.net/news/2019/04/18/2647983/kardzhali-na-mesta-patnite-nastilki-v-oblastta-sa-mokri.html", "text": "На места пътните настилки в областта са мокри. Това съобщиха за   Радио „Фокус“  от Областно пътно управление-Кърджали. На Даладжа и Ардино пътя е мокър, на Мост, Паничково, Крумовград, Джебел и Кърджали пътищата са сухи. Извършват се ремонтни дейности по републикански път Карамфил – Крумовград от 30 км до 36 км, преминаването се осъществява с повишено внимание. Подокопният дренаж, преоткосирането и ремонтът на водостоци и облицоване на окопи ще продължт адо 31 май. Движението по пътя от Крумовград до границата с област Хасково също се осъществява с повишено внимание поради локални ремонти на пътното тяло и асфалтови работи. Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Движението по път Черноочене – Кърджали в посока Кърджали е ограничено за движение на МПС над 15 т. Обходни маршрути: в направление Хасково – Кърджали: по път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; в направление Асеновград – Кърджали: по път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; в направление Минерални бани – Кърджали: по път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. Трафикът на входовете и изходите на град Кърджали е нормален. Значителна облачността има над областта, на места в Ардино превалява, духа слаб вятър. Температурите са между 4 и 7 градуса.   \r\nДарина ДЕЕНИЧИНА", "date": "2019.04.18", "title": "Кърджали: На места пътните настилки в областта са мокри"}
{"url": "http://www.focus-news.net/news/2019/04/18/2647987/faz-v-berlin-formiraha-krizisen-shtab-za-avtobusnata-katastrofa-na-ostrov-madeyra.html", "text": "Автобусна катастрофа на португалския остров Мадейра отне живота на 29 души, съобщава германският национален ежедневник  Die Frankfurter Allgemeine Zeitung . По данни на местни медии при инцидента има около 27 пострадали. Държавният глава на Португалия Марселу Ребелу де Соза потвърди докладите в средствата за масова информация, че всички жертви са граждани на Германия. В тази връзка се очаква по-късно през деня той да разговаря с президента на ФРГ Франк-Валтер Щайнмайер. В Министерството на външните работи в Берлин вече е сформиран кризисен щаб.  \r\nКъм настоящия момент причините за трагичния инцидент са неясни. Известно е, че превозното средство се е отклонило от пътното платно и е паднало в изкоп за жилищна сграда.  Тереза Герова", "date": "2019.04.18", "title": "FAZ: В Берлин формираха кризисен щаб за автобусната катастрофа на остров Мадейра"}
{"url": "http://www.focus-news.net/news/2019/04/18/2647982/ivan-chenchev-bsp-sled-kato-vsichko-na-gerb-im-e-zakonno-zashto-podavat-ostavkii.html", "text": "След като всичко им е законно- защо подават оставки? С какво са солидарни, с този, който подаде оставка заради безграничната си алчност и оправдава алчността си с това, че нямало кой да го съди? Тези хора ни управляват. Десет години дерибействат на гърба на хората. Никакви оставки няма да омилостивят българина и до последно той ще търси истината и справедливостта. Това заяви пред БСТВ народният представител от ПГ на „БСП за България” Иван Ченчев в коментар на подадената оставка от зам.-министъра на икономиката Александър Манолев, съобщиха от пресцентъра на  БСП . Според него, ако човек си направи труда, винаги ще намери корупция сред управляващите, а същевременно те се обявяват за стожери на антикорупционната борба. „Самата власт в България е изоставила в момента хората. Те обаче не вярват вече на нищо. Доведени са до там - да не вярват, че са нормални граждани. Достойните старини са имагинерно понятие. Разпадът на държавата се състои в това - да маркираме територия, защото няма държава, след като беше узаконено беззаконието”, отсече Ченчев. Той обясни, че „шайката на мезонетите” бива оправдавана ежедневно по медиите от трима депутати от управляващата партия, които обаче не са членове на ГЕРБ. „Това, за което ГЕРБ ще бъдат съдени един ден, е че делят хората.    \r\nИван Ченчев обясни, че пътищата в страната са в окаяно състояние, въпреки че ГЕРБ не спират да обясняват, че градят България и се хвалят с изградените пътища. „Хората искат нормални условия за достоен живот, качествено образование, здравеопазване и доходи. Вместо това, премиерът, който е вече такъв трети мандат, говори за „пунта мара”, каза още депутатът. Ченчев изтъкна, че обявената борба на Борисов с пълзящата диктатура е въпрос на катарзис от негова страна и борба със себе си. \r\n„В никакъв случай БСП не излезе разделена след пленума. След като листата, предложена от Корнелия Нинова, бе препокрита след гласуването на 80%, значи не е бламирана. Пленумът мина по един демократичен начин”, коментира Иван Ченчев. „Да се говори, че БСП е вождистка парти я нонсенс”, категоричен беше депутатът.", "date": "2019.04.18", "title": "Иван Ченчев, БСП: След като всичко на ГЕРБ им е законно, защо подават оставки?"}
{"url": "http://www.focus-news.net/news/2019/04/18/2647984/nezavisen-makedoniya-federika-mogerini-opredeli-kato-strategicheska-greshka-reshenieto-da-ne-se-opredeli-data-za-pregovori-za-chlenstvoto-na-makedoniya-i-albaniya-v-es.html", "text": "В заключителното си обръщение към Европейския парламент Върховният представител на ЕС по външните въпроси и политиката за сигурност Федерика Могерини подчерта, че Брюксел ще допусне „стратегическа грешка“ и ще прояви „късогледство“, ако през юни не вземе решение за започване на преговори за присъединяване на Македония и Албания към Общността, отбелязва електронното издание на скопския вестник  „Независен“ . \r\nВ изказването си за резултатите от външната политика на ЕС италианският дипломат заяви, че политиката на Общността за разширяване е един от успешните примери в нейния петгодишен мандат и този на сегашния състав на ЕП. \r\n„Политиката ни към Балканите, на Балканите, но предимно с Балканите, е успешна история, която имаше труден старт и път от неизвестното до установяване на доверие и общи предизвикателства“, подчерта Могерини. \r\nТя призова ЕС да започне нови и да ускори вече отворените преговори за присъединяване на страните от Западните Балкани. „Считам, че е необходимо да се ускорят и да се инвестира сериозно в преговорите за присъединяване още от страните от Западните Балкани, както и силното ни партньорство с тези, които все още не са страни-кандидатки“, категорична бе Могерини. Тереза Герова", "date": "2019.04.18", "title": "„Независен“ (Македония): Федерика Могерини определи като „стратегическа грешка“ решението да не се определи дата за преговори за членството на Македония и Албания в ЕС"}
{"url": "http://www.focus-news.net/news/2019/04/18/2647989/sport-grigor-dimitrov-igrae-sreshtu-rafael-nadal-za-myasto-na-chetvartfinalite-v-monte-karlo.html", "text": "Григор Димитров ще играе срещу Рафаел Надал в среща от осминафиналите на турнира от сериите „Мастърс“ в Монте Карло. Организаторите поставиха двубоя между двамата тенисисти трети в програмата на централния корт, където програмата започва в 12:00 часа. \r\nВ общия баланс Надал води с 11:1 победи срещу Димитров. За последно двамата играха миналата година, отново на турнира в Монте Карло, когато на 1/2-финал първата ракета на Испания се наложи над българина с 6:4, 6:1. Единственият успех на Димитров срещу Надал е от турнира в Пекин през 2016 година.", "date": "2019.04.18", "title": "Спорт: Григор Димитров играе срещу Рафаел Надал за място на четвъртфиналите в Монте Карло"}
{"url": "http://www.focus-news.net/news/2019/04/18/2647990/shumen-fotografski-plener-kakvo-se-sluchva-kogato-nishto-ne-se-sluchva-shte-se-sastoi-v-kashtata-muzey-pancho-vladigerov.html", "text": "От 18-ти до 21 април ще се състои Национален пленер по фотография в Шумен. Откриването е от 16.00 ч. в двора на къщата музей „Панчо Владигеров“. Това съобщиха от  Община Шумен . Участниците в него ще имат възможност да снимат творчески състави по време на техните репетиции и подготовката им за концертни изяви, затова пленерът е под мотото „Какво се случва, когато нищо не се случва”. В продължение на няколко дни фотографите ще наблюдават работата на ръководителите и изпълнителите от ансамбъл „Шумен”, „Мадара”, „Веселяче”, „Звънче”, артшколата по изобразително изкуство, балетната школа и хор „Бодра песен” към ЦПРЛ – ОДК, танцовите формации „Емоушън”, „Танцувалня” и спортен клуб „Ритмик”. След приключване на фотографския пленер най-добрите снимки ще бъдат показани в изложба на открито пред Административния съд в Шумен на 10 май от 17.30 часа. Със снимките ще бъде отпечатана рекламна книжка с информация за младежките творчески състави. В пленера ще се включат осем фотографи – трима от Шумен и петима от страната. Шуменските представители са Ивайло Сакелариев, Александър Косев и Стефан Стефанов. Останалите участници са Димитрина Андреева от Бургас, Величка Тодорова и Александър Иванов от Пазарджик, Надежда Шипкова от Варна и Добромир Добрев от Провадия. Всички автори преотстъпват правата за използване на творбите, създадени по време на пленера,  така че те ще могат да се използват и възпроизвеждат многократно с некомерсиална цел за нуждите на общината.", "date": "2019.04.18", "title": "Шумен: Фотографски пленер „Какво се случва, когато нищо не се случва” ще се състои в къщата музей „Панчо Владигеров“"}
{"url": "http://www.focus-news.net/news/2019/04/18/2647993/pazarzhdik-vremenna-organizatsiya-na-dvizhenie-e-vavedena-po-chetiri-patni-otsechki-v-oblastta.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри. Ремонтни дейности се извършват по пътя село Варвара – гара \"Костандово\". Движението се извършва в една лента, от 14 км до 30 км  чрез поетапно затваряне на лява лента за движение, поради почистване на изкоп под еластична ограда. Трафикът се регулира с пътни знаци. Ремонт тече и по третокласния път с. Бяга – с. Исперихово, където движението се извършва в една лента от 9 км до 12 км  чрез поетапно затваряне на лява и дясна ленти за движение. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – гара \"Костандово\" и Белово – Юндола. \r\nАлбена ЖИЛЕКОВА", "date": "2019.04.18", "title": "Пазарждик: Временна организация на движение е въведена по четири пътни отсечки в областта"}
{"url": "http://www.focus-news.net/news/2019/04/18/2647988/v-sofiya-i-gorna-oryahovitsa-se-izvarshva-spetsializirana-aktsiya-sreshtu-grupa-za-telefonni-izmami.html", "text": "Специализираната прокуратура, ГДНП и ОДМВР-Велико Търново, със съдействието на Дирекция „Жандармерия“ в МВР, извършват действия по разследване на участници в организирана престъпна група за телефонни измами в София и Горна Оряховица. Това съобщиха от  Специализираната прокуратура . \r\nИзвършват се претърсвания и изземвания на адреси и в автомобили. Провеждат се разпити на свидетели.", "date": "2019.04.18", "title": "В София и Горна Оряховица се извършва специализирана акция срещу група за телефонни измами"}
{"url": "http://www.focus-news.net/news/2019/04/18/2647995/afp-prezidentat-na-iran-prizovava-stranite-ot-blizkiya-iztok-da-otblasnat-tsionizma-opredeli-izrael-i-sasht-kato-vinovnitsi-za-problemite-v-regiona.html", "text": "Президентът на Иран Хасан Роухани призова държавите от Близкия изток да „отблъснат ционизма“, заявявайки, че Израел и неговият съюзник САЩ са основните виновници за проблемите на региона, предава  AFP . \r\n„Нациите в региона съжителстват заедно в продължение на векове и никога не са имали проблеми... Ако има такъв, то той е причинен от други. Нека застанем едни до други, да бъдем единни и да освободим региона от присъствието на агресора“, призова Роухани в обръщение към нацията по повод Деня на армията, визирайки Израел и САЩ.  Тереза Герова", "date": "2019.04.18", "title": "AFP: Президентът на Иран призовава страните от Близкия Изток да „отблъснат ционизма“, определи Израел и САЩ като виновници за проблемите в региона"}
{"url": "http://www.focus-news.net/news/2019/04/18/2647991/mvr-zadarzhan-e-21-godishen-mazh-zapodozryan-za-ubiystvoto-na-zhena-v-stolichniya-zhk-mladost.html", "text": "Тази сутрин, във влака София - Варна, на гара Гора Оряховица е задържан 21-годишен мъж, заподозрян в извършено тежко престъпление. Това съобщиха от пресцентъра на МВР. Продължават процесуално-следствените действия по образуваното досъдебно производство.  \r\nПрипомняме, че снощи, към 18.30 часа в полицията бе получен сигнал за открито тяло на жена в ж.к. „Младост“ в София. На място незабавно бяха изпратени екипи на полицията и Бърза помощ, които установиха следи от насилие по тялото.  \r\nРабота по случая продължава, под ръководството на прокуратурата.", "date": "2019.04.18", "title": "МВР: Задържан е 21-годишен мъж, заподозрян за убийството на жена в столичния ж.к. „Младост“"}
{"url": "http://www.focus-news.net/news/2019/04/18/2647996/balgariya-zapazva-111-oto-myasto-v-indeksa-za-svobodata-na-mediite-na-reporteri-bez-granitsi.html", "text": "България запазва 111-ото място в света в годишния индекс за свободата на медиите, публикуван в четвъртък от „Репортери без граници”. Мястото на страната не се променя спрямо 2018 година и остава най-ниското в ЕС и региона. Това съобщават от  АЕЖ-България . „България е обект на постоянни критики заради ендемична корупция и неефективността на съдебната система. Журналистите там са мишени както на организираната престъпност, така и на властите, които ги подлагат на тормоз, вместо да ги защитават. През септември 2018 г. полицията арестува двама журналисти от независими медии, докато разследват злоупотреба с еврофондове”, се посочва в доклада на Репортери без граници, който обръща внимание на случая с журналистите Димитър Стоянов от Бивол и Атила Биро от румънския Rise Project, които бяха задържани за кратко по време на свое разследване за предполагаеми злоупотреби със средства от еврофондовете. \r\nВ доклада на „Репортери без граници” се споменава и убийството на журналистката Виктория Маринова от Русе. „Убийствата на трима журналисти в Малта, Словакия и България за период от няколко месеца накараха света да осъзнае, че Европа вече не е обетована земя за журналисти.” Докладът посочва още, че това е особено валидно за онези журналисти, които отразяват корупция, укриване на данъци и злоупотреба с еврофондове, в която често е замесена мафията, а тя е сред най-опасните заплахи за разследващите журналисти. \r\nСпадът на свободата на изразяване в Европа, наблюдаван чрез индекса на „Репортери без граници” през последните няколко години, върви ръка за ръка с ерозията на институциите в региона от все по-авторитарните правителства. Що се отнася до убийства, опити за убийства и физически и вербални атаки, европейските журналисти са подложени на много форми на натиск и сплашване и все по-често на съдебния тормоз. Европа продължава да бъде континентът, който най-добре гарантира свободата на изразяване, но работата на разследващите журналисти все повече се възпрепятства, посочват от организацията. \r\nЗа трета поредна година Норвегия е на първо място в индекса, докато Финландия (нагоре с две места) е заела второ място. Увеличаването на онлайн тормоза накара Швеция (трета) да загуби едно място. Четвърта е Холандия, където на двама репортери, разследващи организираната престъпност, им се наложи да живеят под постоянна полицейска закрила. \r\nВ две африкански страни е регистрирано значително подобряване на ситуацията. Етиопия напредва с 40 места до 110 място и застава точно пред България, а Гамбия се покачва с 30 места и вече е 92-а.  \r\nМного авторитарни режими падат надолу в класацията. Те включват Венецуела (надолу с пет места до 148-а позиция), където журналистите са ставали жертви на арести и насилие от страна на силите за сигурност, както и Русия (надолу с едно, до 149-о), където Кремъл използва арести, обиски и драконовски закони, за да засили натиска върху независими медии и интернет. На дъното на индекса са Виетнам (176-о място), Китай (177-о място), Еритрея (178-о място), а Туркменистан (180) измества Северна Корея (179) от последното място. \r\nВ едва 24% от страните, обхванати от индекса, ситуацията със свободата на словото може да бъде определена като добра или много добра, при 26% миналата година. Съединените щати са паднали с три места до 48-о място заради враждебния климат, дължащ се и на реториката, налагана от президента Доналд Тръмп. Никога досега американските журналисти не са били обект на толкова много смъртни заплахи и не са се обръщали към частни охранителни фирми за защита, се посочва в документа. Омразата към медиите е такава, че през юни мъж открива огън в редакцията на вестник в Мериленд, убивайки четирима журналисти и още един служител. Стрелецът многократно е изразявал омразата си към вестника в социалните мрежи, преди в крайна сметка да действа според заплахите си. \r\nВ региона Румъния, която в момента председателства Съвета на ЕС, пада с три места до 47-о място. Като пример за потъпкване на медийната свобода се посочва атака срещу журналисти от RISE Project, които бяха подложени на тормоз от властите да разкрият източниците си за разследване за измама с еврофондове. Като основание за настояването си властите използваха Общия регламент за защита на личните данни на ЕС (GDPR). Драстичен спад в класацията регистрира Сърбия (14 места до 90-а позиция). В тази страна разследващи журналисти са подложени на множество физически атаки.  \r\nМалта продължава да пада в индекса - с 12 места до 77. В тази страна шепа журналисти се опитват да продължат работата на убитата си колежка Дафне Каруана Галисия, осветлявайки ширещата се корупция и прането на пари, въпреки потискащия и тревожен климат, който все още е белязан от убийството на Каруана Галисия през октомври 2017 г. Освен че трябва да живеят в страх, те са подложени на интензивен съдебен тормоз.", "date": "2019.04.18", "title": "България запазва 111-ото място в индекса за свободата на медиите на „Репортери без граници”"}
{"url": "http://www.focus-news.net/news/2019/04/18/2647992/ministar-rosen-zhelyazkov-vlastta-ne-prinadlezhi-samo-na-upravlyavashtite-a-i-na-tezi-koito-iskat-da-upravlyavat-i-zatova-standartite-vazhat-za-vsichki.html", "text": "Властта не принадлежи само на управляващите, а и на тези, които искат да управляват и затова стандартите важат за всички. Това каза министърът на транспорта, информационните технологии и съобщенията Росен Желязков в  „Тази сутрин“  по  бТВ   във връзка с „Апартаментгейт“. „Това означава, че когато обществото е достигнало до своя предел на толерантност и разбиране на това кое е допустимо и което не е, тези, които искат да управляват, трябва да отговарят на същите критерии и на същите морални догми“, каза Желязков.  \r\nВъв връзка с оставките във властта след „Апартаментгейт“ Желязков посочи, че всеки един от неговите колеги има добро служебно професионално отношение. „Всеки един от тях изрази своите мотиви, както и премиера взе отношение, защото те са част от кабинета. Оттук нататък фактите и обстоятелствата принадлежат на други органи за анализ и проверка“, коментира още Желязков.  \r\nПо думите му от известно време в България има ясно законодателство по отношение на имуществото на лицата, заемащи публични позиции. „Всички теми, които са свързани с оповестяването на имотни, имуществени и в това число и доходи на лицата, заемащи публични позиции са явни и видни. Всички източници са открити. Всеки може да направи проверка, затова кой как влиза във властта и кой как излиза от властта“, допълни министърът.", "date": "2019.04.18", "title": "Министър Росен Желязков: Властта не принадлежи само на управляващите, а и на тези, които искат да управляват и затова стандартите важат за всички"}
{"url": "http://www.focus-news.net/news/2019/04/18/2647998/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Нормално проходими са пътищата в област Смолян. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са предимно сухи, частично мокри участъци има по усойните места в планината. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.18", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2019/04/18/2647994/advokat-anton-stankov-namalyavane-mandata-na-trimata-golemi-shte-gi-otarve-ot-chuvstvoto-im-za-bezsmartie.html", "text": "Намаляване мандата на „тримата големи“ ще ги отърве от чувството им за безсмъртие. Това каза в сутрешния блок „Добро утро, България“ на  Радио „Фокус“   бившият правосъден министър адвокат Антон Станков във връзка с идеята на министър Данаил Кирилов за въвеждането на процедури, при които могат предсрочно да бъдат прекратявани мандатите на председателите на двете върховни съдилища и главния прокурор. По думите му тази идея не е нова, но проблемът е основно в дългите мандати, а не в липсата на възможност за разследване. „Липсата на възможност за разследване е основно по отношение на главния прокурор, който и да е той и то по чисто технически причини, защото той оглавява разследващите органи. По-скоро съкращаване на мандатите, това е изходът от актуалния проблем, който правосъдният министър поставя. Колко по-кратки мандати, толкова по-добре. Антон Станков коментира още, че традиционният мандат в съдебната система е 5-годишен, като той може да бъде намален и под този праг.  \r\nВиктория МЕСРОБОВИЧ-КУВЕНДЖИЕВА", "date": "2019.04.18", "title": "Адвокат Антон Станков: Намаляване мандата на „тримата големи“ ще ги отърве от чувството им за безсмъртие"}
{"url": "http://www.focus-news.net/news/2019/04/18/2647999/pregled-na-osnovnite-temi-v-burgaskiya-pechat.html", "text": "„Зелена светлина“ за Медицинския факултет в Бургас е водещото заглавие от първата страница на  вестник „Черноморски фар“ . „Ще подготвя лекари за спешната, доболнична и болнична помощ“ и „Това е регионална кауза, която започнахме преди 8 години“, заяви кметът Димитър Николов на заседанието на правителството са подзаглавията на статията. Министерският съвет предлага на Народното събрание да се открие медицински факултет към Университет „Проф. Асен Златаров“. Той се създава по предложение на ръководството на висшето училище, въз основа на положително оценен от Националната агенция за оценяване и акредитация на проект.  \r\n„Мая Манолова подкрепи протеста на медицинските сестри“ е още едно заглавие от страниците на ежедневника. „Омбудсманът се срещна и с българските гранични полицаи, които Турция иска да съди“ е подзаглавието на материала. Здравните работници протестираха за трети път, недоволствайки срещу условията на труд и заплащане. Около 100 души се бяха събрали пред новия корпус на УМБАЛ – Бургас, а към тях се присъедини и Манолова, уточнява статията. \r\n„Община Поморие дарява 5000 евро за катедралата „Нотр Дам Дьо Пари“ е друго заглавие от страниците на вестника. Предложението е на кмета на морската община Иван Алексиев, а докладната му записка ще бъде разгледана на извънредно заседание на Общинския съвет в града. „Престрелки  писма заради блокирания достъп до НОИ“ е темата на деня в днешния брой на „Черноморски фар“. „Общинският съветник Тошко Иванов призовава социалното Министерство да се намеси“ и „Бизнесменът Ивайло Дражев го нарича лъжец“ са подзаглавията на материала.", "date": "2019.04.18", "title": "Преглед на основните теми в бургаския печат"}
{"url": "http://www.focus-news.net/news/2019/04/18/2648001/api-vazstanoveno-e-dvizhenieto-po-pat-i-1-montana-vidin-v-rayona-na-grad-dimovo-pri-km-42.html", "text": "Възстановено е движението по път I-1 Монтана - Видин в района на град Димово при км 42. Това съобщиха от  Агенция „Пътна инфраструктура“ .", "date": "2019.04.18", "title": "АПИ: Възстановено е движението по път I-1 Монтана - Видин в района на град Димово при км 42"}
{"url": "http://www.focus-news.net/news/2019/04/18/2648000/veliko-tarnovo-suhi-sa-patnite-nastilki-v-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nИнтензивно е движението по  основните улици и булеварди във Велико Търново в сутрешните часове. Условията за пътуване в града са добри. Пътните настилки са сухи. Времето е предимно облачно. Температурата  на въздуха е 8 градуса.На места в града полицаи подпомагат организацията на движение. Натоварено е движението по ул. „Магистрална“ –  част от главен път София – Варна, както и в района на пътен възел  „Качица“ и Южен пътен възел. Интензивен е трафикът по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nНадежда КРЪСТЕВА", "date": "2019.04.18", "title": "Велико Търново: Сухи са пътните настилки в областта"}
{"url": "http://www.focus-news.net/news/2019/04/18/2648002/ministar-rosen-zhelyazkov-nyama-zakonovo-osnovanie-da-bade-spryana-kontsesiyata-na-letishte-sofiya-nyama-i-takava-predpostavka.html", "text": "Няма законово основание да бъде спряна концесията на летище „София“, няма и такава предпоставка. Това каза министърът на транспорта, информационните технологии и съобщенията Росен Желязков в „Тази сутрин“ по  бТВ  . Той посочи, че на 9 май в присъствието на желаещите ще бъдат отворени офертите. Имаме 5 заявления за участие. Това са отделни консорциуми. В момента се разглежда легитимацията, представителната власт, дружества майки, дъщерни дружества. Това е един изключително бавен и сложен процес. Едно от заявленията е от 800 страници“, допълни министърът.  \r\nПо повод инцидентите в БДЖ, той посочи, че има тенденция за жп произшествия. „Горе-долу плюс минус 300 инцидента на година. Това може да е свързано с жп пътя, заради неговата амортизация, остаряване, може да е свързано с дерайлиране, или със сблъсък без дерайлиране“, допълни Желязков. Според него този тренд е устойчив. „С колегите и от БДЖ, и от НКЖИ провеждаме регулярни събирания, още повече, че надзор по законност на прокуратурата започна по случая своите функции. Благодаря за това, защото има изключително сериозно респектиращо действие, когато се прави анализ и контрол на произшествията. Целта е превенция за недопускане на травматични инциденти. България има 6000 км жп път. До този момент са модернизирани около 600 км. Следващият програмен период още 300 км ще бъдат модернизирани, така щото да се счита, че имаме модерен път. Останалите трябва да бъдат превантирани от гледна точка недопускане на инциденти“, допълни още министърът.  \r\nВъв връзка с блокираните камиони заради въвеждането на турската тол система, министърът посочи: „Аз получих сигнали за прекомерност на глобите и неизясненост на основанията, на които са налагани глоби. Имам уверението от турска страна, че ще бъдат разгледани тези случа и ще се даде по-голяма информираност за правилата“, допълни Желязков. По думите му правилата са такива, че могат да бъдат оспорвани.  \r\nТой отчете, че предстои България да въведе тол система, която ще бъде интегрирана с граничните и митническите правила. Министърът предположи, че и началният период също ще има подобни трудности.", "date": "2019.04.18", "title": "Министър Росен Желязков: Няма законово основание да бъде спряна концесията на  летище „София“, няма и такава предпоставка"}
{"url": "http://www.focus-news.net/news/2019/04/18/2648003/smolyan-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.04.18", "title": "Смолян: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/18/2648006/gabrovo-dvizhenieto-mezhdu-sevlievskite-sela-selishte-i-stokite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е предимно слънчево. Температурата е 7 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.04.18", "title": "Габрово: Движението между севлиевските села Селище и Стоките се осъществява с повишено внимание поради пропаднал участък"}
{"url": "http://www.focus-news.net/news/2019/04/18/2648008/iztochnik-na-tass-spetsialen-pomoshtnik-na-donald-tramp-e-posetil-moskva-za-konsultatsii.html", "text": "Специален помощник на държавния глава на САЩ Доналд Тръмп е посетил Москва за консултации, разкрива източник на  TACC , без да пояснява какъв е бил характерът на разговорите в руската столица, нито кога точно са се състояли. \r\nСтава въпрос за Фиона Хил, директор на Департамента за Европа и Русия в Съвета за националната сигурност.  \r\nДруга информация не се привежда. Тереза Герова", "date": "2019.04.18", "title": "Източник на ТАСС: Специален помощник на Доналд Тръмп е посетил Москва за консултации"}
{"url": "http://www.focus-news.net/news/2019/04/18/2648010/detski-koloezdachen-sporten-praznik-shte-se-provede-za-poredna-godina-v-park-rozarium-v-kazanlak.html", "text": "Детски колоездачен спортен празник ще се проведе за поредна година, на 20 април, в събота, в парк „Розариум” в казанлък. Това каза за  Радио „Фокус”  Веселин Колев от Ротари клуб - Казанлък, един от организаторите на събитието. Той поясни, че съорганизатори на спортния празник са Инър Уйл клуб - Казанлък в партньорство с Община Казанлък. В колоездачното състезание ще вземат участие деца от първи до седми клас, разпределени в три възрастови групи, момчета и момичета. „Целта е децата да спортуват, да се забавляват и да бъдат заедно”, каза Веселин Колев. \r\nОт 10.00 часа в парк „Розариум” ще започне записването на участниците, които трябва задължително да бъдат с придружител – родител или учител. В 11.00 часа по алеите на парка ще започнат проявите в дисциплината „Майсторско курмуване”. Всяко дете ще участва със собствен велосипед и лични защитни средства, като задължително условие е участниците да имат каска. Колоездачните умения на децата ще бъдат оценявани от специализиран съдийски състав. \r\nУчастниците в колоездачната надпревара ще се състезават за Купата на Ротари клуб – Казанлък по повод 20 години от чартирането на клуба. Състезателите класирали се до трето място и показали майсторско управление ще бъдат наградени с грамота, купа и предметна награда. Всички останали състезатели ще получат грамота за участие. \r\nСлавяна ГАЙДАРОВА", "date": "2019.04.18", "title": "Детски колоездачен спортен празник ще се проведе за поредна година в парк „Розариум” в Казанлък"}
{"url": "http://www.focus-news.net/news/2019/04/18/2647997/halil-letifov-dps-otlozhen-start-na-tol-sistemata-e-vazmozhen-variant.html", "text": "Отложен стар на тол системата е възможен вариант. Това каза в сутрешния блок „Добро утро, България“ на  Радио „Фокус“   председателят на Транспортната комисия в НС и депутат от ПГ на ДПС Халил Летифов. По думите му необходим е широк дебат със всички заинтересовани страни, за да се избере максимално щадящ вариант- така че системата да заработи, но от друга страна това заработване да се случи в един по дълъг период, в който и превозвачите, и бизнесът да се адаптират към новите финансови промени, които със сигурност ще рефлектират върху стоките и услугите. „Притеснението за увеличение на цените е реално, други са моментите дали това няма да се използва спекулативно, но за да можем да преценим трябва да се направи този анализ и то с всички заинтересовани страни заедно – колко е първоначалното увеличение, за каква категория, тяхната екологична оценка и тяхното състояние в евро 2, 3, 4 - това също ще допринася за по-високата такса. Трябва да се води дебат, но трябва да се води с по-широк кръг и по-продължително време, за да се намери една максимално допирна среда, в която да може да сработи ТОЛ системата. Най-притеснителното не е самата свързаност, тя така или иначе ще се случи, дори и да има някакви дефекти в началото, по-важно е всичките тези участници в тези процеси, които ще бъдат конкретно ощетени, добре да разберат, добре е да участват и да се намери този вариант, който е щадящ“, каза той. Халил Летифор коментира още, че имайки предвид лошия опит с винетките, притесненията за успешен старт на тол системата са основателни. Ако се спазят заложените срокове за тестови период, то най-късно до юни месец тарифите и конкретните пътища, които ще бъдат облагани с такси трябва да бъдат представени за обществено обсъждане, каза той.  \r\nВиктория МЕСРОБОВИЧ-КУВЕНДЖИЕВА", "date": "2019.04.18", "title": "Халил Летифов, ДПС: Отложен старт на тол системата е възможен вариант"}
{"url": "http://www.focus-news.net/news/2019/04/18/2648007/rakovoditelyat-na-sofiyska-gradska-prokuratura-emiliya-rusinova-i-direktorat-na-sdvr-georgi-hadzhiev-shte-dadat-brifing-po-povod-ubiystvo-na-zhena-v-stolichniya-kvartal-mladost.html", "text": "Ръководителят на Софийска градска прокуратура Емилия Русинова и директорът на СДВР Георги Хаджиев ще дадат брифинг по повод убийство на жена в столичния квартал „Младост” от 12.00 часа в зала 2 на 4 етаж на Съдебната палата. Това съобщиха от пресцентъра на  Прокуратурата на Република България .", "date": "2019.04.18", "title": "Ръководителят на Софийска градска прокуратура Емилия Русинова и директорът на СДВР Георги Хаджиев ще дадат брифинг по повод убийство на жена в столичния квартал „Младост”"}
{"url": "http://www.focus-news.net/news/2019/04/18/2647986/rumen-petkov-abv-sporat-za-imeto-koalitsiya-za-balgariya-e-izmislen.html", "text": "Спорът за името „Коалиция за България“ е измислен. Това каза лидерът на ПП АБВ Румен Петков в предаването  „Здравей, България“  по  Нова телевизия . Румен Петков посочи, че през февруари от АБВ са предложили консолидирана левица, която да помете това управление, но за съжаление БСП не ги е чула.  \r\nТой обърна внимание не програмата на „Коалиция за България“, озаглавена „Европа за българските граждани“. По думите му в нея има ясно разписани 10 конкретни ангажимента. „За съжаление ние не говорим за политика. Не правим дебат какво иска България от Европа. Очевидно е, че тази Европа се самодискредитира. Очевидно е, че европейските институции не могат да намерят ефективни решения на проблемите“, допълни още Петков. „Ние направихме една солидна, перспективна коалиция, която има пред себе си петгодишна визия, съвместно участие в предстоящи избори за местни органи на самоуправление, парламентарни избори и мисля, че това е вярната стъпка“, посочи още Румен Петков.  \r\nСпоред него един от проблемите в държавата е, че на човека, рекламиращ аптеките си, се гледа като на 10 гласа, когато са нужни на правителството. \r\nПо думите му, когато се опошлява политиката, хората, ще се увеличава броят на хората, които не искат да гласуват.  \r\nВъв връзка с писмото си до БСП, Петков посочи, че няма да влиза в неговите детайли и обясни, че това е отговор на една поредица от лъжи и притискане на „Коалиция за България“. „Никой не се впечатлява, че грубо се нарушава законът за лекарствата и аптечното дело. Никой не се впечатлява, че се рекламират аптеки. Никой не се впечатлява, че контрабандата на горива достига особено големи размери. БСП се занимава с „Коалиция за България“. Спорът за името е измислен. Такъв спор няма. Ако ръководството на БСП се е концентрирало за разправа вътре в БСП и за разправа с левицата е много зле“, каза Петков. Според него трябва да се обърне внимание на това, че 10 години се граби Европа и се руши България, че за 12 години членство в ЕС животът става все по-лош в България, а 40 % от населението е бедно или на ръба на бедността. „Вместо да се концентрираме върху тези проблеми, които са натрупвани с години, ние се занимаваме със съдебни дела и отделяме една огромна енергия, за да бъде атакувана „Коалиция за България“, допълни лидерът на АБВ.", "date": "2019.04.18", "title": "Румен Петков, АБВ: Спорът за името „Коалиция за България“ е измислен"}
{"url": "http://www.focus-news.net/news/2019/04/18/2648011/varna-zhena-na-35-g-i-82-godishen-mazh-sa-s-opasnost-za-zhivota-sled-patni-intsidenti-v-oblastniya-grad.html", "text": "Жена на 35 г. и 82-годишен мъж са с опасност за живота след пътни инциденти във Варна. Това съобщиха от  ОДМВР-Варна . Вчера, около 18.40 часа, на бул. „Трети март”, до автобусна спирка „Осъм”, е станало пътнотранспортно произшествие. Според първоначалната информация, неправоспособният водач на мотоциклет „Сузуки” (23 г., от Варна), по време на движение, блъска пешеходка, пресичаща пътното платно на пешеходна пътека и при наличието на пешеходна светофарната уредба. Вледствие на инцидента жената е настанена в Реанимацията на МБАЛ „Св. Анна” със съчетана травма и опасност за живота. Пострадала е и пътничка от мотоциклета (27 г.), която е настанена за лечение с фрактура на глезен и контузии, няма опасност за живота й. С контузни травми е освободен за домашно лечение 23-годишният водач на мотора. Същият е задържан за срок до 24 часа. Мъжът е отказал да му бъде направен тест за употреба на наркотични вещества. При извършената проверка е установено, че МПС е с прекратена регистрация, а поставените на него регистрационни табели са издадени за друго превозно средство и се издирват. Работата по изясняване на детайлите и обстоятелствата около случая продължава. По случая е образувано досъдебно призводство. \r\nПо-рано през деня при инцидент в автобус от масовия градски транспорт при падане е пострадал 82-годишен мъж, който е получил фрактура на черепа и травма на мозъка. Мъжът е настанен за лечение с опасност за живота в МБАЛ „Св. Анна”.", "date": "2019.04.18", "title": "Варна: Жена на 35 г. и 82-годишен мъж са с опасност за живота след пътни инциденти в областния град"}
{"url": "http://www.focus-news.net/news/2019/04/18/2648004/dimitar-margaritov-kzp-balgarinat-veche-nyama-da-bade-vtora-kategoriya-potrebitel-sled-premahvaneto-na-dvoyniya-standart-pri-hranite.html", "text": "Българинът вече няма да бъде втора категория потребител след премахването на двойния стандарт при храните. Това каза за сутрешния блок „Добро утро, България“ на  Радио „Фокус“   председателят на Комисията за защита на потребителите (КЗП) Димитър Маргаритов. Той уточни, че след като проблемът с двойния стандарт намери своето разрешение, търговците, които не го спазват ще дължат 4% от оборота си.  „Гласността, която проблемът получи, беше свързана с храните, но тъй като темата там е най-чувствителна и потребителите освен, че са забелязали такива проблеми – те и реагират, когато стане ясно, че има такъв проблем. Но практически тези правила трябва да обхванат абсолютно всички продуктови стоки на пазара. Нека припомня, че КЗП изпълнява проект, в който за първи път продуктовата група беше разширена освен върху храните – и по отношение на напитките с цел – установяване мащаба на проблема. След прилагането на новите постановки в директивата ще продължим да изследваме и изпитваме различни сфери на пазара, за да можем по всяко време да сме наясно дали тези неща се случват и в какъв мащаб“, обясни той. Димитър Маргаритов добави, че благодарение на новоприетите правила ще е невъзможно както на българския пазар, така и в останалите държави-членки на ЕС, да се продават стоки от една и съща търговска марка с различен състав и съотношение на продуктите. Той уточни, че след транспонирането на новото европейско законодателство национален контролен орган ще извършва проверки, за да установява налице ли са все още нелоялни търговски практики.  \r\nВиктория МЕСРОБОВИЧ-КУВЕНДЖИЕВА", "date": "2019.04.18", "title": "Димитър Маргаритов, КЗП: Българинът вече няма да бъде втора категория потребител след премахването на двойния стандарт при храните"}
{"url": "http://www.focus-news.net/news/2019/04/18/2648013/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Температурите варират от минус 6 до 5 градуса. В най-високите части на планините има мъгла с до умерен вятър. През изминалото денонощие няма регистрирани инциденти. \r\nОт ПСС съветват туристите да бъдат особено внимателни, когато изкачват високите планини, по силно наклонените части със снежни полета.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.04.18", "title": "ПСС: Лоши са условията за туризъм в планините"}
{"url": "http://www.focus-news.net/news/2019/04/18/2648009/ministar-rosen-zhelyazkov-do-dva-mesetsa-shte-saobshtim-merkite-za-funktsionalnite-i-strukturni-promeni-v-ia-avtomobilna-administratsiya.html", "text": "До два месеца ще съобщим мерките за функционалните и структурни промени в ИА „Автомобилна администрация“. Това каза министърът на транспорта, информационните технологии и съобщенията Росен Желязков в предаването  „Тази сутрин“  по  бТВ  . По думите му в това число влиза и намаляването на административните предпоставки, които дават възможност за „тясно взаимодействие“ между бизнеса и администрацията. Министърът обясни, че мерките са в три направления - лицензи и разрешителни, правоспособност на водачите и пунктовете за периодични прегледи. \r\n„На всички е ясно, че в ИА „Автомобилна администрация“ корупция има. Дали е на ниво рушветчийство или на ниво по-големи взаимоотношения, би била невъзможна, ако няма тясно корелиране между контрола по пътя и издаването на разрешения и лицензи от страна на самата администрация. Рисковете, които водят до това нещо, са обективни и субективни. По отношение на вторите – виждате, че неминуемо се взимат действия срещу лица, които са установени“, каза още министърът. По думите му това е било, това е и това ще продължава“, коментира министърът.", "date": "2019.04.18", "title": "Министър Росен Желязков: До два месеца ще съобщим мерките за функционалните и структурни промени в ИА „Автомобилна администрация“"}
{"url": "http://www.focus-news.net/news/2019/04/18/2648014/plovdiv-mokri-sa-patnite-nastilki-v-oblastta-zaradi-padnaliya-slab-dazhd.html", "text": "Мокри са пътните настилки в област Пловдив заради падналия слаб дъжд. Отворен е за движение на всички превозни средства проходът Троян-Кърнаре, съобщи за  Радио „Фокус”-Пловдив  дежурният в Областното пътно управление. Временна организация на движението е въведена през Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“  до кръстовището на Околовръстен път и обратно. \r\nЗабранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут е по пътя Стара Загора-Поповица и пътя София-Пловдив-Свиленград. Ограничено е движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци.  Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. \r\nВ град Пловдив трафикът е натоварен в този час. \r\nЦветана ТОНЧЕВА", "date": "2019.04.18", "title": "Пловдив: Мокри са пътните настилки в областта заради падналия слаб дъжд"}
{"url": "http://www.focus-news.net/news/2019/04/18/2648015/yohanes-han-za-nezavisen-napuskashtiyat-prezident-na-makedoniya-da-ne-se-mesi-v-rabotata-na-pravosadieto.html", "text": "В интервю за македонския вестник  „Независен“  комисарят по европейска политика за съседство и преговори за разширяване Йоханес Хан призова държавния глава на югозападната ни съседка Георги Иванов да не се намесва в работата на правосъдието, като по този начин индиректно му препоръча да забрави за амнистията на осъдените за „кървавия четвъртък“ в парламента в Скопие и по други дела за корупция. \r\n„Както и в предишни подобни случаи, мога само да призова напускащия президент да не се намесва в текущите съдебни производства“, отговори Хан на съответстващия въпрос. \r\nАвстрийският политик изрази надежда, че договорът за новото име на Македония няма да бъде „пожертвано“ по политически причини. „Преспанското споразумение има исторически измерения, признато е от международната общност. То изпраща положителен сигнал към целия регион, че помирението в Западните Балкани е възможно с политическо ръководство и с акцент върху бъдещето. Надявам се, че това постижение няма да бъде пожертвано по политически причини. В интерес на страната е този договор да бъде необратим, както и реформите в ключови приоритетни области. Време е политическите лидери на Западните Балкани да мислят дългосрочно по стратегически начин, т.е. което е най-добро за техните страни и граждани, а не според партийни политически съображения“, препоръча Хан. \r\nВ отговор на въпрос защо Македония и Албания са в „пакет“ за започване на преговори за членство в ЕС и дали има възможност за отделното разглеждане на кандидатурите им, Хан поясни: „Принципът в процеса за присъединяване към ЕС, който се повтаря и в нашата стратегия за Западните Балкани, е приет миналата година, и той предвижда да правим оценка на страните въз основа на техните индивидуални заслуги. Напредъкът на всяка една отделна страна се отразява в докладите за нея“.  \r\nЕвропейският комисар подчерта, че за получи препоръка за започване на преговори с ЕС, Македония трябва да проведе „честни и прозрачни“ президентски избори и да продължи с прилагането на реформите. Тереза Герова", "date": "2019.04.18", "title": "Йоханес Хан за „Независен“: Напускащият президент на Македония да не се меси в работата на правосъдието"}
{"url": "http://www.focus-news.net/news/2019/04/18/2648005/kathimerini-gartsiya-shte-izprati-verbalna-nota-do-germaniya-za-voennite-reparatsii.html", "text": "Гърция ще изпрати вербална нота до Германия, с която ще припомни за дългогодишното си искане да получи компенсации за престъпленията, извършени от нацистите в годините на Втората световна война, съобщава електронното издание на атинския ежедневник  Kathimerini . \r\n„Гръцкото правителство възнамерява да изпрати вербална нота до Федерална република Германия, в която ще повтори неотменими искове, произтичащи от нацистката инвазия и окупация, както и о военните престъпления на Нацистка Германия\", обяви министър-председателят Алексис Ципрас пред парламента в Атина.  \r\nСпоред доклада на комисия, която изчислява размера на исканото обезщетение, претенциите на Атина включват: военни репарации за материално разрушения и унищожаване на производствените способности на страната, компенсации за загиналите и за роднините на жертвите на военни престъпления, погасяване на заемите и връщането на откраднати археологически съкровища. \r\n„Претенциите за германски военни репарации са исторически и морален дълг за нас. Това ще ни помогне да изградим по-добро бъдеще в отношенията ни с Германия. Затова днес имаме задължението да дадем възможност да затвори, тази глава“, заяви Ципрас. \r\nТой също така отхвърли аргумента, че Гърция използва претенциите за репарациите, за да погаси дълговете си и да засили позицията си в Европейския съюз. „Това отблъскващо твърдение характеризира онези, които го твърдят - не Гърция. Не парламента”, добави премиерът на южната ни съседка. \r\nГоворителят на германското правителство Щефан Зайберт повтори позицията на Берлин по въпроса, като заяви, че гръцките претенции са решени „както от правна, така и от политическа гледна точка“, като добави, че неговата страна признава своите отговорности за окупацията. Тереза Герова", "date": "2019.04.18", "title": "Kathimerini: Гърция ще изпрати вербална нота до Германия за военните репарации"}
{"url": "http://www.focus-news.net/news/2019/04/18/2648017/evrokomisar-mariya-gabriel-gostuva-v-panagyurishte-vav-vrazka-s-izgradenata-sistema-za-bezplaten-internet.html", "text": "Еврокомисар Мария Габриел гостува в Панагюрище във връзка с изградената система за безплатен интернет на ключови места, съобщиха от пресцентъра на  Общината . По време на посещението си еврокомисарят ще връчи символичен чек на кмета на Община Панагюрище Никола Белишки. Ваучерът е на стойност 15 000 евро и дава възможност за безжична връзка с високоскоростен wifi на 6 зони на територията на Панагюрище.  \r\nОбщина Панагюрище е една от 113-те одобрени български общини в рамките на кампанията WIFI4EU и сред първите с реализиран проект. Най-голямото предимство на инициативата е това, че всички точки в Европа са свързани в мрежа. Този проект сам по себе си е уникален. За първи път, регистрирайки се в една от точките, ще бъдеш регистриран и във всичките между 6 и 8 000 в цяла Европа. Това дава възможност на една малка община в България да бъде видяна от някой, който е във Франция, Германия, във Финландия", "date": "2019.04.18", "title": "Еврокомисар Мария Габриел гостува в Панагюрище във връзка с изградената система за безплатен интернет"}
{"url": "http://www.focus-news.net/news/2019/04/18/2648019/den-na-otvorenite-vrati-shte-se-provede-v-tsentara-za-obshtestvena-podkrepa-v-kazanlak-kadeto-shte-badat-otkriti-dve-novi-sotsialni-uslugi.html", "text": "Ден на отворените врати ще се проведе в Центъра за обществена подкрепа в Казанлък. Това каза за  Радио „Фокус”  директорът на Центъра Мария Гинева. Тя поясни, че през целия ден ще работят детски творчески ателиета, в които деца - потребители на услугите в Центъра за обществена подкрепа, ще демонстрират своите способности. Проявата се провежда във връзка с официалното откриване в 16.00 часа на две нови услуги на Община Казанлък в Центъра за обществена подкрепа – „Синя стая” и „Спешен център”.  \r\nПреди да бъдат стартирани двете социални услуги са извършени строително–ремонтни дейности на втория етаж в сградата на Центъра за обществена подкрепа като част от проекта на Община Казанлък „Развитие на услуги за деинституционализация на грижите за деца в община Казанлък“ по Оперативна програма „Региони в растеж“ – 2014 – 2020г. В рамките на проекта са преустроени част от съществуващите помещения в такива, които да подсигурят възможностите за предоставяне на досега съществуващите услуги в Центъра. Основно ремонтирани са и помещения за персонала, санитарни помещения, кухненски боксове. Част от дейностите по проекта е осигуряването на достъп на хора с увреждания, които да могат да ползват услугите на Центъра за обществена подкрепа. \r\nИндивидуалната стойност на строително-монтажните работи, които са извършени на втория етаж на Центъра за обществена подкрепа, са на стойност 79 хил. лв. и са част от цялата стойност от 531 хил. лв. на проекта „Развитие на услуги за деинституционализация на грижите за деца в община Казанлък“, в рамките на който ще бъде преустроена и част от детска ясла „Надежда“ и превърната в Дневен център за деца с тежки множествени увреждания. \r\nСлавяна ГАЙДАРОВА", "date": "2019.04.18", "title": "Ден на отворените врати ще се проведе в Центъра за обществена подкрепа в Казанлък, където ще бъдат открити две нови социални услуги"}
{"url": "http://www.focus-news.net/news/2019/04/18/2648020/plovdiv-prodalzhava-podgotovkata-za-konkursa-tsaritsa-na-rozata-karlovo-2019.html", "text": "С посещение в шоурума на „Българска роза” АД  продължи подготовката на момичетата за участие в конкурса-спектакъл „Царица на розата – Карлово 2019”. Това съобщиха от пресцентъра на  Община Карлово . \r\nУчастничките в надпреварата по красота, интелигентност и чар, се запознаха с изключително богатата и разнообразна гама от висококачествени продукти. За младите дами бе любопитно да разберат, че компанията има собствени козметични линии, които се изнасят както в цяла Европа, така и в Китай, Виетнам, Южна Корея, САЩ, Русия, Австралия, Япония, Сингапур, Филипини и др. Домакините обясниха също, че луксозната козметика на предприятието, което през м. май 2018 г. – по време на Празника на розата, отбеляза 70 години от създаването си, са с качеството на най-скъпите и елитни френски брандове. В рамките на програмата, предшестваща конкурса, претендентките за короната ще имат още срещи, посещения и изненади.", "date": "2019.04.18", "title": "Пловдив: Продължава подготовката за конкурса „Царица на розата – Карлово 2019“"}
{"url": "http://www.focus-news.net/news/2019/04/18/2648021/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-april.html", "text": "„Софийска вода” временно ще прекъсне водоснабдяването в някои части на столицата на 19 април 2019 г. (петък), съобщиха от пресцентъра на  дружеството . \r\nВъв връзка с реконструкция на уличен водопровод на ул. „Яворов“ в с. Панчарево се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\n- ул. „Риляник“, ул. „Яворов“, ул. „Ловджийска чешма“; \r\n- ул. „Самоковско шосе“ от ул. „Риляник“ до баня „Панчарево“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Риляник“, ъгъла с ул. „Ловджийска чешма“.  \r\nВъв връзка с подмяна на сградно водопроводно отклонение на ул. „5-ти ноември“ в кв. „Горубляне“ се налага спиране на водоподаването от 09:00 до 17:30 часа на клиентите на „Софийска вода”, живеещи в района на: \r\n- ул. „12-ти април“ от ул. „Урвишка крепост“ до ул. „5-ти ноември“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „5-ти ноември“, ъгъла с ул. „12-ти април“.  \r\nВъв връзка с подмяна на сградно водопроводно отклонение на ул. „Константин Фотинов“ в кв. „Васил Левски“ се налага спиране на водоподаването от 09:30 до 17:00 часа на клиентите на „Софийска вода”, живеещи в района на: \r\n- ул. „Константин Фотинов“ от ул. „Баба Тонка“ до ул. „Станислав Доспевски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Фотинов“ №157.  \r\nВъв връзка с подмяна на сградно водопроводно отклонение на ул. „Ген. Гурко“ в с. Бусманци се налага спиране на водоподаването от 09:30 до 16:30 часа на клиентите на „Софийска вода”, живеещи в района на: \r\n- ул. „Ген. Гурко“ №2, №4, №6, №8, №10, №12, №14. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Генерал Гурко“ №5.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.04.18", "title": "„Софийска вода” временно ще прекъсне водоснабдяването в някои части на столицата на 19 април"}
{"url": "http://www.focus-news.net/news/2019/04/18/2648012/parlamentat-vklyuchi-v-dnevniya-si-red-za-dnes-proektoreshenieto-za-otkrivane-na-visshe-voenno-uchilishte-georgi-benkovski-v-dolna-mitropoliya.html", "text": "Парламентът включи в дневния си ред за днес проекторешението за откриване на Висше военно училище „Георги Бенковски“ в Долна Митрополия, предаде репортер на  Агенция „Фокус“ . Предложението направи в началото на пленарното заседание председателят на парламента Цвета Караянчева. Проекторешението бе прието вчера от водещата Комисия по отбрана.  \r\nОсновен мотив за откриване на самостоятелно висше военновъздушно училище е нарастващата необходимост от промяна на модела за подготовка на специализирани кадри, отговарящи на съвременните изисквания на Военновъздушните сили и авиацията. Предвижда се Висшето военновъздушно училище „Георги Бенковски“ да е държавно висше военно училище, създадено на базата на сегашния факултет „Авиационен“ на Националния военен университет „Васил Левски“ – Велико Търново. Висшето военновъздушно училище ще е структура на пряко подчинение на министъра на отбраната – държавно висше военно училище със седалище град Долна Митрополия, ще има свое знаме, печат и празник на 25 май.  \r\nДеница КИТАНОВА", "date": "2019.04.18", "title": "Парламентът включи в дневния си ред за днес проекторешението за откриване на Висше военно училище „Георги Бенковски“ в Долна Митрополия"}
{"url": "http://www.focus-news.net/news/2019/04/18/2648023/aktsenti-v-predavaneto-dupnitsa-klyuchat-kam-rila-na-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху започналата акция по премахване на изоставени моторни превозни средства върху общински терени. Наш събеседник по темата ще бъде Христо Апостолов, пресаташе на Община Дупница. Ще ви срещнем с Валентина Алексиева, главен библиотекар към читалище „Зора”, с която ще говорим за разнообразните инициативи, чрез които се насърчава четенето сред подрастващото поколение. От Ели Подгорска, началник на отдел „Социални проекти с национално и европейско финансиране”, ще научим повече за проектите, посредством които се изгражда нова социална инфраструктура за деца в неравностойно положение. В рамките на предаването ще разговаряме и с Димитър Шопов, психолог към Центъра за обществена подкрепа в града. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.04.18", "title": "Акценти в предаването „Дупница – ключът към Рила“ на Радио „Фокус“ – Пирин"}
{"url": "http://www.focus-news.net/news/2019/04/18/2648024/veliko-tarnovo-kmetat-daniel-panov-i-poslanikat-na-azerbaydzhan-nargiz-gurbanova-shte-dadat-brifing-otnosno-podpisvaneto-na-dogovor-mezhdu-veliko-tarnovo-i-grad-nahchavan.html", "text": "От 12.30 часа в Зала 302 на Община Велико Търново кметът Даниел Панов и посланикът на Азербайджан - Н. Пр. Наргиз Гурбанова, ще дадат брифинг относно подписването на договор между Велико Търново и град Нахчъван. Това съобщиха от пресцентъра на Община Велико Търново. От 13.00 часа ще бъде открита и изложба, експонирана върху платната пред Факултета по изобразителни изкуства.", "date": "2019.04.18", "title": "Велико Търново: Кметът Даниел Панов и посланикът на Азербайджан Наргиз Гурбанова ще дадат брифинг относно подписването на договор между Велико Търново и град Нахчъван"}
{"url": "http://www.focus-news.net/news/2019/04/18/2648025/vodopodavaneto-za-chast-ot-svishtov-shte-bade-spryano-zaradi-podmyana-na-vodoprovod.html", "text": "До 13.30 часа ще бъде спряно водоподаването за част от град Свищов заради подмяна на водопровод. Това съобщиха за  Радио „Фокус“ – Велико Търново  от водоснабдителното дружество. Вода няма да има по ул. „Георги Матев“ (от кръстовището с ул. „Изгрев“ до Студентски град), ул. „Градево“ (от кръстовището с ул. „Мир“ до Студентски град), източната част от ж. к. „Дунав“ и „Винпром Свищов“. От дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2019.04.18", "title": "Водоподаването за част от Свищов ще бъде спряно заради подмяна на водопровод"}
{"url": "http://www.focus-news.net/news/2019/04/18/2648022/prezidentat-na-kosovo-hashim-tachi-nyama-tayna-programa-za-sreshtata-na-zapadnite-balkani-v-berlin.html", "text": "Президентът на Косово Хашим Тачи заяви, че срещата на лидерите от Западните Балкани в Берлин на 29 април няма за цел постигане на споразумение ил представяне на план за нормализиране на двустранните отношения със Сърбия, отбелязва електронното издание на водещия прищински ежедневник  Gazeta Express .  \r\nБерлинската среща, организирана от канцлера на ФРГ Ангела Меркел и френския президент Еманюел Макрон, няма тайни цели и на нея няма да бъде постигнато споразумение, увери Тачи в съобщение, публикувано в социалната мрежа „Туитър“.  \r\n„Като президент съм в непрекъснати консултации с международни партньори относно развитието на ситуацията в Косово и Западните Балкани. Берлинската среща е просто продължение на всеобхватния интерес на Германия и Франция към Косово и региона. Ние приветстваме тази инициатива. Въз основа на досегашните консултации няма да бъде представен план за споразумението между Косово и Сърбия. Освен това няма тайна програма за тази среща”, гласи съобщението на Тачи.  \r\nТой обясни, че след срещата във федералната германска столица ще бъде разпространена декларация, потвърждаваща европейската перспектива както на Косово, така и на Сърбия. „Очакваме, че в края на срещата да бъде издадена съвместна декларация, съгласувана от всички участници, която наред с други неща ще потвърди поне европейската перспектива на нашия регион, задълбочаването на реформите, особено по отношение на върховенството на закона, и да подчертава необходимостта от нормализиране на отношенията между Косово и Сърбия“, обясни Тачи. \r\n„За Косово би било разочароващо Франция и Германия да не успеят да хармонизират позицията си за либерализиране на визовия режим за гражданите ни по време на тази среща. Косово остава най-изолираната страна в Европа. Затова да говорим за европейска перспектива на Косово, било то само реторично, е повече от лицемерие!“, категоричен бе държавният глава на най-младата държава на Балканите. \r\nПо-рано изданието съобщи, че на срещата в Берлин на 29 април Франция и Германия ще представят проект на споразумение между Косово и Сърбия, което до известна степен ще се съобрази с исканията на Белград, но изключва разделянето на най-младата държава на Балканите. \r\nИзточник на вестника разкри, че на срещата на лидерите от Западните Балкани, домакини на която са германският канцлер Ангела Меркел и държавният глава на Франция Еманюел Макрон, лидерите на Косово и Сърбия ще получат предложение за двоен суверенитет.  \r\n„Съобщава се, че ще бъде предложен двоен суверенитет. Косово ще запази териториалната си цялост непокътната, докато Сърбия ще се ползва от един вид суверенитет над сърбите в Косово и над сръбските православни църкви“, цитира изданието източник. Съгласно думите му, Прищина най-вероятно ще се съгласи да прехвърли част от суверенитета си на Брюксел, а ЕС на свой ред – на Белград. Тереза Герова", "date": "2019.04.18", "title": "Президентът на Косово Хашим Тачи: Няма тайна програма за срещата на Западните Балкани в Берлин"}
{"url": "http://www.focus-news.net/news/2019/04/18/2648026/mvr-edin-chovek-e-zaginal-a-22-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 22 са ранени при 17 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 29 леки и 1 тежък пътен инцидент, при които има един ранен, загинали няма. От началото на годината са станали 1542 катастрофи, при които са загинали 133, а 1941 са пострадали. Данните за 2019 г. са динамични, при сравнение с реалните данни за загиналите (135) през същия период на 2018 г. се отчитат 2 (двама) по-малко загинали участници в движението по пътищата през 2019 г.", "date": "2019.04.18", "title": "МВР: Един човек е загинал, а 22 са ранени при катастрофи в страната през изминалото денонощие"}
{"url": "http://www.focus-news.net/news/2019/04/18/2648016/ivaylo-lilov-bsp-borisov-e-gotov-da-pozhertva-i-rodinata-ni-za-da-otselee-lichno.html", "text": "Няма цена, която Борисов не е готов да плати, и ще пожертва всеки един в името на личното си оцеляване. Той е готов да пожертва всичко, включително и родината ни, за да оцелее лично, което е престъпно. Това заяви Ивайло Лилов, член на Националния съвет на БСП и председател на БСП-Враца, съобщиха от пресцентъра на  БСП .  \r\nПо повод оставката на зам.-министъра на икономиката, Лилов е категоричен, че подаването на оставка не е правораздаване. „Управляващите работят на принципа – ако ни хванат, хванат. Всеки, който са успели да хванат, подава оставка и разчита, че с това се е приключило. Но дали е взел няколко милиона или 370 000 лв. по програма, за да си направи своя собствена хасиенда, няма значение, защото е ощетил държавата и българите“, каза още Лилов. Според него единственият вариант да има справедливост и правосъдие е днешната власт да си отиде и да има справедлив процес, който да накаже всички онези, които са злоупотребили с властта. „Очевидно има много схеми, които тепърва ще излизат. Вероятно има и много тарикати, които са се възползвали от служебното си положение, за да се облагодетелстват по един или друг начин – дали себе си, дали тъщата“, коментира той.  \r\nВъв връзка с провелия се Национален съвет на БСП, Лилов обясни, че е имало много голям брой номинации. „От 90 души списъкът се сведе до 30, които реално участваха в дискусията, а от тях избрахме най-добрите 17. Процесът е дълъг и много хора участват в него“, каза още Ивайло Лилов.", "date": "2019.04.18", "title": "Ивайло Лилов, БСП: Борисов е готов да пожертва и родината ни, за да оцелее лично"}
{"url": "http://www.focus-news.net/news/2019/04/18/2648027/sofiya-ot-19-do-21-april-v-tehnicheskiya-universitet-shte-se-provede-parviyat-copernicus-hackathon-sofia.html", "text": "От 19 до 21 април в Техническия университет ще се проведе първият Copernicus Hackathon Sofia, организиран от Risk Space Transfer Office към БАН и подкрепен от Столична община (Асоциация за развитие на София). Основната цел на събитието е да популяризира потенциала и използването на данните и услугите на европейската програма за наблюдение на Земята – Коперник, като насърчи участниците да разработят технологични решения за справяне с извънредни ситуации, включително и теми, свързани с България. Това съобщиха от пресцентъра на Столична община. В рамките на 48 часа отборите ще решават предизвикателства в областта на: Управление на извънредни ситуации: Оценка на щети от наводнения, пожари, картиране на свлачища; Защита на околната среда: Процент на изсичане на гората и обезлесяване; Рекултивация на хвостохранилища/минни райони; Мониторинг на водите и крайбрежието: Картиране на нефтени разливи; Проследяване на кораби; Застрояване на българското Черноморие.  \r\nДопълнително предизвикателство е свързано с визуализиране развитието на София чрез времеви серии, до днешно време, което ще разкрие как се променя столицата през годините.", "date": "2019.04.18", "title": "София: От 19 до 21 април в Техническия университет ще се проведе първият Copernicus Hackathon Sofia"}
{"url": "http://www.focus-news.net/news/2019/04/18/2648028/sliven-obshtinata-poluchi-dve-nagradi-ot-konkurs-za-kachestvo-na-zhivot.html", "text": "Община Сливен получи две награди от конкурс на вестник „24 часа”. Това съобщиха от пресцентъра на  Общината . \r\nНародният представител и бивш министър на околната среда Ивелина Василева връчи наградата в категория „Качество на живот” на кмета Стефан Радев, а областният управител на Бургас Вълчо Чолаков – в категория „Градски дух”, в която решаващо е мнението на гражданите. Церемонията по връчване на наградите се състоя на 17 април в Бургас. \r\nСлед награждаването се проведе публичен дебат за перспективите за общините с участието на министъра на туризма Николина Ангелкова, местната власт и бизнеса.", "date": "2019.04.18", "title": "Сливен: Общината получи две награди от конкурс за качество на живот"}
{"url": "http://www.focus-news.net/news/2019/04/18/2648029/plovdiv-zapochvat-konsultatsii-za-opredelyane-sastavite-na-sektsionnite-izbiratelni-komisii-za-predstoyashtite-evroizbori.html", "text": "Започват консултации за определяне съставите на секционните избирателни комисии в община Пловдив за предстоящите евроизбори, съобщиха от  Общината . Поканени са да участват парламентарно представените партии и коалиции, както и ръководствата на партиите и коалициите, които имат депутати в Европарламента, избрани с техни листи, но не са парламентарно представени.", "date": "2019.04.18", "title": "Пловдив: Започват консултации за определяне съставите на секционните избирателни комисии за предстоящите евроизбори"}
{"url": "http://www.focus-news.net/news/2019/04/18/2648030/nad-30-000-antichni-predmeta-se-vrashtat-v-balgariya-sled-operatsiya-serdika-na-spetsializiranata-prokuratura-gdbop-gdnp-i-ispanskite-vlasti.html", "text": "Иззетите в Испания над 30 000 незаконно изнесени от България антични предмета ще бъдат върнати и приобщени към националното ни културно наследство в резултат на съвместната операция „Сердика“ на Специализираната прокуратура, ГДБОП, ГДНП и испанските полицейски и съдебни власти. Това съобщиха от пресцентъра на Специализираната прокуратура. \r\nНа 23 октомври 2018 г., с подкрепата на Европол и Евроджъст, на територията на Испания и България бе неутрализирана организирана престъпна група, осъществявала трансграничен трафик на антики от страната към Иберийския полуостров и продажбата им на местния черен пазар. \r\nСъвместното разследване се води срещу 16 български граждани, 8 от които и до момента са задържани под стража в град Торенте, област Валенсия. \r\nСъбраните доказателства сочат, че групата е действала от януари 2016 г., като първоначално е изкупувала артефакти от иманяри и от дилъри на антики в България. Впоследствие организирала изнасянето им от страната и транспортирането им в Испания. Движимите културни ценности са били предлагани за продажба чрез „Ebay.com“, в т.ч. чрез наддаване от фалшиви профили. \r\nПри съвместната операция бяха намерени и иззети общо 30 600 артефакта (около 600 от тях в България)  - гръцка и римска керамика, шлемове, погребални урни, стрели, копия, монети, както и 180 000 евро в брой. \r\nРезултатите от назначените до момента експертизи показват, че става дума за автентични културно-исторически ценности с произход България, които съгласно международните договорености трябва да бъдат върнати у нас след приключване на делото срещу участниците в групата. Ако сред артефактите има фалшификати, предлагани на клиенти като оригинали, ще им бъдат повдигнати обвинения и за измама. \r\nНа координационна среща на разследващите, проведена на 11 април 2019 г. в централата на Евроджъст в Хага, е постигната договореност съдебното дело срещу членовете на престъпната група да се води в Испания, където са задържани повечето от участниците. \r\nСъбраните в България доказателства ще бъдат предоставени на испанските съдебни власти и приобщени към тамошното досъдебно производство.", "date": "2019.04.18", "title": "Над 30 000 антични предмета се връщат в България след операция „Сердика“ на Специализираната прокуратура, ГДБОП, ГДНП и испанските власти"}
{"url": "http://www.focus-news.net/news/2019/04/18/2648032/sliven-suhi-i-normalno-prohodimi-sa-patishtata-v-oblastta-dvizhenieto-e-intenzivno.html", "text": "Сухи и нормално проходими са пътищата в Сливенска област. Движението е интензивно, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.04.18", "title": "Сливен: Сухи и нормално проходими са пътищата в областта, движението е интензивно"}
{"url": "http://www.focus-news.net/news/2019/04/18/2648018/dimitar-margaritov-kzp-shte-sme-tam-kadeto-potrebitelite-posreshtat-velikden-za-da-otkliknem-na-tehnite-signali.html", "text": "Дежурните екипи на КЗП ще присъстват където е необходимо и ще откликват на потребителските сигнали по време на Великденските празници. Това каза за сутрешния блок „Добро утро, България“ на  Радио „Фокус“  председателят на Комисията за защита на потребителите (КЗП) Димитър Маргаритов. Възможни са и проверки съвместно с Българската агенция по безопасност на храните (БАБХ) в навечерието на празниците, допълни той и уточни, че общите им действия през изминалите години са довели до добри резултати. „КЗП ще следи за правото на информация, обозначаването на цените, етикетирането на стоките, включително и тези, при внасянето на които търговците трябва да поставят етикет с информация на български език. Традиционно по празниците започват кампании за намаления – коректността им ще е обект на нашите проверки. Целта ще бъде потребителите максимално ясно да се информират за това какво купуват, както и дали го взимат на обявената цена, когато става въпрос за намаления“, обясни той. Димитър Маргаритов отчете, че не само по празниците, а и целогодишно сектор „Телекомуникации“ продължава да стои на челната позиция по брой потребителски сигнали за 2018. За сметка на това този дял на жалбите е намалял от около 50% от всички оплаквания през последните години до 25-30% за изминалите 365 дни, обърна внимание той. Висок е делът и на оплакванията за качеството или неуважена рекламация на битова електроника, дрехи и обувки, каза още Маргаритов. Той посочи, че в сектор „Туризъм“ едва 4-5% от случаите касаят качеството на туристическия продукт.  \r\nВиктория МЕСРОБОВИЧ-КУВЕНДЖИЕВА", "date": "2019.04.18", "title": "Димитър Маргаритов, КЗП: Ще сме там, където потребителите посрещат Великден, за да откликнем на техните сигнали"}
{"url": "http://www.focus-news.net/news/2019/04/18/2648034/stara-zagora-na-20-april-zapochva-proletnata-obrabotka-protiv-karlezhi-i-komari.html", "text": "На 20 април, събота, от 20.00 часа стартира пролетната обработка на тревните площи против кърлежи и комари в Стара Загора. Тя ще започне с детските градини и социалните домове в града. Ще бъдат обхванати още паркове, градини, площади, детски градини, кучешки площадки, стадиони, зони за спортни и културни мероприятия и др. Обработката ще се извърши  от Пест корект ООД с биоцида Сайръс 10 ЕВ. Това съобщиха от пресцентъра на  Община Стара Загора . \r\nНа 23 април в 20.00 часа започва обработката на детски площадки в АБ Център, от 22.00 часа на парковете в централната градска част и Аязмото, от 24.00 часа в АБ кв.”Лозенец”. \r\nГотов е графикът, по който ще се извърши дезакаризацията и дезинсекцията на територията на общината. Създадена е организация за окосяване на тревните площи, подлежащи на обработка. \r\nОбщата площ за обработване против кърлежи е 794 344 кв. м., от които 12 230 кв. м. детски ясли, 49 354 кв. м. детски градини, 25 360 кв. м. заведения за социални услуги, 375 400 кв.м. - паркове, улици и площадки в града и 332 000 кв. м. тревни площи в селата. ДГ 2 „Зорница“ ще бъде в ремонт до м. август 2019 г. \r\nПлощите, подлежащи на пръскане срещу комари са 533 295 кв. м. и обхващат детски площадки паркове и улици. Обработката ще се извърши с гръбни моторни пръскачки - STIHL. \r\nСъс заповед на кмета на Община Стара Загора Живко Тодоров са определени длъжностни лица, които ще следят за изпълнението на дейностите и ще присъстват на извършването и приемането на работата за съответните обекти. Контрол ще упражнява и Регионалната здравна инспекция.  \r\nНа обработка подлежат и „Гробищен парк“, в землището на с. Хрищени с площ 20 000 кв. м. и Античният форум в Стара Загора с прилежащите тревни площи, с площ 10 000 кв.м. \r\nОбработката на тревните площи в града ще се извършва едновременно от 3 екипа, а на детските и социални заведения от два екипа. \r\nПръскането в селата ще се извърши в началото на м. май т.г. Община Стара Загора си запазва правото на промени в графика при наличие на неподходящи климатични условия.", "date": "2019.04.18", "title": "Стара Загора: На 20 април започва пролетната обработка против кърлежи и комари"}
{"url": "http://www.focus-news.net/news/2019/04/18/2648033/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Подновяване на гръцките претенции към Германия за репарации за Втората световна война, предстоящата среща в Берлин на лидерите от Западните Балкани и ситуацията в Македония през призмата на комисаря на ЕС по разширяването Йоханес Хан са част от основните теми, върху които акцентират водещите балкански печатни издания. \r\n***  Държавният глава на Сърбия Александър Вучич сподели усещанията си, че всички в региона – хората в Сърбия, но и тези в Брюксел, са „погребали“ всички шансове за постигането на каквото и да било споразумение за нормализиране на двустранните отношения с Косово, съобщава електронното издание на белградския  Kurir , като се позовава на изявление на президента на западната ни съседка пред друга местна медия.  \r\nВъпреки това Вучич увери, че страната му прави всичко възможно за постигане на компромис със страната, чиято територия някога бе част от Сърбия.  \r\n„Важното е, че Сърбия е показала, че е готова да говори, че е готова за компромис, но няма да приемем в замяна да не получим нищо. Струва ми се, че всички в региона, както и хората в Сърбия, в Европа и по целия свят, погребаха всякакъв шанс за каквото и да било споразумение”, привежда изданието думите на сръбския президент. \r\n***  Президентът на Косово Хашим Тачи заяви, че срещата на лидерите от Западните Балкани в Берлин на 29 април няма за цел постигане на споразумение ил представяне на план за нормализиране на двустранните отношения със Сърбия, отбелязва електронното издание на водещия прищински ежедневник  Gazeta Express .  \r\nБерлинската среща, организирана от канцлера на ФРГ Ангела Меркел и френския президент Еманюел Макрон, няма тайни цели и на нея няма да бъде постигнато споразумение, увери Тачи в съобщение, публикувано в социалната мрежа „Туитър“.  \r\n„Като президент съм в непрекъснати консултации с международни партньори относно развитието на ситуацията в Косово и Западните Балкани. Берлинската среща е просто продължение на всеобхватния интерес на Германия и Франция към Косово и региона. Ние приветстваме тази инициатива. Въз основа на досегашните консултации няма да бъде представен план за споразумението между Косово и Сърбия. Освен това няма тайна програма за тази среща”, гласи съобщението на Тачи.  \r\nТой обясни, че след срещата във федералната германска столица ще бъде разпространена декларация, потвърждаваща европейската перспектива както на Косово, така и на Сърбия. „Очакваме, че в края на срещата да бъде издадена съвместна декларация, съгласувана от всички участници, която наред с други неща ще потвърди поне европейската перспектива на нашия регион, задълбочаването на реформите, особено по отношение на върховенството на закона, и да подчертава необходимостта от нормализиране на отношенията между Косово и Сърбия“, обясни Тачи. \r\n„За Косово би било разочароващо Франция и Германия да не успеят да хармонизират позицията си за либерализиране на визовия режим за гражданите ни по време на тази среща. Косово остава най-изолираната страна в Европа. Затова да говорим за европейска перспектива на Косово, било то само реторично, е повече от лицемерие!“, категоричен бе държавният глава на най-младата държава на Балканите. \r\nПо-рано изданието съобщи, че на срещата в Берлин на 29 април Франция и Германия ще представят проект на споразумение между Косово и Сърбия, което до известна степен ще се съобрази с исканията на Белград, но изключва разделянето на най-младата държава на Балканите. \r\nИзточник на вестника разкри, че на срещата на лидерите от Западните Балкани, домакини на която са германският канцлер Ангела Меркел и държавният глава на Франция Еманюел Макрон, лидерите на Косово и Сърбия ще получат предложение за двоен суверенитет.  \r\n„Съобщава се, че ще бъде предложен двоен суверенитет. Косово ще запази териториалната си цялост непокътната, докато Сърбия ще се ползва от един вид суверенитет над сърбите в Косово и над сръбските православни църкви“, цитира изданието източник. Съгласно думите му, Прищина най-вероятно ще се съгласи да прехвърли част от суверенитета си на Брюксел, а ЕС на свой ред – на Белград. \r\n***  В интервю за македонския вестник  „Независен“  комисарят по европейска политика за съседство и преговори за разширяване Йоханес Хан призова държавния глава на югозападната ни съседка Георги Иванов да не се намесва в работата на правосъдието, като по този начин индиректно му препоръча да забрави за амнистията на осъдените за „кървавия четвъртък“ в парламента в Скопие и по други дела за корупция. \r\n„Както и в предишни подобни случаи, мога само да призова напускащия президент да не се намесва в текущите съдебни производства“, отговори Хан на съответстващия въпрос. \r\nАвстрийският политик изрази надежда, че договорът за новото име на Македония няма да бъде „пожертвано“ по политически причини. „Преспанското споразумение има исторически измерения, признато е от международната общност. То изпраща положителен сигнал към целия регион, че помирението в Западните Балкани е възможно с политическо ръководство и с акцент върху бъдещето. Надявам се, че това постижение няма да бъде пожертвано по политически причини. В интерес на страната е този договор да бъде необратим, както и реформите в ключови приоритетни области. Време е политическите лидери на Западните Балкани да мислят дългосрочно по стратегически начин, т.е. което е най-добро за техните страни и граждани, а не според партийни политически съображения“, препоръча Хан. \r\nВ отговор на въпрос защо Македония и Албания са в „пакет“ за започване на преговори за членство в ЕС и дали има възможност за отделното разглеждане на кандидатурите им, Хан поясни: „Принципът в процеса за присъединяване към ЕС, който се повтаря и в нашата стратегия за Западните Балкани, е приет миналата година, и той предвижда да правим оценка на страните въз основа на техните индивидуални заслуги. Напредъкът на всяка една отделна страна се отразява в докладите за нея“.  \r\nЕвропейският комисар подчерта, че за получи препоръка за започване на преговори с ЕС, Македония трябва да проведе „честни и прозрачни“ президентски избори и да продължи с прилагането на реформите. \r\n***  Гърция ще изпрати вербална нота до Германия, с която ще припомни за дългогодишното си искане да получи компенсации за престъпленията, извършени от нацистите в годините на Втората световна война, съобщава електронното издание на атинския ежедневник  Kathimerini . \r\n„Гръцкото правителство възнамерява да изпрати вербална нота до Федерална република Германия, в която ще повтори неотменими искове, произтичащи от нацистката инвазия и окупация, както и о военните престъпления на Нацистка Германия\", обяви министър-председателят Алексис Ципрас пред парламента в Атина.  \r\nСпоред доклада на комисия, която изчислява размера на исканото обезщетение, претенциите на Атина включват: военни репарации за материално разрушения и унищожаване на производствените способности на страната, компенсации за загиналите и за роднините на жертвите на военни престъпления, погасяване на заемите и връщането на откраднати археологически съкровища. \r\n„Претенциите за германски военни репарации са исторически и морален дълг за нас. Това ще ни помогне да изградим по-добро бъдеще в отношенията ни с Германия. Затова днес имаме задължението да дадем възможност да затвори, тази глава“, заяви Ципрас. \r\nТой също така отхвърли аргумента, че Гърция използва претенциите за репарациите, за да погаси дълговете си и да засили позицията си в Европейския съюз. „Това отблъскващо твърдение характеризира онези, които го твърдят - не Гърция. Не парламента”, добави премиерът на южната ни съседка. \r\nГоворителят на германското правителство Щефан Зайберт повтори позицията на Берлин по въпроса, като заяви, че гръцките претенции са решени „както от правна, така и от политическа гледна точка“, като добави, че неговата страна признава своите отговорности за окупацията. \r\n***", "date": "2019.04.18", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/04/18/2648035/plovdiv-uchenitsi-ot-sedem-darzhavi-shte-demonstrirat-svoite-biznes-umeniya-po-vreme-na-22-to-izdanie-na-izlozhenieto-mlad-predpriemach.html", "text": "Ученици от седем държави ще демонстрират своите бизнес умения по време на 22-то издание на изложението „Млад предприемач“ в Пловдив, съобщиха за  Радио „Фокус“-Пловдив  организаторите на инициативата. Изложението ще се проведе в Международен панаир-Пловдив и ще продължи и на 19 април. В състезанието на учебно-тренировъчните фирми ТФ ФЕСТ тази година се включват над 800 участници от 117 предприятия в България, Албания, Армения, Македония, Молдова, Румъния и Сърбия. Откриването на международното състезание за млади мениджъри и изложението на учебно-тренировъчните фирми ТФ ФЕСТ ще се проведе от 11.00, в Палата 6. \r\nФестивалът е одобрен като международно събитие от Европейската комисия и е представен като добра практика за обучение по предприемачество. У нас съществуват 331 тренировъчни фирми в 65 училища. Българската мрежа е най-добре развитата на Балканите, където изложението вече е много популярно, тъй като дава възможност на младите хора  да изпробват своите компетентности в реални бизнес условия.", "date": "2019.04.18", "title": "Пловдив: Ученици от седем държави ще демонстрират своите бизнес умения по време на 22-то издание на изложението „Млад предприемач“"}
{"url": "http://www.focus-news.net/news/2019/04/18/2648037/chovek-e-bil-blasnat-ot-vlak-v-rayona-na-iskarskoto-defile-pri-gara-lakatnik.html", "text": "Човек е бил блъснат от влак в района на Искърското дефиле при гара Лакатник. Това потвърдиха за  Агенция „Фокус“  от БДЖ. Инцидентът е станал около 07.45 часа тази сутрин. Човекът е блъснат от влак, пътувал от Лом за София, в участъка между Елисейна и Лакатаник. Движението на влакове в участъка е спряно до приключване на следствените дейстивия. \r\nКъм момента на място в различни участъци престояват 5 влака - в Лакатник престоява бърз влак от София за Варна, в Елисейна престоява бърз влак от Горна Оряховица за София, в Своге - бързият влак от София за Видин, а в Зверино бързият влак от Видин за София.", "date": "2019.04.18", "title": "Човек е бил блъснат от влак в района на Искърското дефиле при гара Лакатник"}
{"url": "http://www.focus-news.net/news/2019/04/18/2648036/varhovnata-administrativna-prokuratura-e-podala-50-protesta-sreshtu-nezakonosaobrazni-normi-ot-obshtinski-naredbi-kasaeshti-gorski-teritorii.html", "text": "Върховната административна прокуратура (ВАП)  е подала 50 протеста срещу незаконосъобразни норми от общински наредби, касаещи горски територии. Това съобщиха от пресцентъра на  ВАП . Организирана е поредна проверка по реда на надзора за законност спрямо норми от подзаконовите нормативни актове, приети от общинските съвети, касаещи опазване, стопанисване, ползване на общински горски територии, строителство в тях и т. н. В хода на проверката са установени 80 наредби, в които са установени различни нарушения. \r\nРазкрити са случаи, в които се овластяват кметове на общини да ограничават или да забраняват достъпа до определена горска територия. \r\nСпоред Закона за горите извършването на такива действия с цел опазването и защитата на горските територии и дивеча или в интерес на здравето и безопасността на гражданите е правомощие на директора на регионалната дирекция по горите за всички видове горски територии и затова стореното от общинския съвет недопустимо иззема нормативната компетентност. \r\nНарушения са констатирани и когато местният орган на власт налага за промяна на предназначението на поземлени имоти в горски територии кметът или инвеститорът, съгласно решението на общинския съвет да прави искане за предварително съгласуване единствено пред комисия в Изпълнителната агенция по горите. \r\nСъщевременно, по силата на Закона за горите промяната на предназначението на поземлени имоти в горски територии извън тези, които са публична държавна собственост се извършва: от комисия в регионалната дирекция по горите - за поземлени имоти в горски територии с площ до 50 декара, попадащи в териториалния обхват на дейност на съответната регионална дирекция по горите или от комисия в Изпълнителната агенция по горите - за останалите. \r\nЕто как, чрез „подбиране“ от общинския съвет на органа, пред който кметът или инвеститорът прави искане за предварително съгласуване се потъпква законодателното разрешение. \r\nОт ВАП са намерени норми, според които ползванията от горските територии на общината са възмездни винаги. \r\nСпоред Закона за горите възмездни без изключения са добивът на дървесина и/или разпореждането с нея. \r\nНе така е решен от законодателя въпросът, касаещ ползването на недървесни горски продукти, а именно добивът на смола, борина, сено, кори, лико, семена, гъби, лечебни и ароматни растения или части от тях, лишеи и мъхове, горски плодове, зеленина, коледни елхи, листников фураж, улов на животни, които не са дивеч, както и разпореждането с тях. По силата на Закона за горите безвъзмездни и свободни са част от тези ползвания - на гъби, горски плодове, лечебни и ароматни растения или части от тях, когато не представлява стопанска дейност. \r\nПо този начин от общинските съвети се отнемат права, признати от законодателя. \r\nНамерени са и разпоредби, според които движението в горските територии и по горските пътища на товарни превозни средства и пътни превозни средства с животинска тяга, когато не е свързано с изпълнение на горскостопански, селскостопански или ловностопански дейности, е допустимо само с разрешение на кмета на общината. \r\nПо силата на Закона за горите за подобно действие се изисква разрешение, но от друг орган - директор на регионална дирекция по горите или от оправомощено от него длъжностно лице. \r\nПо този начин от местния орган на власт е „присвоена“ чужда властническа компетентност в нарушение на повелителна законова норма. \r\nНалице са текстове в общински наредби, изискващи внасяне на депозит за издаване на разрешение за движение по горски пътища. Това процедиране е незаконосъобразно, първо, защото кметът не е органът, който издава разрешението и , второ, понеже в Наредба № 1 от 30.01.2012 г. за контрола и опазването на горските територии, издадена от министъра на земеделието, храните горите и министъра на вътрешните работи не се съдържа подобна обременителна уредба. \r\nВ подзаконовите актове е предвидено и, че строителство в горските територии, собственост на общината, без промяна на предназначението, се допуска при изграждане на следните обекти: стълбове за въздушни електропроводи; нефтопроводи, топлопроводи, газопроводи, нефтопродуктопроводи, надземни и подземни проводи за хидротехнически съоръжения за производство на електрическа енергия; надземни и подземни проводи за хидротехнически съоръжения, водопроводи и канализации с диаметър над 1500 мм. \r\nОт своя страна, изключенията на Закона за горите не се разпростират спрямо изброените обекти и, следователно, в местните наредби е разрешено нещо, което не е позволено от закона. \r\nКъм настоящия момент, във връзка с образуваните преписки са подадени 50 протеста до административните съдилища. \r\nНарушения от вида на посочените са открити в 80 подзаконови актове, сред които действащите наредби в общини Перник, Пазарджик, Ловеч, Плевен, Кюстендил, Габрово, Поморие, Севлиево, Банско, Разлог, Асеновград, Карлово, Самоков, Своге, Етрополе, Чепеларе, Трявна, Дряново, Угърчин, Чипровци, Априлци, Гърмен, Тетевен, Мездра, Елена, Девин, Борино, Панагюрище и др. \r\nЕфектът от проверката се открива в предприетите мерки за елиминиране на незаконосъобразните разпоредби с оглед опазване на общинската гори, отстраняване на незаконосъобразни плащания за гражданите, осигуряване на законността на административната и контролната дейност . \r\nПроверката на ВАП продължава.", "date": "2019.04.18", "title": "Върховната административна прокуратура е подала 50 протеста срещу незаконосъобразни норми от общински наредби, касаещи горски територии"}
{"url": "http://www.focus-news.net/news/2019/04/18/2648038/sofiya-v-rayon-triaditsa-zapochva-izgrazhdaneto-na-parviya-etap-ot-glaven-kanalizatsionen-klon-i.html", "text": "В неделя – 21 –ви април, започва изграждането на първия етап от Главен канализационен клон I в кв. „Кръстова вада-запад“, район „Триадица“.  Това съобщиха от пресцентъра на  Столична община . Реализацията на проекта ще създаде условия за бъдещо поетапно изграждане на канализационна мрежа в квартала, за отводняване на част от района, както и за отводняване на пробива на бул. „Тодор Каблешков“ към бул. „Черни връх“, чието строителство ще стартира след завършване на отчуждителните процедури. Булевард „Тодор Каблешков“ е част от вътрешния ринг и изграждането му ще позволи извеждането на автомобилния трафик от центъра на столицата.  Изграждането на ВиК инфраструктурата в района ще подобри условията за живот на неговите жители и качеството на околната среда.  \r\nОбектът ще се реализира за 150 дни, а стойността му е 1,5 млн. лв., осигурени от ПУДООС и бюджета на Столична община.  \r\nИзграждането на колектора ще се изпълнява по ул. „“Хенрих Ибсен“ / „Сребърна“/ и автомобилният трафик по улицата ще бъде затруднен. С цел да не се затваря изцяло движението по време на строителните дейности  обектът ще се изпълнява поетапно, съгласно одобрена организация на движението.  \r\n817-те метра от първия етап на канализационния клон по ул. „Хенрих Ибсен“ /ул. „Сребърна“/ и ул. „Никола Крушкин-Чолака“, в участъка от бул. „Гоце Делчев“ до преливна шахта 1 в м. „Кръстова вада-запад“, ще се изградят на десет части. За по-бързо придвижване, Столична община препоръчва следните алтернативни маршрути:  \r\n- За ж.к. „Гоце Делчев“ – от бул. „Гоце Делчев“ към ул. „Костенски водопад“ и от там по ул. „Тодор Каблешков“; \r\n- За ж.к. „Манастирски ливади“ – от ул. „Луи Айер“ през ул. „Тодор Каблешков“ към ул. „Костенски водопад“ – бул. „Гоце Делчев“ към бул. „П. Ю. Тодоров“; \r\n- За кв. „Кръстова вада“ – по ул. „Козяк“ или по бул. „Черни връх“.", "date": "2019.04.18", "title": "София: В район „Триадица“ започва изграждането на първия етап от Главен канализационен клон I"}
{"url": "http://www.focus-news.net/news/2019/04/18/2648039/plamena-zayachka-abv-mladezhi-mirat-izchezna-ot-publichnoto-prostranstvo-veche-30-godini-izlozhbata-voynata-i-mirat-v-obrazi-go-vrashta-na-dneven-red.html", "text": "Мирът изчезна от публичното пространство вече 30 години – изложбата „Войната и мирът в образи“ го връща на дневен ред. Това каза за сутрешния блок „Добро утро, България“ на  Радио „Фокус“  Пламена Заячка, председател на АБВ-Младежи и на инициативния комитет за създаване на Световното движение за мир, което дава идеята за тази изложба. Тя ще бъде представена днес от 11.00 часа във фоайето на БАН и ще остане там само около два дни, за да бъде видяна и на други места след това, уточни тя. Въпреки че намирането на творбите е било голямо предизвикателство, тъй като мирът почти не намира място и в изкуството, изложбата събира 13 творби от петима художници, допълни Заячка. „Първият ни художник е Мирчо Колешев – неговите творби са свързани с войната в Бейрут през 1982 година, както и за предупреждението, дадено от атомната бомба над Хирошима. Имаме картина на художника Красимир Люцканов за последствията от войната с разрушеното културно наследство и традиции. Друга картина е на художника Преслав Кършовски, изобразяваща гара Бойчиновци. Имаме картини и от художника Георги Иванов, както и от Христо Христов – надеждата с нейния символ бялата лястовица и феникса – последствията от войната и възраждането. Има и по-мрачни картини, които изобразяват другата страна на войната – смъртта и костниците като тази в мавзолея в Плевен“, разказа тя. Според Пламена Заячка сме свидетели на нарастваща надпревара на въоръжаването, силна милитаризация в световен мащаб, както и над 60 войни между повече от 100 държави след края на Втората световна война. Уж живеем в мирно време, а всъщност не е така, обърна внимание тя и уточни, че след нарастване на напрежението и в Европа темата за мира трябва да се постави на дневен ред в обществото.  \r\nВиктория МЕСРОБОВИЧ-КУВЕНДЖИЕВА", "date": "2019.04.18", "title": "Пламена Заячка, АБВ-Младежи: Мирът изчезна от публичното пространство вече 30 години – изложбата „Войната и мирът в образи“ го връща на дневен ред"}
{"url": "http://www.focus-news.net/news/2019/04/18/2648041/petar-vitanov-bsp-evroizborite-predopredelyat-badeshteto-na-balgariya.html", "text": "Евроизборите предопределят бъдещето на България. Ако ние искаме да променим Европа, преди всичко трябва да можем и да знаем как да променим собствената си държава. Това заяви кандидатът за евродепутат на БСП Петър Витанов на среща с членове и симпатизанти на партията и граждани в Бургас, съобщиха от пресцентъра на  БСП . „През последните няколко години ние съумяхме да  направим един истински екип от морални, честни и подготвени хора. Вярвам, че този екип съвсем скоро ще го трансформираме в управленски екип, защото съм убеден, че Българската социалистическа партия  е единствената, която би могла да даде някаква алтернатива на днешното управление“, подчерта той. \r\nВитанов посочи, че се наблюдава критичност към ЕС. „Може би тя е насочена към неточното място, защото ЕС  предоставя възможности, само че правителството ни не успява да се възползва от тези възможности, то не е в състояние да отстоява националния ни интерес. Правителството усвоява европейски пари, само че не създава икономически растеж. В продължение на десет години то унищожава България“, каза още кандидатът за евродепутат.  \r\nОт своя страна, кандидатът за евродепутат от листата на левицата Тодор Стоилов посочи, че БСП за пореден път показа, че е мъдра партия и не е партия на вожда. „Това се показа и през изминалите 9-часови дебати при подреждането на листата“, каза той и добави: „Макар и с един глас повече, важното е да победим  ГЕРБ, защото  ние ще покажем на обществото, че има нова конфигурация. С ясно съзнание можем да ударим по масата и да кажем, че народът вече иска промяна“. \r\nНа събитието присъстваха народните представители от ПГ на \"БСП за България\" Петър Кънев, Николай Тишев,  председателят на ОбС на БСП - Бургас Живко Господинов, областният лидер Стойко Танков, председателят на МО в БСП - Бургас Васил Иванов. \r\nПреди това  Петър Витанов проведе среща- разговор с граждани на Средец, на която присъстваха  Петър Кънев, Николай Тишев и председателят на ОбС на БСП-Средец Йона Чобанова.", "date": "2019.04.18", "title": "Петър Витанов, БСП: Евроизборите предопределят бъдещето на България"}
{"url": "http://www.focus-news.net/news/2019/04/18/2648040/ombudsmanat-maya-manolova-chuvstvam-se-shtastliva-no-i-umorena-i-za-sazhalenie-naposledak-zapodozryana-v-karierni-tseli-no-istinata-e-che-si-obicham-rabotata.html", "text": "Чувствам се щастлива, но и уморена и за съжаление напоследък - заподозряна в кариерни цели, но истината е, че си обичам работата. Това каза по време на представяне на своя доклад за 2018 г. пред парламента омбудсманът Мая Манолова, предаде репортер на  Агенция „Фокус“ . \r\n„Носи огромно удовлетворение да решаваш проблемите. Свикнала съм да се радвам на това още от времето, когато седях до вас, от другата страна на тези банки“, обърна се към депутатите Мая Манолова. „Това, което се научих за тези вече 4 години, е да се радвам на малките победи, на решаването на конкретните проблеми на отделния човек. Наистина се чувствам щастлива, много често, както и моите колеги - уморена, и за съжаление напоследък - заподозряна в кариерни цели. Истината е, че си обичам работата, че я върша с енергия и с целия потенциал, с който разполагам. Със сигурност би могло да се работи по-добре, да има повече резултати, но днес съм тук и за да ви благодаря“, каза Манолова на народните представители.  \r\nТя отчете, че доверието да бъде омбусман й е дадено от предишен парламент. „Но привилегията да работя за българските граждани е огромна“, заяви още тя.  \r\nДеница КИТАНОВА", "date": "2019.04.18", "title": "Омбудсманът Мая Манолова: Чувствам се щастлива, но и уморена и за съжаление напоследък - заподозряна в кариерни цели, но истината е, че си обичам работата"}
{"url": "http://www.focus-news.net/news/2019/04/18/2648043/blagoevgrad-uchenitsi-se-predstaviha-otlichno-v-krag-znanie-chast-ot-initsiativata-uchilishte-na-godinata.html", "text": "С интересни въпроси, верни отговори, ентусиазъм и много емоции, ученици от благоевградски училища взеха участие в кръг „Знание“, част от инициативата на Община Благоевград „Училище на годината“. Надпреварата беше открита от Симона Митова, началник-отдел „Образование“. Тя поздрави учениците от името на кмета д-р Атанас Камбитов. Това съобщиха от пресцентъра на  Община Благоевград . \r\nЖурито, което следеше за регламента, бе в състав Кирил Алексиев, директор на Регионален исторически музей - Благоевград, Соня Кацарска, преподавател по литература и Красимира Хаджикосева, директор на Европейски информационен център „Европа директно“.  \r\nЗнания показаха учениците от 1 до 12 клас. Те бяха разделени в две възрастови групи – от 1-ви до 7-ми клас и от 8-ми до 12-и клас. Въпросите, включени в надпреварата бяха подготвени от експерти от Регионално управление на образованието и бяха съобразени изцяло с учебния материал.  \r\nПрез м. май предстои да се проведе и кръг „Култура“. Учениците от 1 до 7 клас ще се изявят в следната последователност: VIII СУ, VII СУ, III OУ, II OУ, V СУ, СУИЧЕ,IX OУ и IV ОУ. От 8 до 12 клас: ПГТЛП,НХГ, ЕГ, БПГ, ПГСАГ и ПМГ. \r\nОфициалната церемония по награждаване на „Училище на годината” ще се проведе на 23 май в зала „Пейо Яворов“.", "date": "2019.04.18", "title": "Благоевград: Ученици се представиха отлично в кръг „Знание“, част от инициативата „Училище на годината“"}
{"url": "http://www.focus-news.net/news/2019/04/18/2648042/afp-poslanikat-na-vatikana-v-parizh-e-razgovaryal-s-politsiyata-za-obvineniyata-v-seksualni-posegatelstva.html", "text": "Пратеникът на Ватикана за Париж е изслушан от френската полиция  за обвиненията в сексуални посегателства, предава  AFP , като се позовава на информация от съдебните органи.  \r\nНунций Луиджи Вентура е разговарял с полицията в началото на април. Уточнява се, че това се е случило „по негово искане“. \r\nПратеникът на Ватикана за Париж  е разследван за предполагаемо насилване на служители в кабинета на кмета на Париж. Тереза Герова", "date": "2019.04.18", "title": "AFP: Посланикът на Ватикана в Париж е разговарял с полицията за  обвиненията в сексуални посегателства"}
{"url": "http://www.focus-news.net/news/2019/04/18/2648044/ombudsmanat-maya-manolova-s-moya-ekip-izglazhdame-luftovete-kadeto-zakonodatelstvoto-skartsa-i-propravyame-pateki-kadeto-administratsiyata-e-napalno-neprohodima.html", "text": "С моя екип изглаждаме луфтовете, където законодателството скърца и проправяме пътеки, където администрацията е напълно непроходима. Това каза омбудсманът Мая Манолова по време на представяне на своя доклад за 2018 г. пред парламента, предаде репортер на  Агенция „Фокус“ . „Само човек, който ежедневно е сред хората, още повече, когато такава му е работата, може да прецени колко далеч понякога са институциите тук в центъра“, каза омбудсманът. Тя посочи, че готвейки се за представянето на доклада си, за пореден път си е задала въпроса какво означава да си обществен защитник. „Какво означава да защитаваш гражданите? Предполага се, че когато защитаваш някого, има някой друг, който го напада, а това не е така. Всъщност това, което правим с моя екип е да изглаждаме луфтовете, където законодателството скърца или да проправяме пътеки, където администрацията е напълно непроходима. Така през миналата година заедно с усилията на моя екип успяхме да прокараме 12 890 пътеки“, изтъкна омбудсманът. \r\nДеница КИТАНОВА", "date": "2019.04.18", "title": "Омбудсманът Мая Манолова: С моя екип изглаждаме луфтовете, където законодателството скърца и проправяме пътеки, където администрацията е напълно непроходима"}
{"url": "http://www.focus-news.net/news/2019/04/18/2648031/aleksandar-vuchich-struva-mi-se-che-shansat-za-postiganeto-na-kakvoto-i-da-bilo-sporazumenie-s-kosovo-e-pogrebano.html", "text": "Държавният глава на Сърбия Александър Вучич сподели усещанията си, че всички в региона – хората в Сърбия, но и тези в Брюксел, са „погребали“ всички шансове за постигането на каквото и да било споразумение за нормализиране на двустранните отношения с Косово, съобщава електронното издание на белградския  Kurir , като се позовава на изявление на президента на западната ни съседка пред друга местна медия.  \r\nВъпреки това Вучич увери, че страната му прави всичко възможно за постигане на компромис със страната, чиято територия някога бе част от Сърбия.  \r\n„Важното е, че Сърбия е показала, че е готова да говори, че е готова за компромис, но няма да приемем в замяна да не получим нищо. Струва ми се, че всички в региона, както и хората в Сърбия, в Европа и по целия свят, погребаха всякакъв шанс за каквото и да било споразумение”, привежда изданието думите на сръбския президент. Тереза Герова", "date": "2019.04.18", "title": "Александър Вучич: Струва ми се, че шансът за постигането на каквото и да било споразумение с Косово е погребано"}
{"url": "http://www.focus-news.net/news/2019/04/18/2648045/advokat-anton-stankov-sreshtu-koruptsiyata-v-balgariya-se-deystva-kampaniyno.html", "text": "Срещу корупцията в България се действа кампанийно. Това каза в сутрешния блок „Добро утро, България“ на  Радио „Фокус“   бившият правосъден министър адвокат Антон Станков. По думите му с наближаването на местните избори започват и съответните действия срещу нейни органи - по-конкретно кметовете, обясни той. За пример даде делото срещу Десислава Иванчева, което не е обусловено от сроковете за местни избори, но като цяло, ако се съпоставят имената ще се види, че наистина става дума за кампанийност, обясни Станков. Около делото „Иванчева“ има и останали въпроси, които трябва да се изяснят на следващи инстанции, като годността на доказателствата, процесуалното поведение на обвинителите. По делото ще се работи поне още една година, прогнозира той. „Позволих съвсем внимателно да обърна внимание върху годността на събраните доказателства. Не мога да упреквам някой конкретно, защото не участвам в това дело, не съм запознат. Много ще е нахално от моя страна да давам някакви оценки. Така че не бих могъл, но в същото време делото стана знаково дотолкова, доколкото то е обект на медийно внимание, както са и повечето дела за корупция“, каза той. Антон Станков коментира още, че тази показност при борбата с корупцията намалява доверието на обществото в правораздавателните институции.  \r\nВиктория МЕСРОБОВИЧ-КУВЕНДЖИЕВА", "date": "2019.04.18", "title": "Адвокат Антон Станков: Срещу корупцията в България се действа кампанийно"}
{"url": "http://www.focus-news.net/news/2019/04/18/2648048/plamena-zayachka-abv-mladezhi-poslanitsite-na-svetovnoto-dvizhenie-za-mir-na-4-kontinenta-kazvat-ne-na-militarizatsiyata-i-potapkvaneto-na-mezhdunarodnoto-pravo.html", "text": "Посланиците на Световното движение за мир на 4 континента казват НЕ на милитаризацията и потъпкването на международното право. Това каза за сутрешния блок „Добро утро, България“ на  Радио „Фокус“  Пламена Заячка, председател на АБВ-Младежи и на инициативния комитет за създаване на Световното движение за мир, като уточни, че то е достигнало световни мащаби за по-малко от месец. Това е показателно колко важна е темата за мира в световен мащаб, обърна внимание тя и добави, че движението получава подкрепа от държави като Сирия, Египет и Куба, където тази тема е от изключително значение. „За България Световното движение за мир има три цели. Първата и основна цел е да не се разполага ядрено оръжие на територията на страната. Такова в историята ни никога не е имало и не смятаме, че сега е моментът. Второ – военните бази и контингенти да не променят статута си от отбранителни на нападателни след прекратяването на договора за ракети със среден и малък обсег от страна на САЩ  и огледалните мерки от страна на Русия. Най-вероятно ще има натиск такива бази да се превърнат от отбранителни в нападателни, както и да се приемат ядрени оръжия, включително и в България. Най-големият потърпевш от прекратяването на този договор между двете големи сили САЩ и Русия ще е Европа. Третата цел на движението ни е актуализиране и разширяване на този договор, който да включи всички ядрени държави с геополитически амбиции – Китай, Индия и Пакистан. Защото когато всички държави, които разполагат с такова ядрено оръжие са в рамките на един договор и той има някакъв таван, то се гарантира световната архитектура на сигурност, а включително и европейската“, обясни тя. Световното движение за мир е създадено по инициатива на АБВ-Младежи, посочи Пламена Заячка, но е надпартийно и в него влизат представители от академичните среди, лекарското съсловие и журналистите, както и граждани от всички други сфери. Борбата продължава и на ниво ЕС, каза още тя – за мир, за сигурност, за нов процес Хелзинки-2, което да гарантира общата европейска система за сигурност.  \r\nВиктория МЕСРОБОВИЧ-КУВЕНДЖИЕВА", "date": "2019.04.18", "title": "Пламена Заячка, АБВ-Младежи: Посланиците на Световното движение за мир на 4 континента казват НЕ на милитаризацията и потъпкването на международното право"}
{"url": "http://www.focus-news.net/news/2019/04/18/2648047/nyama-postradali-balgarski-voennosluzheshti-pri-obstrel-na-bazata-v-kandahar.html", "text": "Няма пострадали български военнослужещи при ракетен обстрел на базата на международната коалиция на летище Кандахар, Афганистан. Това съобщиха от пресцентъра на  Министерство на отбраната . Обстрелът е бил извършен вчера, 17 април, в 23,37 ч. местно време (22.07 ч. българско време).", "date": "2019.04.18", "title": "Няма пострадали български военнослужещи при обстрел на базата в Кандахар"}
{"url": "http://www.focus-news.net/news/2019/04/18/2648050/pleven-vremenna-organizatsiya-na-dvizhenieto-e-vavedena-za-ulitsite-tsar-boris-iii-ivan-vazov-i-tsanko-tserkovski-v-grada-zaradi-remontni-deynosti.html", "text": "Временна организация на движението е въведена за улиците „Цар Борис III”, „Иван Вазов” и „Цанко Церковски” в Плевен заради ремонтни дейности, предаде кореспондент на  Радио Фокус . Строителните работи се извършат със спиране на движението на моторни превозни средства по ул. „Иван Вазов” в участъка след кръстовището с ул. „Цар Борис III” до кръстовището с ул. „Д. Константинов”. Трафикът  на превозни средства по ул. „Цар Борис III” в участъка от кръстовището на ул. „Д. Попов” до кръстовището с ул. „Цанко Церковски” се осъществява еднопосочно. По ул. „Цар Борис III” в участъка след кръстовището с ул. „Цанко Церковски” до паркинга на хотел „Ростов” движението е двупосочно. По ул. „Цар Борис III” пред Макси център преди кръстовището с ул. „Цанко Церковски” в посока ул. „Д. Константинов” трафикът е само надясно след знака. Движението по ул. „Цанко Церковски” е забранено за влизане от кръстовището с ул. „Д. Константинов” в посока ул. „Цар Борис III”, като е ограничено и паркирането. \r\nВиолета КРЪСТЕВА", "date": "2019.04.18", "title": "Плевен: Временна организация на движението е въведена за улиците „Цар Борис III”, „Иван Вазов” и „Цанко Церковски” в града заради ремонтни дейности"}
{"url": "http://www.focus-news.net/news/2019/04/18/2648051/sliven-obshtinskiyat-savet-razglezhda-promeni-v-byudzheta-na-obshtinata.html", "text": "Общински съвет – Сливен провежда заседание, предаде репортер на  Радио „Фокус“ – Сливен . Общинските съветници  ще гласуват промяна в бюджета на общината. Една от причините е осигуряване на допълнителни средства за спортните клубове. Друга причина са ремонтни дейности по сградата на читалището в кв. „Речица“ и увеличение на основното месечно възнаграждение на кметовете на по-малките населени места. Приемането на бюджетната прогноза за периода 2020-2022 г. също е сред точките от дневния ред. \r\nСред акцентите в дневния ред за сесията е и предложението  да бъде удостоена със званието „Почетен гражданин на Сливен“ европейската шампионка по лека атлетика Радослава Мавродиева. Предлага се също промяна в състава на Обществената комисия, която ще определи носителя на наградата „Аргира Жечкова“. Друг акцент е предложение за промяна в Наредбата за приемане на ученици в първи клас на общинските училища на територията на общината. Изменението се налага заради настъпилите промени в нормативната уредба на национално ниво и получено предложение от Районна прокуратура – Сливен. Допълнителна точка е свързана с разглеждането на годишните финансови отчети и показатели на „Дентален център – Сливен“ ЕООД. \r\nЩе бъдат разгледани и предложения за упълномощаване кметът на общината да подпише запис на заповед по три проекта, в които участва община Сливен. Те са свързани със социалната интеграция и мерки за подобряване достъпа до образование на уязвими групи, както и предоставянето на интегрирани услуги за ранно детско развитие в Общностния център за деца и семейства. Сред предложенията е и такова за даване на съгласие на Община Сливен да кандидатства за финансиране по Оперативна програма „Развитие на човешките ресурси 2014-2020 г.“ с проекта „Патронажна грижа за възрастни хора и лица с увреждания“. Димитър Митев подчерта, че финансирането ще бъде 100 % безвъзмездно.  \r\nНа сесията ще бъде гласуван и докладът за изпълнението на Програмата за развитие на читалищата от общината за предходната година, а също и отчетът за дейността на Общинския съвет по наркотични вещества – Сливен. Друга точка от дневния ред касае промяната на предмета на дейност на ЕООД „Общинска охрана и СОТ – Сливен“. Тя се налага заради промяна в Закона за частната охранителна дейност. Ще бъдат гласувани също разпоредителни имотни сделки, отпускане на финансови средства на културни институти и финансови помощи на нуждаещи се лица.", "date": "2019.04.18", "title": "Сливен: Общинският съвет разглежда промени в бюджета на общината"}
{"url": "http://www.focus-news.net/news/2019/04/18/2648046/dimitar-manolov-kt-podkrepa-nepremenno-tryabva-da-izlekuvame-klasnata-staya-uvelichenieto-na-zaplatite-ne-e-dostatachno.html", "text": "Непременно трябва да „излекуваме“ класната стая. Увеличението на заплатите на преподавателите е важно и необходимо, но не е достатъчно. Това каза президентът на КТ „Подкрепа“ инж. Димитър Манолов на X Национална отчетно-изборна конференция на Синдикат „Образование“ към КТ „Подкрепа“, предаде репортер на  Агенция „Фокус“ . „Без образование няма икономика, здравеопазване, социална политика, култура, дори политика. Макар че в политиката напоследък се опитват“, посочи той. „Образованието е задръстено с проблеми, те не са само български. Образованието е в криза в целия свят“, обясни Манолов. „Направихме образованието изцяло зависимо от финансирането и сега берем плодовете“, коментира президентът на КТ „Подкрепа“. „Преподавателят живее в несигурна среда. Длъжен е да прави недопустими компромиси“, заяви той. „Води се война за душите на децата ни. В тази война учителите имат изключителна важна роля. От тях зависи как ще бъдат обучавани в училище“, каза още Димитър Манолов. \r\nБиляна ИВАНОВА", "date": "2019.04.18", "title": "Димитър Манолов, КТ „Подкрепа“: Непременно трябва да „излекуваме“ класната стая - увеличението на заплатите не е достатъчно"}
{"url": "http://www.focus-news.net/news/2019/04/18/2648052/afp-severna-koreya-nastoyava-za-otstranyavaneto-na-mayk-pompeo-ot-pregovorite-za-yadrenoto-razorazhavane.html", "text": "Северна Корея поиска оттеглянето на държавния секретар на САЩ Майк Помпео от преговорите за ядреното разоръжаване, които Пхенян и Вашингтон водят, обвинявайки американския дипломат за проблемите в разговорите, предава  AFP . \r\n„Страхувам се, че ако Помпео отново се включи в преговорите, атмосферата отново ще бъде отвратителна и преговорите ще се усложнят. Ето защо, дори в случай на евентуално възобновяване на диалога със САЩ, бих искал нашият колега за преговорите да не е Помпео, а... (друг) човек, който е по-внимателен и зрял в общуването с нас\", заяви Куон Йон-гун, генерален директор на Департамента по американските въпроси в Министерството на външните работи на Северна Корея, предава официалната информационна агенция на изолираната комунистическа страна KCNA, цитирана от AFP.  Тереза Герова", "date": "2019.04.18", "title": "AFP: Северна Корея настоява за отстраняването на Майк Помпео от преговорите за ядреното разоръжаване"}
{"url": "http://www.focus-news.net/news/2019/04/18/2648053/kmetat-na-sofiya-yordanka-fandakova-shte-poiskame-ot-darzhavata-teren-v-manastirski-livadi-za-da-postroim-uchilishte-i-detska-gradina.html", "text": "Ще поискаме терен от държавата в един от най-населените райони в София - в „Манастирски ливади“, на който да построим училище и детска градина. Това каза кметът на София Йорданка Фандъкова на X Национална отчетно-изборна конференция на Синдикат „Образование“ към КТ „Подкрепа“, предаде репортер на  Агенция „Фокус“ . „Важно е учителите да работят в добра среда. Инвестициите в образованието са мащабни и видими“, заяви тя и изтъкна, че тази година бюджетът за образователните институции в София е рекорден - над 75 млн. лева до този момент. „Учителската професия е изключително трудна, но и много приятна. Когато един учител е мотивиран и подготвен, той е лидерът в класната си стая“, коментира кметът. „Обръщам се към учителите с уважение заради това, че образоват децата на България“, каза Фандъкова. „Образованието е една от сферите, в която постигаме консенсус“, обърна внимание столичният кмет. „Преди 10 години началната заплата на учителя в София беше 450 лева, днес е 920 лева. Дали е достатъчно- не, разбира се, а дали е сериозен скок- да“, каза още Йорданка Фандъкова. \r\nБиляна ИВАНОВА", "date": "2019.04.18", "title": "Кметът на София Йорданка Фандъкова: Ще поискаме от държавата терен в „Манастирски ливади“, за да построим училище и детска градина"}
{"url": "http://www.focus-news.net/news/2019/04/18/2648054/pleven-dvizhenieto-po-patya-yasen-disevitsa-petarnitsa-katunets-e-ogranicheno-do-16-yuni-zaradi-remontni-deynosti.html", "text": "Движението по пътя Ясен – Дисевица – Петърница – Катунец от км 1+886 до км 3+015 в село Ясен е ограничено до 16 юни заради ремонтни дейности. Това съобщиха за  Радио „Фокус“  от Областно пътно управление - Плевен. Обходният маршрут е през уличната мрежа на селото. Пътните настилки на територията на Плевенскса област са сухи, видимостта е добра. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди село Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от Луковит транзитно през Червен бряг към село Чомаковци началото на обхода е кръстовището при 138+767, оттам отбивният маршрут следва трасето на пътя през село Радомирци до обхода на Долни Дъбник, град Искър и Кнежа до село Чомаковци. Очаква се дейностите да приключат до 4 юли. \r\nВиолета КРЪСТЕВА", "date": "2019.04.18", "title": "Плевен: Движението по пътя Ясен – Дисевица – Петърница – Катунец е ограничено до 16 юни заради ремонтни дейности"}
{"url": "http://www.focus-news.net/news/2019/04/18/2648056/razgrad-53-godishen-mazh-e-napadnat-ot-kuche-v-stopanskiya-dvor-na-loznishkoto-selo-studenets.html", "text": "53-годишен мъж е нападнат от куче в стопанския двор на лознишкото село Студенец. Това съобщиха от  ОДМВР-Разград . Около 17.00 часа на 17 април, преминавайки през портала, мъжът забелязал, че животното с неустановена порода го лае. Когато се скъсва обезопасителният синджир, с който е вързано, кучето се хвърля върху посетителя и го нахапва многократно по крайниците и тялото. 27-годишният собственик на животното се появил и успял да го укроти, а пострадалият е откаран в ЦСМП-Разград. След почистване и превързване на раните е установено, че липсват две фаланги от пръстите на ръцете му. По случая е образувана проверка по чл.325 В от НК.", "date": "2019.04.18", "title": "Разград: 53-годишен мъж е нападнат от куче в стопанския двор на лознишкото село Студенец"}
{"url": "http://www.focus-news.net/news/2019/04/18/2648058/obshtina-yambol-poluchi-nagrada-ot-kampaniyata-obraztsova-obshtina.html", "text": "Община Ямбол получи приз „Градски дух” от пилотното издание на класацията „Образцова община“ на вестник „24 часа“. Отличието бе връчено на кмета Георги Славов на церемония вчера в Бургас в рамките на кампанията за Югоизточния регион. Това съобщиха от пресцентъра на  Община Ямбол .  \r\nОтличието за Ямбол е на база вота на читателите на изданието, които чрез гласуване са изразили своята активна подкрепа. Критерият „Градски дух“ отразява чувството за принадлежност, за солидарност, за обща цел и идентичност на конкретната общност. Също така тази награда олицетворява всичко онова, което кара гражданите да се чувстват горди, че са родени или живеят в конкретното населено място. Индексът измерва още уникалността на местните традиции, състоянието на културните и исторически символи на даден град.  \r\nС проекта си „Образцова община“ медията цели да открои и насърчи добрите практики в местното самоуправление, както и да покаже положителния опит на общините, който да служи за пример на останалите. На този етап излъчването на победителите става на регионален принцип, като в края на кампанията през есента  ще бъде връчена и Голямата награда - тя ще бъде за общините, събрали най-много точки по всичките пет групи критерии в националното класиране.", "date": "2019.04.18", "title": "Община Ямбол получи награда от кампанията „Образцова община”"}
{"url": "http://www.focus-news.net/news/2019/04/18/2648057/pregled-na-osnovnite-temi-vav-varnenskiya-pechat.html", "text": "„Маркировка ще показва какво агнешко ще ядем за Великден“, е водещото заглавие на вестник  „Черно море“ . За първи път специална маркировка ще показва на потребителите дали предлаганото агнешко е българско или вносно. Това каза д-р Костадинка Маринова, началник-отдел „Контрол на храните” при Областната дирекция, в сутрешния блок на тв „Черно море“ с водещ Иван Барбов. Син печат върху месото ще означава, че то е родно производство, а червена – чуждо. Маркировката ще се поставя така, че всяко парче от месото да има съответния печат. Ще се обръща внимание на хигиенното състояние на обектите.  \r\n„Завършват новия бул. „Васил Левски“ до дни“, е акцент от втора страница. Новият бул. „Васил Левски“ във Варна изглежда вече почти готов. Остават по-малко от две седмици до обявения край на строителните дейности и официалното пускане в експлоатация на новото трасе, се посочва в публикацията.  \r\n„Край Болата изплаваха още близо 18 килограма кокаин“, е друга публикация в днешния брой. На 16 април към 15 ч. гранични полицаи от Граночно полицейско управление – Каварна извършват обход на морския бряг в района на местността Болата. От високата част на ската те забелязват близо до брега пакет със завързана за него спасителна жилетка, сходен на откритите на 9 април чували с кокаин.  \r\n„Пускат безплатен интернет на пенсионерите“, се друга тема в броя. Пенсионерите във Варна скоро ще могат да ползват безплатен интернет. Членовете на Постоянна комисия „Социални дейности и жилищна политика“ в Общинския съвет дадоха съгласието си да се осигури безплатна интернет връзка в пенсионерск", "date": "2019.04.18", "title": "Преглед на основните теми във варненския печат"}
{"url": "http://www.focus-news.net/news/2019/04/18/2648059/vidin-vlazhni-i-hlazgavi-na-sa-patnite-nastilki-v-oblastta.html", "text": "Влажни и хлъзгави на са пътните настилки във Видинска област,  съобщиха за  Радио „Фокус“ – Видин  от Областно пътното управление. Трафикът по главен път Е 79 в посока „Дунав мост 2“ е интензивен, пътуват предимно тежкотоварни автомобили. Най-натоварен е участъкът между Дунавци и Видин. От граничния пункт съобщиха, че работят всички гишета. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен по входно изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.04.18", "title": "Видин: Влажни и хлъзгави на са пътните настилки в областта"}
{"url": "http://www.focus-news.net/news/2019/04/18/2648061/burgas-zooparkat-v-grada-shte-bade-ofitsialno-otkrit-na-20-april.html", "text": "Зоопарк Бургас ще бъде официално открит в събота, 20 април, от 11.00 часа. Това съобщиха от пресцентъра на Община Бургас. През целия ден посетителите ще бъдат допускани без входна такса. Съвсем наскоро бургаският стана един от десетте лицензирани зоопарка в България. Това му дава допълнителна възможност за обмен на полезна информация и екзотични животни, взаимопомощ при успешното им отглеждане, размножаване и лекуване, когато се налага. \r\nС новия лиценз собственикът на „Зоопарк Бургас“ Кръстьо Дъбов получи правото да отглежда и примати. Първите са вече тук! Това са чифт мадагаскарски лемури и чифт маймунки от вида зелена морска котка. \r\nНа официалното откриване в събота от 11.00 часа, което се организира със съдействието на Община Бургас, ще има развлекателна програма за малки и големи, песни и танци с лазарки, демонстрация с хищни птици и още изненади. \r\nТъй като се очаква голям интерес към събитието, на 20 април към кварталите „Черно море“ и „Рудник“, в близост до които се намира зоопаркът, ще пътуват не соло, а по-големите съчленени автобуси от градския транспорт по обслужващата линия №6. „Бургасбус“ ще пусне и два извънредни курса. \r\nВ „Зоопарк Бургас“ се отглеждат над 60 вида животни, близо 650 отделни екземпляра, в условия, близки до реалната им жизнена среда, на площ от 35 декара.", "date": "2019.04.18", "title": "Бургас: Зоопаркът в града ще бъде официално открит на 20 април"}
{"url": "http://www.focus-news.net/news/2019/04/18/2648063/vodolazi-izdirvat-vav-vodite-na-reka-dunav-v-rayona-na-grad-vidin-udavil-se-ribar.html", "text": "Екип от водолази на сектор „Специализирани оперативни дейности” издирват във водите на река Дунав, в района на град Видин удавил се рибар. Това съобщиха от  ОДМВР-Монтана .", "date": "2019.04.18", "title": "Водолази издирват във водите на река Дунав, в района на град Видин удавил се рибар"}
{"url": "http://www.focus-news.net/news/2019/04/18/2648062/pregled-na-osnovnite-temi-vav-velikotarnovskiya-pechat.html", "text": "„Фирми търсят над 400 работници в региона“, е водещо заглавие в областния всекидневник  „Янтра Днес” . Сериозен глад на кадри във всички сектори на икономиката отчитат фирмите във Велико Търново и региона. Най-сериозен недостиг има за шивачи, строители, обслужващ персонал, шофьори, бармани, камериерки и др. Над 405 свободни работни места бяха обявени по време на традиционната Пролетна трудова борса, която се проведе във В. Търново. \r\n„Килограм агнешко удари 15 лв.“, е друга тема от ежедневника. Между 12 и 15 лв. Струва килограм агнешко меса в търговската мрежа във В. Търново седмица преди Великден, показа проверка на „Янтра Днес“. От фермите агнетата се продават средно по 6 лв. За килограм живо тегло, а от кланиците излиза между 11 и 13 лв. Докато стигнат до магазините, цената се покачва. Великотърновска област е сред регионите с леко понижение на цената на едро с около 4% за разлика от Бургас, Видин, Враца и Монтана, където се отчита леко покачване. \r\n„Две напълно реставрирани църкви ще бъдат отворени в Елена за Великден“, е заглавие от страница трета  на ежедневника. „Откриха нов случай на морбили в областта“, четем на страница четвърта. На страница пета е публикуван материал със заглавието: „Българската рок група „Stokholm” събира творци от цяла България на фестивал в Хотница“. \r\nНа спортната страница на вестник „Янтра Днес“ четем: „Поредно силно представяне на Тонислав Събев в Бургас“. \r\n„Нов жилищен район в старата столица потъна в блато“, е водещото заглавие на другия областен ежедневник -  „Борба“ . Нов жилище район потъна в блато, независимо че покрай изграждането му, както и от обитателите на имотите под формата на местни данъци и такси, в общинската хазна постъпват близо 1 млн. лв. годишно. Живущите около старите руски гробища и по-конкретно – на ул. „Народни будители“, където има повече от 400 нови апартамента, спокойно могат да кажат, че живеят в „Малката Венеция“. \r\n„МОБАЛ ще продава шест имота, за да финансира новия болничен корпус“, е друга тема от ежедневника. Една от мерките, които МОБАЛ „Д-р Стефан Черкезов“ планира, за да осигури допълнително финансиране за втория етап от строителството и оборудването на бъдещия болничен корпус, предвижда продажба на материални активи. Ръководството на лечебното заведение вече е набелязало шест имота, които да извади на тезгяха, но за целта предложенията първо трябва да бъдат одобрени от общинските съвети в областта. \r\n„40 фирми извадиха над 400 работни места на трудова борса във Велико Търново“, „Удариха групата на наркодилъра Мартин Пенсията от Г. Оряховица“, „Министърът на транспорта Росен Желязков обсъди с кмета на Свищов третия мост над Дунав“, са други заглавия от страниците на всекидневника. \r\n„Деветнайсет медала за „Царевец ВТУ“ от Burgas Grand Prix, Тонислав Събев с нов национален рекорд на 50 метра бруст“, „ПМГ „В. Друмев“ класира четири отбора на зонални ученически игри“, „Цветелина Цонева спечели първата си шампионска титла по борба“, са акцентите от спортната страница на изданието.", "date": "2019.04.18", "title": "Преглед на основните теми във великотърновския печат"}
{"url": "http://www.focus-news.net/news/2019/04/18/2648049/ombudsmanat-maya-manolova-postignatite-rezultati-na-institutsiyata-ombudsman-prez-2018-g-sa-vsledstvie-na-usiliyata-na-vsichki-60-dushi-koito-rabotyat-v-neya.html", "text": "Постигнатите резултати на институцията омбудсман през 2018 г. са вследствие на усилията на всички 60 души, които работят в нея. Това каза омбудсманът Мая Манолова по време на представяне на своя доклад за 2018 г. пред парламента, предаде репортер на  Агенция „Фокус“ . Омбудсманът отчете, че докладът ѝ за миналата година е 370 страници, които са резултат от усилията на близо 60 души, които работят в институцията на омбудсамна. „Има една голяма несправедливост, давам си сметка за това. Този доклад и постигнатите резултати са вследствие на усилията на всички тези 60 души, ежедневните им усилия от сутрин до вечер. Накрая постигнатите успехи, постигнатите резултати се пишат в моя актив и някакви хора мерят моя рейтинг, което не е справедливо. Би следвало резултатите да се разделят поне на 60, а също така към тях да се добавят и усилията и приносът на редица други органи, като на първо място те са тук, в парламента“, каза Манолова. Тя посочи, че институцията на омбудсмана работи с няколко парламентарни комисии по основните проблеми на българските граждани, всички парламентарни групи, както и с министри, кметове, областни управители. „Благодарение на всички тези институции, проблемите, които се изливат в институцията, намират своето решение и това трябва да бъде отбелязано“, допълни тя. \r\nДеница КИТАНОВА", "date": "2019.04.18", "title": "Омбудсманът Мая Манолова: Постигнатите резултати на институцията омбудсман през 2018 г. са вследствие на усилията на всички 60 души, които работят в нея"}
{"url": "http://www.focus-news.net/news/2019/04/18/2648064/varna-remontni-deynosti-se-izvarshvat-po-patya-dobrotich-valchi-dol-shofyorite-tryabva-da-preminavat-s-povisheno-vnimanie-v-uchastaka-do-desetiya-kilometar.html", "text": "Ремонтни дейности по асфалтовата настилка се извършват по пътя Добротич – Вълчи дол, предаде репортер на  Радио „Фокус“ – Варна . Шофьорите трябва да преминават с повишено внимание в участъка до десетия километър. По направлението „Панорама“ –  Куманово, при км 11+300, продължава да е в сила ограничение на скоростта до 30 километра в час. Причината е в неравностите по асфалтовата настилка в участъка около 11-тия километър. Трафикът там трябва да се осъществява с повишено внимание. По автомагистрала „Хемус“ движението в два участъка се осъществява двупосочно поради ремонтни дейности. Преминаването между село Неофит Рилски и Девня се осъществява двупосочно в дясното платно от София към Варна поради ремонтни дейности. Ограничено е качването и слизането от пътен възел (п. в.) „Неофит Рилски“, като движението е пренасочено по път I-2 Варна – Шумен. Преминаването през участъка между п. в. „Повеляново” и п. в. „Слънчево” също се осъществява двупосочно - в платното към Варна, поради ремонтни дейности. Ограничено е движението в платното в посока София. Движението се отбива по път I-2 Русе – Варна. Ограничено е качването и слизането от пътен възел „Слънчево“. Поради опасност от свличане на пътя движението по пътя Кранево – Варна, при км 83+100 е ограничено за моторни превозни средства над 10 тона. Обходният маршрут е през Кичево и Оброчище. \r\nДиана СТОЕВА", "date": "2019.04.18", "title": "Варна: Ремонтни дейности се извършват по пътя Добротич – Вълчи дол, шофьорите трябва да преминават с повишено внимание в участъка до десетия километър"}
{"url": "http://www.focus-news.net/news/2019/04/18/2648055/ombudsmanat-maya-manolova-sled-rabotata-ni-prez-minalata-godina-sotsialniyat-ministar-se-prevarna-ot-koshmar-v-priyatel-nadyavam-se-po-sashtiya-nachin-da-se-razviyat-otnosheniyata-ni-sas-zdravniya-ministar.html", "text": "След работата ни през миналата година социалният министър се превърна от кошмар в приятел, надявам се същия начин да се развият отношенията ни със здравния министър. Това каза омбудсманът Мая Манолова по време на представяне на своя доклад за 2018 г. пред парламента, предаде репортер на  Агенция „Фокус“ . „Прекарахме стотици часове в работата по реформата за хората с увреждания, по изработването на законите. Това, което свършихме, ако не е идеално, е доста добро. Надявам се по същия начин да се развият отношенията с институцията със здравното министерство и със здравния министър - от кошмар да се превърнем в партньор и в приятел за решаването на многото проблеми, които в момента се идентифицират в сектор „Здравеопазване“ и които са пряко свързани с правата на българските граждани в тази сфера“, каза още Манолова и посочи, че те са конституционно застъпени.  \r\n„Посетили сме 139 населени места по конкретни проблеми с граждани, като в 56 от тях сме открили приемни и сме слушали проблемите на хората от съответните населени места, 30 кръгли маси по обществени дискусии по теми, които засягат пряко българските граждани. Имаме 11 законодателни предложения, свързани с човешки права, с граждански права. Две сезирания на Конституционния съд и 13 национални кампании на институцията на омбудсмана. Всички тези числа показват ръст в сравнение с 2015 г., когато встъпих в длъжност като омбудсман. Показват две неща, че българските граждани имат много проблеми. Огромни. От друга страна, че българските граждани имат много и огромни очаквания от институцията на омбудсмана. Те нямат просто очакването да ги изслушаме, да ги подкрепим, да им съчувстваме. Те нямат очакване, че ние само и единствено ще критикуваме работата на институциите. Това, което гражданите очакват от нас, е да предлагаме решения, при това не лековати, а сериозни, смислени, експертни за решаването на всеки един конкретен проблем“, допълни Манолова. По думите ѝ за изработването на такива решения се разчита на потенциала и капацитета на институциите и на гражданския потенциал и на гражданското общество в България. „Работим с близо над 300 НПО, които разполагат с необходимата експертиза и които са наши партньори. Благодарение на тях, на гражданските експерти, на консултативния конституционен съвет, в който са включени големи имена на юристи, ние успяваме да изработим решения, които са далеч от популизма и които реално, експертно дават идеи и предложения за решаване на проблемите на българските граждани. За това искам днес да им благодаря“, допълни Манолова. Омбудсманът посочи, че във всеки случай институцията се стреми към постигане на резултат и решение на проблема. \r\nДеница КИТАНОВА", "date": "2019.04.18", "title": "Омбудсманът Мая Манолова: След работата ни през миналата година социалният министър се превърна от кошмар в приятел, надявам се по същия начин да се развият отношенията ни със здравния министър"}
{"url": "http://www.focus-news.net/news/2019/04/18/2648065/veliko-tarnovo-s-13-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 332 см, а температурата на водата - 13.2 градуса.  \r\nПо поречието на Дунав ще е предимно облачно. На места ще има кратки превалявания. Ще духа слаб до умерен вятър от север-североизток. Максимални температури между 12° и 17°, в Свищов – 13°.", "date": "2019.04.18", "title": "Велико Търново: С 13 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/18/2648066/montana-32-godishen-mazh-e-iztochil-yazovir-v-selo-bazovets-i-otnel-blizo-670-kg-riba.html", "text": "32-годишен мъж е източил язовир в село Бъзовец и отнел близо 670 кг риба. Това съобщиха от  ОДМВР-Монтана .  \r\nНа 17 април около 12.45 часа е получен сигнал от служител на ИАРА Монтана, че язовир в с. Бъзовец, собственост на общ. Вълчедръм, е източен, като от него е отнета риба, която се съхранява в частен имот в град Вълчедръм. Местопроизшествието е посетено от дежурна оперативна група, извършено е претърсване в имот в град Вълчедръм, обитаван от 32-годишен жител. На различни места в имота е намерена и иззета риба от вида сребриста каракуда, толстолоб и бял амур, с общо тегло 669 кг. По случая е образувано досъдебно производство по чл. 195, ал. 1, т. 4 във вр. с чл. 194, ал. 1 от НК.", "date": "2019.04.18", "title": "Монтана: 32-годишен мъж е източил язовир в село Бъзовец и отнел близо 670 кг риба"}
{"url": "http://www.focus-news.net/news/2019/04/18/2648067/pleven-16-godishen-mladezh-e-zadarzhan-za-reket.html", "text": "16-годишен младеж е задържан за рекет. Това съобщиха от  ОДМВР-Плевен . На 17 април в Първо РУ - Плевен е образувано досъдебно производство, затова че за времето от 14 април до 16 април  при условията на продължавано престъпление с цел да набави за себе си имотна облага 16-годишен от Плевен е принудил чрез отправяне на заплахи друг 16-годишен плевенчанин да му дава различни суми парични средства. Отнети са 760 лева и с това е причинена имотна вреда. По случая уведомен прокурор при РП – Плевен. За престъпление  от НК лицето задържано за срок до 24 часа. Продължава работа разследващ полицай.", "date": "2019.04.18", "title": "Плевен: 16-годишен младеж е задържан за рекет"}
{"url": "http://www.focus-news.net/news/2019/04/18/2648068/zlatka-petrova-regionalen-istoricheski-muzey-smolyan-izlozhbata-srednite-rodopi-patishta-vav-vremeto-shte-bade-otkrita-za-mezhdunarodniya-den-za-opazvane-na-pametnitsite-na-kulturata.html", "text": "От 17.00 часа по повод Международния ден за опазване на паметниците на културата в Регионален исторически музей „Стою Шишков“ – Смолян ще бъде открита изложбата „Средните Родопи – пътища във времето“. Това каза за  Радио „Фокус“ – Смолян  Златка Петрова – главен уредник в музея. По думите й това е поредната инициатива на смолянския музей в рамките на програмата „На 100 км от Европейската столица на културата Пловдив#Заедно“. Автори на изложбата са археолозите Дамян Дамянов и Маргарита Люнчева. Петрова посочи, че изложбата е двуезична. „Тя съдържа  фотодокументална и веществена част. Фотодокументалната част представя античната пътна система в Средните Родопи, наследила трасетата на стари тракийски пътища. Акцент ще бъдат и уникалните експонати от фондовете на музея – около 50 броя от каменно-медната епоха до късната античност: ритуални съдове, антропоморфни и зооморфни фигури, оръжия, накити и предмети на бита, придобити при археологически проучвания“, поясни Петрова. \r\nТя припомни, че още от най-древни времена хората са в непрестанен стремеж за усвояване и опознаване на нови територии. Първоначално те са подтиквани от необходимостта за набавяне на жизненоважни продукти като храна и суровини за изработка на различни предмети. „Постепенно водеща става нуждата от комуникация, обмяна на опит и различни стоки между близки и далечни общества. С течение на времето тези непрестанни контакти водят до изграждане на система от пътища, използвана и поддържана в продължение на хилядолетия. Първите свидетелства за навлизане на човешки групи в Средните Родопи датират от началото на късния палеолит (около 40 000 г. пр. Хр.). Трайно заселване на района е установено в края на каменно-медната епоха (кр.V хил. пр. Хр.). В по-късните епохи планината привличат все по-големи групи от хора и става връзка между плодородните и гъсто населени области на Вътрешна и Беломорска Тракия“, допълни Петрова. Така с времето се утвърждават няколко главни трасета, пресичащи Средните Родопи. Те са известни в науката като трансродопски пътища и са обозначени условно като Западен І и ІІ, Централен и Източен І, ІІ и ІІІ. По техните трасета и свързващите ги локални разклонения, са регистрирани и проучени в различна степен по-голямата част от селищата, крепостите, светилищата и некрополите в района на Средните Родопи.  \r\n„Вероятно част от тези пътища са познати още от късната каменно-медна епоха. Утвърждаването им като основни комуникационни връзки започва през късната бронзовата епоха (ХVІ-ХІІ в. пр. Хр.) и продължава през желязната епоха (XI-I в. пр. Хр.). Създаването на трайна система от главни и локални пътища с каменна настилка, както и поддържането ѝ, е тясно свързано с военнополитическата дейност на Римската империя, която през І в. окончателно включва в пределите си и Родопите. Трансродопските пътища осъществяват пряка връзка между Диагоналния път (Via Diagonalis/Via Militaris), през Балканския полуостров, и Егнациевия път (Via Egnatia), през Егейска Тракия. Те улесняват експлоатацията на природните богатства на планината, ускоряват съобщенията, съкращават времето за придвижването на военни части, обслужват търговските връзки в тази част на държавата. Така създадената пътна мрежа се използва и поддържа от Византийската империя, Българската държава и Османската империя, а част от главните ѝ трасета се използват и днес“, разказа Петрова. Тя уточни, че изложбата ще бъде на вниманието на жителите и гостите на Смолян до 16 май. \r\nНели ГЕРГЬОВСКА", "date": "2019.04.18", "title": "Златка Петрова, Регионален исторически музей – Смолян: Изложбата „Средните Родопи – пътища във времето“ ще бъде открита за Международния ден за опазване на паметниците на културата"}
{"url": "http://www.focus-news.net/news/2019/04/18/2648070/pleven-nad-600-litra-alkohol-bez-platen-aktsiz-e-izzet-ot-targovski-obekt.html", "text": "Над 600 литра алкохол без платен акциз е намерен и иззет от търговски обект в Плевен. Това съобщиха от пресцентъра на  ОДМВР- Плевен . При активно взаимодействие между служители на сектор „Противодействие на икономическата престъпност“, Първо РУ при ОД на МВР - Плевен и служители на Агенция „Митници - МРР – Дунавска“ - звено Свищов, са извършени процесуално – следствени действия - претърсване и изземване - в търговски обект, складово помещение и прилежаща къща. Намерени са 627.500 литра алкохол със среден алкохолен градус 44%, разпределен в пластмасови бутилки от 0,5 л., 10 л. и 11 л. По случая е образувано досъдебно производство за извършено престъпление  от НК. Работата продължават служители на Агенция „Митници“.", "date": "2019.04.18", "title": "Плевен: Над 600 литра алкохол без платен акциз е иззет от търговски обект"}
{"url": "http://www.focus-news.net/news/2019/04/18/2648069/obshtina-haskovo-ima-nova-sistema-za-poluchavane-na-signali-ot-grazhdanite.html", "text": "Община Хасково вече предоставя възможността на жителите и гостите на Хасково да използват най-голямата платформа за подаване на сигнали в страната - „Гражданите”. Това съобщиха от пресцентъра на  Община Хасково . \r\nЧрез мобилното приложение „Гражданите” или сайтът   с няколко клика сигнализирате за опасности, нарушения, повреди, бездомни хора в беда, неработещо улично осветление, бездомни кучета, изоставени автомобили, неправомерно изхвърлени боклуци и всички друго, което срещате като проблем в града ни. Също така през приложението можете да се известявате за събития, които се случват в града ни - ремонти, културни събития и др. \r\nПлатформата „Гражданите” не е само в полза на гражданите на град Хасково, а и на администрацията на общината. Платформата  позволява на администрацията с по-малко ресурси и усилия да постигне по-голяма ефективност. Това става чрез: \r\n● дигитализация на вътрешните процеси  \r\n● автоматизация на разпределението на сигнали по компетентните служители  \r\n● структурирана база данни \r\n● приоритизиране на проблеми според граждани \r\n● статистика за анализи  \r\n● свързаност в реално време между всички отдели и дружества в общината \r\n● валидирани данни на подател на сигнал \r\nПодаването на сигнал за проблем става само с няколко клика. \r\nОбработката на информацията се осъществява чрез напълно прозрачна и открита комуникация между гражданите и отговорните служители за решаването на проблема: Платформата предоставя функционалност за видими резултати \"Преди и След\" чрез снимков материал в съответния сигнал. Социалните опции „Подкрепи” и „Сподели” са предпоставка за създаването на общност от активни граждани, които спомагат за постигането на по-добра обществена среда. Чрез опциите „Карта” и „Галерия” всеки  може да се информира за проблеми в квартала или друго място, където  го интересува какво се случва и как институциите и обществото реагират на тях. \r\nПлатформата „Гражданите” е носител на грамота „Джон Атанасов” за проект с голям обществен принос, връчена от Президента на Република България. Това е най-голямата платформа в страната за решаване на социални проблеми с над 100 000 регистрирани граждани.", "date": "2019.04.18", "title": "Община Хасково има нова система за получаване на сигнали от гражданите"}
{"url": "http://www.focus-news.net/news/2019/04/18/2648071/der-standard-avstriya-promenite-na-granitsite-na-balkanite-ideya-s-opasni-posledstviya-koyato-pokazva-lipsa-na-poznaniya-za-regiona-i-istoriyata-mu.html", "text": "Австрийският национален ежедневник  Der Standard  публикува статия, в която  предупреждава, че промените на границите на Балканите е идея, която ще има опасни последици.  \r\nФактът, че идеята за териториален обмен отново се обсъжда – при това сериозно, крие опасности. Обсъждането на предложението за размяна на територии между балканските страни на равнище ЕС е историческа грешка, която се основава на повърхностност и плашеща липса на познания за региона и на миналото му. Дори канцлерът на Австрия Себастиан Курц не се противопостави на тази концепция, макар че онези, които познават Балканите, винаги са предупреждавали да не се отворя кутията на Пандора.  \r\nСред тях е бившият австрийски дипломат Алберт Рохан, който говори за „дестабилизиращ ефект\" и настоява за ясен отказ на всякакви дискусии по темата. Може да се предположи обаче, че онези, които подкрепиха разграничаването по етнически критерии, са прочели джобната книжка на „Партията на свободата на Австрия“ за 2013 г. В нея се казва следното: „За да се умиротворят Балканите за постоянно, е необходимо частично преначертаване на границите и обмен на територии\".  Но партията не осъзнава, че войните от 90-те години на миналия век избухнаха именно заради идеята за създаване на етнически хомогенни държави и че именно поради тази причина повече от 100 000 души бяха убити. Фактът, че сега идеята се обсъжда сериозно, крие опасности и рискове от щети, категорични са от редакцията.  Тереза Герова", "date": "2019.04.18", "title": "Der Standard (Австрия): Промените на границите на Балканите – идея с опасни последствия, която показва липса на познания за региона и историята му"}
{"url": "http://www.focus-news.net/news/2019/04/18/2648072/premierat-boyko-borisov-se-sreshtna-s-ministara-na-patishtata-i-gradoustroystvoto-na-iran-mohammad-eslami.html", "text": "Министър-председателят Бойко Борисов се срещна с министъра на пътищата и градоустройството на Иран Мохаммад Еслами. Това съобщиха от  правителствената информационна служба . Акцент в разговора между двамата беше засилването на двустранните връзки в секторите транспорт, енергетика, селско стопанство, туризъм. \r\n„Иран е традиционен партньор в региона на Близкия и Средния Изток и страната ни отдава голямо значение на развитието на отношенията помежду ни“, каза по време на срещата премиерът Борисов. Българският министър председател подчерта, че традиционното добро сътрудничество в областта на транспорта трябва да бъде активизирано. „България и Иран си сътрудничат във всички видове транспорт. Българската страна приветства продължаване на дискусии относно  възможностите за развитие на транспортен коридор между Гърция - България – Черно море – Грузия – Азербайджан - Армения – Иран, който създава възможности за ефективни и надеждни товарни превози между държавите от Близкия Изток и държавите от Централна и Източна Европа“, заяви премиерът Борисов. По думите му тази транспортна връзка ще допринесе за оползотворяване на нарастващия търговски потенциал в двата региона и обслужване на транзитния трафик от и за Далечния Изток. \r\nПо време на срещата в Министерския съвет беше подчертано, че приоритет за двете страни остава задълбочаването на контактите и в секторите информационни технологии, туризъм, младежта и спорта, енергетика.  \r\nМинистърът на пътищата и градоустройството на Иран Мохаммад Еслами е на посещение в България по повод 19-ата сесия на Междуправителствената българо-иранска комисия за икономическо, промишлено, търговско и техническо сътрудничество. В рамките на сесията на Междуправителствената комисия се организира Българо-ирански бизнес форум, който ще допринесе за още по-успешното изграждане на полезни и перспективни търговски контакти.", "date": "2019.04.18", "title": "Премиерът Бойко Борисов се срещна с министъра на пътищата и градоустройството на Иран Мохаммад Еслами"}
{"url": "http://www.focus-news.net/news/2019/04/18/2648075/831-detsa-shte-postapyat-v-parvi-klas-v-obshtina-haskovo-prez-uchebnata-20192020-godina.html", "text": "831 деца ще постъпят в първи клас в община Хасково през учебната 2019/2020 година. Това съобщиха от пресцентъра на  Община Хасково . Документи за записване в първи клас ще се подават от 22 април до 28 май включително, както на място в училищата така и чрез електронната платформа в сайта на общината. \r\nПриема на ученици в първи клас на общинските училища на територията на град Хасково да се извършва според утвърдения график на дейностите, както следва: \r\n1.\tОбявяване на свободни места – 19 април 2019 г. \r\n2.\tПодаване на заявления за първо класиране – от 22 април 2019 г. до 28 май 2019 г. (включително). \r\n3.\tОбявяване на резултатите от първо класиране – 03 юни 2019 г. \r\n4.\tЗаписване на приетите ученици след първи етап – от 04 юни до 07 юни 2019 г. \r\n5.\tОбявяване на свободните места – 10 юни 2019 г. \r\n6.\tПодаване на заявления за второ класиране – от 11 юни до 12 юни 2019г. (включително). \r\n7.\tОбявяване на резултатите от второ класиране – 13 юни 2019 г. \r\n8.\tЗаписване на приетите ученици след второ класиране – от 14 юни до 18 юни 2019 г. (включително). \r\n9.\tОбявяване на свободните места – 19 юни 2019 г. \r\n10.\tПодаване на заявления за трето класиране – от 20 юни до 24 юни 2019 г. (включително). \r\n11.\tОбявяване на резултатите от трето класиране – 25 юни 2019 г. \r\n12.\tЗаписване на приетите след трето класиране – от 26 юни до 27 юни 2019 г. (включително). \r\n13.\tПопълване на свободните места след трето класиране – от 28 юни до 13 септември 2019 г. (включително)", "date": "2019.04.18", "title": "831 деца ще постъпят в първи клас в община Хасково през учебната 2019/2020 година"}
{"url": "http://www.focus-news.net/news/2019/04/18/2648073/sport-genadi-golovkin-sreshtu-stiyv-rols-prez-yuni-v-medisan-skuear-gardan.html", "text": "Бившият шампион Gennady Golovkin се завръща и ще се бие срещу Steve Rolls на 8-ми юни в Медисън Скуеър Гардън. Това ще бъде първа битка за Golovkin от неговия договор с DAZN. Битката между двамата ще бъде 12 рунда с максимално позволено тегло 74кг. Rolls е с рекорд 19-0 на ринга и 10 от тези победи идват с нокаут. Golovkin държи рекорд 38-1-1 и идва след първа загуба в кариерата си от Canelo Alvarez. Загубата беше доста спорна и има много хора, които все още вярват, че Golovkin е победил. Следващата седмица двамата започват пресконференции, като първата ще бъде на 22-ри април в Медисън Скуеър Гардън, а втората на 23-ти в Лос Анджелис. \r\nИзточник: MMA.BG - всичко за бойните спортове", "date": "2019.04.18", "title": "Спорт: Генади Головкин срещу Стийв Ролс през юни в Медисън Скуеър Гардън"}
{"url": "http://www.focus-news.net/news/2019/04/18/2648077/blagoevgrad-avtomobil-e-katastrofiral-v-rayona-na-obshtezhitiyata-na-yuzu-neofit-rilski-nyama-postradali-pri-intsidenta.html", "text": "Автомобил е катастрофирал в района на общежитията на Югозападен университет (ЮЗУ) „Неофит Рилски“ в Благоевград. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Автомобилът се е ударил в метален стълб на улица „Славянска“, след което шофьорът е избягал. Към момента органите на реда го издирват. Няма пострадали при инцидента. \r\nНатали СТЕФАНОВА", "date": "2019.04.18", "title": "Благоевград: Автомобил е катастрофирал в района на общежитията на ЮЗУ „Неофит Рилски“, няма пострадали при инцидента"}
{"url": "http://www.focus-news.net/news/2019/04/18/2648076/balgarski-otbori-specheliha-mezhdunaroden-hakaton-za-prognozirane-zamarsyavaneto-na-vazduha.html", "text": "На 16 април, в Sofia Lab се състоя финалът на международния хакатон „Datathlon”. Над 140 участници се включиха в двудневното състезание, което се проведе на четири места в света - София, Бангалор (Индия), Джайпур (Индия) и Бейрут (Ливан), както и онлайн. До финала достигнаха 6 отбора, два от които от Ливан и четири от България. Финалната тройка беше представена изцяло от български екипи - отбор Хамелион, Wonder Gang и отбор Финикс. Това съобщиха от пресцентъра на  Столична община . \r\nПроект „Зелена София” на Столична община и Асоциация за развитие на София бяха основни спонсори на инициативата. Предизвикателството, което те поставиха пред участниците беше идентифициране на различните фактори за замърсяването на въздуха в София и взаимовръзките между тях. Работата по казуса е естествено надграждане на тази от предишното издание на Datathon през 2018, когато беше изготвен модел за 24 часова прогноза на замърсяването. Целта на задачата е да се постигне усъвършенстван подход за проучване на различните зависимости, корелации и фактори, които определят замърсяването на въздуха. Това е една от стъпките към цялостния подход към подобряване на качеството на качеството на въздуха в София. Представител на “Зелена София” поздрави от името на кмета на София, младите участници за техния труд и добрите резултати, като отбеляза, че тяхната енергия, въвлеченост и умения са важен ресурс за града.  \r\nНагадените в състезанието ще имат възможност да покажата уменията си на международния фестивал за технологии WEBIT, който ще се проведе на 13-15 май. \r\nOрганизатори на събитието са Data Science Society, а Telelink, Визия за София и Denkstatt България партнираха на Асоциация за развитие на София и „Зелена София” в определяне на предизвикателството за участниците в хакатона.", "date": "2019.04.18", "title": "Български отбори спечелиха международен хакатон за прогнозиране замърсяването на въздуха"}
{"url": "http://www.focus-news.net/news/2019/04/18/2648074/burgas-blagotvoritelen-kontsert-pod-nadslov-tsveti-sabira-parichki-za-da-bade-kato-vsichki-shte-se-provede-na-7-may-v-kulturniya-dom-na-neftohimika.html", "text": "Благотворителен концерт под надслов „Цвети събира парички, за да бъде като всички“ ще се проведе от 18.30 часа на 7 май в залата на Културния дом на нефтохимика в Бургас. Това съобщиха от пресцентъра на  Община Бургас . Участие в концерта ще вземат: ДГ „Звездица“, ДГ „Ханс Кристиан Андерсен“, НУМСИ „Панчо Владигеров“, Деян Митев, Фолклорен ансамбъл „Атанас Манчев“, Фолклорен ансамбъл „Лукойл Нефтохимик“, Вокална група „Морски песъчинки“, Танцово студио „Денс парадайз“, Кристина Гугучкова, Таня Иванова, Даниела Павлова, Божана Иванова, Краси Филипов и Дишо от група „Four“.  \r\nЦвети е с детска церебрална парализа – спастична диплегия – мозъкът й не може да контролира добре движенията и мускулите. Единственото трайно решение за премахване на спастичноста е сложна хирургична намеса в САЩ. Мечтата на Цвети е на стойност 75 000 щатски долара ( 127 000 лева).  \r\nМоже да помогнете и на откритата сметка на името на Цвети: \r\nУниКредит Булбанк \r\nIBAN: BG48UNCR70001523488966 \r\nBIC: UNCRBGSF \r\nЦвети Владимирова Байлова.", "date": "2019.04.18", "title": "Бургас: Благотворителен концерт под надслов „Цвети събира парички, за да бъде като всички“ ще се проведе на 7 май в Културния дом на нефтохимика"}
{"url": "http://www.focus-news.net/news/2019/04/18/2648060/bild-za-germaniya-vaprosat-za-reparatsiite-e-reshen.html", "text": "Германският вестник  BILD  обръща внимание на подновените гръцки претенции към Берлин за изплащане на репарации заради действията на нацистите в годините на Втората световна война. За правителството на ФРГ обаче въпросът е решен, а позицията на Берлин е аргументирана с договора „2+4“ за обединението на Германия. В него се посочва, че „не се предвиждат по-нататъшни репарации\", подчертават от редакцията. \r\nФедералното правителство е категорично – всички претенции за щетите от Втората световна война са уредени. Съгласно думите на говорителя на Берлин Щефан Зайберт, въпросът за репарациите е регламентиран правно и политически. \r\nИзданието привежда и подробен списък с исканията на гърците: \r\n► 171,4 милиарда евро са нетните вземания на Гърция до 2014 г. и се отнасят до искове за разрушаването на гръцката инфраструктура по време на войната. \r\n► 10,3 милиарда евро компенсация за задължителни заеми, които Гърция е трябвало да вземе  от Нацистка Германия по време на окупацията. \r\n► 33,8 милиарда евро за по-нататъшни загуби на държавни ресурси (петрол, други ресурси, селско стопанство) за периода от 1940 до 1944 година. \r\n► 53,8 милиарда евро компенсация за производствени загуби в индустрията по време на окупацията. \r\n► В допълнение към исканията на гръцката държава, за първи път са включени и индивидуални искове. Гръцката парламентарна комисия споменава два възможни варианта. Или обезщетение за роднините на 120 000 души, които са били убити в бойни действия или в лагери. Компенсация от 700 евро за 15 години на загинал човек, или общо 15,1 милиарда евро. \r\n► Друг вариант за индивидуално обезщетение споменава всички цивилни лица, загинали по време на окупацията. Според данни от Парижката конференция от 1946 г.: 558 000 загинали и 880 000 ранени. Компенсация за 15 години от по 700 евро на месец за загиналите и пет години по 700 евро на месец за ранените. Или общо 107,2 милиарда евро. Тереза Герова", "date": "2019.04.18", "title": "BILD: За Германия въпросът за репарациите е решен"}
{"url": "http://www.focus-news.net/news/2019/04/18/2648079/ministar-krasimir-valchev-otgovorat-na-vsichki-problemi-e-obrazovanieto-dlazhni-sme-da-investirame-v-uchitelite.html", "text": "В бъдеще няма да има роботи учители, но ще има нужда от учители на роботите. Длъжни сме да инвестираме в учителите. Това каза министърът на образованието и науката Красимир Вълчев на X Национална отчетно- изборна конференция на Синдикат „Образование“ към КТ „Подкрепа“, предаде репортер на  Агенция „Фокус“ . „Отговорът на всички проблеми е образованието. Ако имаме добри учители, ще имаме добри специалисти във всяка област“, заяви той. „Учителят е професия на бъдещето. Ще продължим да разчитаме на учителите“, изтъкна Красимир Вълчев. „Трябва да направим така, че най-добрите ученици да стават учители“, подчерта министърът. „Ако искаме да успеем, родителите трябва да са ни партньори“, посочи Вълчев и уточни, че трябва да се работи за утвърждаването на общественото доверие в образователната система. „Трябва да префокусираме образователната система. Досега тя е била фокусирана върху документа - ако документът е попълнен, значи учителят си е свършил работата“, коментира образователният министър. „Системата трябва да се фокусира в подкрепата върху учителя, да му дадем по-голяма свобода и възможност да си свърши работата“, каза още Красимир Вълчев. \r\nБиляна ИВАНОВА", "date": "2019.04.18", "title": "Министър Красимир Вълчев: Отговорът на всички проблеми е образованието, длъжни сме да инвестираме в учителите"}
{"url": "http://www.focus-news.net/news/2019/04/18/2648081/politico-portugaliya-obyavi-natsionalna-energiyna-kriza-zaradi-stachkata-na-shofyorite-na-kamioni.html", "text": "Португалия обяви национална енергийна криза заради стачката на шофьорите на камиони, която блокира доставките на горива, съобщава европейската редакция на  Politico . \r\nПравителството в Лисабон издаде заповед да бъдат възобновени доставките на гориво за летищата, болниците и други ключови обекта на критичната инфраструктура, като същевременно призоваха силите за сигурност да гарантират нормалното й функциониране.  \r\nПравителството също така нареди шофьорите на камиони да поддържат услугите, необходими за работата на двете главни петролни рафинерии в страната, и настояха „минимални“ доставки на най-малко 40% от нормалните нива на бензиностанциите в Лисабон и втория по големина град в страната - Порто. \r\n„Осигурено е снабдяване на летищата и службите за сигурност\", заяви премиерът на Португалия Антониу Коща. „Можем също така да гарантираме спазване на минималното предлагане от 40% на бензиностанциите\". \r\nСлед първите дни на стачката обаче стотици бензиностанции в страната изчерпваха запасите си. Операторите на обществения транспорт в Лисабон и Порто предупредиха, че имат гориво за едва ден-два, за да поддържат предлагането на услугата.  \r\nСтачката бе обявена в седмицата, в която хиляди португалци се отправят на път заради Великденските празници. Лидерите на синдиката обещаха, че стачните действия ще продължат до изпълняване на исканията им.  \r\nНационалният съюз на водачите на опасни товари (SNMMP) е основан в края на миналата година. Той твърди, че представлява 700 от около 1000 водачи, работещи в сектора, и изисква по-високи заплати и признаване на специалния статут на своите членове. \r\nВ опит да посредничи, социалистическото правителство проведе разговори във вторник със съюза и с асоциацията на работодателите на автомобилните превози, но не успя да намери решение. \r\nSNMMP е една от многото трудови организации, създадени наскоро извън основните синдикални структури на Португалия, които традиционно имат близки връзки с левите политически партии, подкрепящи правителството на Коща. \r\nЗасега стачката има слаба политическа подкрепа. „Няма да атакувам правителството за нещо, което не е негова отговорност\", заяви Руи Рио, лидер на основната дясноцентристка опозиционна Социалдемократическа партия. Той подкрепи решението на правителството да поиска от водачите да поддържат минимални услуги. Тереза Герова", "date": "2019.04.18", "title": "Politico: Португалия обяви национална енергийна криза заради стачката на шофьорите на камиони"}
{"url": "http://www.focus-news.net/news/2019/04/18/2648083/ministar-petya-avramova-shte-uchastva-v-diskusiya-za-regionalno-razvitie-vav-vratsa.html", "text": "Министърът на регионалното развитие и благоустройството инж. Петя Аврамова ще участва днес във Враца в дискусия на тема регионално развитие и европейска солидарност. Форумът под наслов „Европа в нашия дом“ ще започне в 17.00 часа в Градската концертна зала на Община Враца. Това съобщиха от пресцентъра на  МРРБ . \r\nДискусия по темата ще се състои и в Плевен. Тя ще бъде от 16.00 часа в зала „Плевен“ на областната администрация. Участие в нея ще вземе заместник-министър Николай Нанков.", "date": "2019.04.18", "title": "Министър Петя Аврамова ще участва в дискусия за регионално развитие във Враца"}
{"url": "http://www.focus-news.net/news/2019/04/18/2648084/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Подновяване на гръцките претенции към Германия за репарации за Втората световна война, енергийната криза в Португалия, последиците от обсъждането на идеята за корекция на границите на Балканите на ниво ЕС и нарастващата подкрепата за партията на Найджъл Фарадж са част от основните теми, върху които акцентират водещите европейски издания. \r\n***  Австрийският национален ежедневник  Der Standard  публикува статия, в която  предупреждава, че промените на границите на Балканите е идея, която ще има опасни последици.  \r\nФактът, че идеята за териториален обмен отново се обсъжда – при това сериозно, крие опасности. Обсъждането на предложението за размяна на територии между балканските страни на равнище ЕС е историческа грешка, която се основава на повърхностност и плашеща липса на познания за региона и на миналото му. Дори канцлерът на Австрия Себастиан Курц не се противопостави на тази концепция, макар че онези, които познават Балканите, винаги са предупреждавали да не се отворя кутията на Пандора.  \r\nСред тях е бившият австрийски дипломат Алберт Рохан, който говори за „дестабилизиращ ефект\" и настоява за ясен отказ на всякакви дискусии по темата. Може да се предположи обаче, че онези, които подкрепиха разграничаването по етнически критерии, са прочели джобната книжка на „Партията на свободата на Австрия“ за 2013 г. В нея се казва следното: „За да се умиротворят Балканите за постоянно, е необходимо частично преначертаване на границите и обмен на територии\".  Но партията не осъзнава, че войните от 90-те години на миналия век избухнаха именно заради идеята за създаване на етнически хомогенни държави и че именно поради тази причина повече от 100 000 души бяха убити. Фактът, че сега идеята се обсъжда сериозно, крие опасности и рискове от щети, категорични са от редакцията. \r\n***  Германският вестник  BILD  обръща внимание на подновените гръцки претенции към Берлин за изплащане на репарации заради действията на нацистите в годините на Втората световна война. За правителството на ФРГ обаче въпросът е решен, а позицията на Берлин е аргументирана с договора „2+4“ за обединението на Германия. В него се посочва, че „не се предвиждат по-нататъшни репарации\", подчертават от редакцията. \r\nФедералното правителство е категорично – всички претенции за щетите от Втората световна война са уредени. Съгласно думите на говорителя на Берлин Щефан Зайберт, въпросът за репарациите е регламентиран правно и политически. \r\nИзданието привежда и подробен списък с исканията на гърците: \r\n► 171,4 милиарда евро са нетните вземания на Гърция до 2014 г. и се отнасят до искове за разрушаването на гръцката инфраструктура по време на войната. \r\n► 10,3 милиарда евро компенсация за задължителни заеми, които Гърция е трябвало да вземе  от Нацистка Германия по време на окупацията. \r\n► 33,8 милиарда евро за по-нататъшни загуби на държавни ресурси (петрол, други ресурси, селско стопанство) за периода от 1940 до 1944 година. \r\n► 53,8 милиарда евро компенсация за производствени загуби в индустрията по време на окупацията. \r\n► В допълнение към исканията на гръцката държава, за първи път са включени и индивидуални искове. Гръцката парламентарна комисия споменава два възможни варианта. Или обезщетение за роднините на 120 000 души, които са били убити в бойни действия или в лагери. Компенсация от 700 евро за 15 години на загинал човек, или общо 15,1 милиарда евро. \r\n► Друг вариант за индивидуално обезщетение споменава всички цивилни лица, загинали по време на окупацията. Според данни от Парижката конференция от 1946 г.: 558 000 загинали и 880 000 ранени. Компенсация за 15 години от по 700 евро на месец за загиналите и пет години по 700 евро на месец за ранените. Или общо 107,2 милиарда евро. \r\n***  Португалия обяви национална енергийна криза заради стачката на шофьорите на камиони, която блокира доставките на горива, съобщава европейската редакция на  Politico . \r\nПравителството в Лисабон издаде заповед да бъдат възобновени доставките на гориво за летищата, болниците и други ключови обекта на критичната инфраструктура, като същевременно призоваха силите за сигурност да гарантират нормалното й функциониране.  \r\nПравителството също така нареди шофьорите на камиони да поддържат услугите, необходими за работата на двете главни петролни рафинерии в страната, и настояха „минимални“ доставки на най-малко 40% от нормалните нива на бензиностанциите в Лисабон и втория по големина град в страната - Порто. \r\n„Осигурено е снабдяване на летищата и службите за сигурност\", заяви премиерът на Португалия Антониу Коща. „Можем също така да гарантираме спазване на минималното предлагане от 40% на бензиностанциите\". \r\nСлед първите дни на стачката обаче стотици бензиностанции в страната изчерпваха запасите си. Операторите на обществения транспорт в Лисабон и Порто предупредиха, че имат гориво за едва ден-два, за да поддържат предлагането на услугата.  \r\nСтачката бе обявена в седмицата, в която хиляди португалци се отправят на път заради Великденските празници. Лидерите на синдиката обещаха, че стачните действия ще продължат до изпълняване на исканията им.  \r\nНационалният съюз на водачите на опасни товари (SNMMP) е основан в края на миналата година. Той твърди, че представлява 700 от около 1000 водачи, работещи в сектора, и изисква по-високи заплати и признаване на специалния статут на своите членове. \r\nВ опит да посредничи, социалистическото правителство проведе разговори във вторник със съюза и с асоциацията на работодателите на автомобилните превози, но не успя да намери решение. \r\nSNMMP е една от многото трудови организации, създадени наскоро извън основните синдикални структури на Португалия, които традиционно имат близки връзки с левите политически партии, подкрепящи правителството на Коща. \r\nЗасега стачката има слаба политическа подкрепа. „Няма да атакувам правителството за нещо, което не е негова отговорност\", заяви Руи Рио, лидер на основната дясноцентристка опозиционна Социалдемократическа партия. Той подкрепи решението на правителството да поиска от водачите да поддържат минимални услуги. \r\n*** Брекзит партията на Найджъл Фарадж се изкачи начело за европейските избори, според две проучвания на общественото мнение, пише британският вестник  The Times . \r\nСлед като се сформира едва през януари, партията прескочи и лейбъристите, и консерваторите и взе и от подкрепата на Партията на независимостта (ЮКип), създадена също от Найджъл Фарадж. \r\nПроучване на YouGov за The Times постави Брекзит партията на първо място с 23%, следвани от лейбъристите с 22% и консерваторите с 17%. Миналата седмица Брекзит партията събираше само 15%, лейбъристите - 24%, а торите - 16%. Много бивши избиратели на ЮКип изглежда следват Фарадж, защото Юкип е заседнала на седмо място с 6% след създаването на Брекзит партията. \r\nНайджъл Фарадж приветства „положителните настроения“ на гласуването на изборите на 23 май, добавяйки: „Трябва да се извърви дълъг път, но е ясно, че има желание да се промени политиката за по-добро“. \r\nМиналата седмица Брекзит партията разкри, че Анунциата Рийс-Мог,  бивш кандидат за парламентарни избори и по-малка сестра на Джейкъб Рийс-Мог, ще бъде един от нейните кандидати.  \r\nДвайсет евродепутати от ЮКип са преминали в Брекзит партията. Под ръководството на Фарадж ЮКип завърши на първо място в изборите за Европейски парламент през 2014 г. с 27% от гласовете, лейбъристите бяха втори с 24%, а консерваторите трети с 23%. \r\nСър Винс Кейбъл, лидерът на либералдемократите, който напуска, каза вчера, че \"би искал да види\" партиите на желаещите да останат в ЕС, \"да се борят под общо знаме\", добавяйки, че един съюз ще бъде по-добър от гледна точка на поддръжниците на Британското членство в ЕС ”. \r\n***", "date": "2019.04.18", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/04/18/2648078/ombudsmanat-maya-manolova-horata-imat-nuzhda-ot-edna-institutsiya-koyato-da-bade-100-na-tyahna-strana.html", "text": "Хората имат нужда от една институция, която да бъде 100 % на тяхна страна. Това каза омбудсманът Мая Манолова по време на представяне на своя доклад за 2018 г. пред парламента, предаде репортер на  Агенция „Фокус“ . „Хората имат проблеми, гражданите имат проблеми с администрацията, с начина, по който работят институциите. Имат нужда от една институция, която да бъде 100% на тяхна страна по всеки един отделен казус.  \r\n„Жалбите по интернет са вече равни на тези, които пристигат с писма по пощата. Лично подадените след изслушване на приемна жалби са вече 3000. Тук трябва да отбележа и другите преки канали за комуникация. Все повече хора ми пишат в социалните мрежи, във „Фейсбук“, звънят ми по телефона. Редовно откриваме горещи телефонни линии, когато възникне проблем, който се отнася до по-големи групи граждани“, заяви още Манолова. \r\nПо думите ѝ през миналата година в резултат на близо 13-те хиляди жалби и сигнали са  отправили 1425 препоръки. „Дали сме 7379 становища по конкретни казуси и жалби. Дали сме съвети в 1385 от случаи и сме осъществили посредничество в 450 случая. Бяха ми зададени въпроси по време на обсъжданията в някои от комисиите защо препоръките са 1500 срещу близо 13 хил. жалби, използвам случая да поясня, че когато става дума за еднотипни жалби, когато ние вече сме реагирали по първите жалби по даден често срещащ се проблем, е безпредметно да пишем нови и нови препоръки“, коментира Манолова.  \r\nДеница КИТАНОВА", "date": "2019.04.18", "title": "Омбудсманът Мая Манолова: Хората имат нужда от една институция, която да бъде 100% на тяхна страна"}
{"url": "http://www.focus-news.net/news/2019/04/18/2648086/bdzh-vazstanoveno-e-dvizhenieto-na-vlakovete-kray-lakatnik.html", "text": "Възстановено е движението на влаковете край Лакатник. Това съобщиха за  Агенция „Фокус“  от БДЖ. Движението в района бе спряно заради инцидент с блъснат човек, станал в 07.45 часа между гарите Елисейна и Лакатник. До приключването на следствените действия в различни участъци изчакваха повече от 5 влака. В 10.25 часа движението в участъка е възстановено и влакът от Лом за София, който е участвал в инцидента, е потеглил. Поетапно останалите влакове също потеглят по маршрутите си.", "date": "2019.04.18", "title": "БДЖ: Възстановено е движението на влаковете край Лакатник"}
{"url": "http://www.focus-news.net/news/2019/04/18/2648087/bisera-borisova-psiholog-anoreksiyata-e-sastoyanie-koeto-preminava-izvan-nyakakvi-granitsi-na-podlagane-na-dieti.html", "text": "Анорексията е състояние, което преминава извън някакви граници на подлагане на диети с един „здравословен“ стремеж да изглеждаме добре. Това каза за  Радио „Фокус“-Пирин  психологът Бисера Борисова. Тя отбеляза, че анорексия нервоза е психологическо разтройство, но и вид хранително разтройство. По думите й има много фактори, които влияят за възникването на заболяването, но точната причина за появата на анорексия все още в научните среди не е открита. Борисова посочи, че от анорексия страдат предимно хора от развитото общество, тоест там където социалните и семейните фактори са доста значими. \r\n „Наблюдава се един стремеж към това да изглеждаме добре, да се справяме добре, да бъдем добре приети в обществото. Друг психологически фактор е ниската самооценка у лицето, което е предразположено да развие анорексия – ниското самочувствие. Има един стремеж към перфекционизъм – всичко да е както трябва, да изглежда блестящо, да се стигне до много високи постижения в работата и в личния живот, или пък в училище“, коментира тя. Психологът подчерта, че анорексията засяга още от ранна детска възраст, като дори вече се случва при 11-годишни момичета да се наблюдават изменения в тази посока. \r\nНатали СТЕФАНОВА", "date": "2019.04.18", "title": "Бисера Борисова, психолог: Анорексията е състояние, което преминава извън някакви граници на подлагане на диети"}
{"url": "http://www.focus-news.net/news/2019/04/18/2648085/blagoevgrad-mazh-e-s-izgaryaniya-sled-intsident-v-selo-karnalovo.html", "text": "ъж е с изгаряния след инцидент в село Кърналово, община Петрич. Това съобщи за  Радио „Фокус“ – Пирин  Йорданка Шаркова, говорител на Областна дирекция на МВР – Благоевград, във връзка медийна публикация за самозапалил се гражданин. Шаркова уточни, че според показанията на пострадалия не е имало умишлено самозапалване, а е станал инцидент. Говорителят на полицията в Благоевград каза, че според мъжа той е мазал краката си с ракия, но е паднало огънче от цигара, което е предизвикало запалването му. Пострадалият е потърсил помощ в спешен център. \r\nЛивия НИНОВА", "date": "2019.04.18", "title": "Благоевград: Мъж е с изгаряния след инцидент в село Кърналово"}
{"url": "http://www.focus-news.net/news/2019/04/18/2648089/pazardzhik-chast-ot-grad-peshtera-e-bez-voda-poradi-avariya-v-magistralen-vodoprovod.html", "text": "Поради възникнала авария в магистралния водопровод „Баташки път“ до 18.00 часа ще бъде нарушено водоподаването в района по улиците „Михаил Такев“, „Сабахатин Али“, „Осман ефенди“, блоковете около бензиностанция на „Лукойл“, „Резервоара“, района около МБАЛ „Здраве“ и прилежащите улици около училище „Любен Каравелов“ в Пещера, съобщиха от  „В и К – Пещера“ . Аварийни екипи работят по отстраняването на проблема.", "date": "2019.04.18", "title": "Пазарджик: Част от град Пещера е без вода поради авария в магистрален водопровод"}
{"url": "http://www.focus-news.net/news/2019/04/18/2648088/konstantin-trenchev-kt-podkrepa-obrazovanieto-veche-ne-e-tsennost-a-balgarinat-e-otselyal-s-kiliynoto-uchilishte.html", "text": "Притеснявам се, че образованието започва да не е ценност, каквато е било винаги, а българинът така е оцелял - с килийното училище. Това каза почетният президент на КТ „Подкрепа“ д-р Константин Тренчев на X Национална отчетно- изборна конференция на Синдикат „Образование“ към КТ „Подкрепа“, предаде репортер на  Агенция „Фокус“ . „Има 3 институции, които формират ценностите - църквата, училището и семейството“, заяви той и изтъкна, че в България образованието винаги е било ценност. „Училището е институция. Много се говори за европейски ценности, сигурно само Лютви Местан може да ви каже какво са, защото го повтаря на всяка трета дума. Лично аз трудно мога да ги формулирам“, коментира д-р Тренчев. „Не всичко, което идва отвън е добро за нас, не можем да взимаме модели от други държави“, посочи той. „Анкетата дали едно дете се чувства момиченце, момченце или нещо друго, не е пусната от учителите, отгоре е пусната“, обясни почетният президент на КТ „Подкрепа“ и допълни, че Източна Европа е морално по-съхранена от Западна Европа. \r\nБиляна ИВАНОВА", "date": "2019.04.18", "title": "Константин Тренчев, КТ „Подкрепа“: Образованието вече не е ценност, а българинът е оцелял с килийното училище"}
{"url": "http://www.focus-news.net/news/2019/04/18/2648080/d-r-hasan-ademov-dps-vaprosat-dali-reytingat-na-ombudsmana-drazni-vsichki-institutsii-e-po-skoro-e-preeksponiran-otkolkoto-realen.html", "text": "Въпросът дали рейтингът на омбудсмана дразни всички институции е по-скоро е преекспониран, отколкото реален. Това каза народният представител от ПГ на ДПС и председател на Социална комисия в парламента д-р Хасан Адемов по време на дискусията по доклада на омбудсмана за 2018 г., предаде репортер на  Агенция „Фокус“ . „2/3 от предложенията към институцията са завършили с положителен край и това я поставя в по-благоприятна ситуация. Никой няма да загуби“, каза още д-р Адемов. Той благодари на институцията на омбудсмана.  „Както вече беше казано голяма част от проблемите, които са в предмет на обхват на дейността на Комисията за социална и демографска политика са част от проблемите, които институцията на омбудсман се опитва да реши“, каза още д-р Адемов. \r\nДеница КИТАНОВА", "date": "2019.04.18", "title": "Д-р Хасан Адемов, ДПС: Въпросът дали рейтингът на омбудсмана дразни всички институции е по-скоро е преекспониран, отколкото реален"}
{"url": "http://www.focus-news.net/news/2019/04/18/2648091/plovdiv-kmetat-na-asenovgrad-d-r-emil-karaivanov-se-sreshtna-s-zhiteli-na-kvzapad-za-da-revizirat-izpalnenieto-na-evroproekt.html", "text": "Кметът на Асеновград д-р Емил Караиванов се срещна с жители на кв.„Запад”, за да ревизират изпълнението на европроект там, съобщиха за  Радио „Фокус“-Пловдив  от Общината. Да бъдат заедно ангажирани за качествения ремонт и обновяване на квартал „Запад”, с който се реализира европроекта по градска среда от Оперативна програма „Региони в растеж“. В това се солидаризираха кметът на д-р Емил Караиванов и живеещите там.  Кметът за пореден път направи оглед на дейностите, които се извършват като част от проекта и разговаря с хората.  Хората имат сериозни опасения как ще се опазят от вандалски действия придобивките в квартала след ремонта, след като още сега има нанесени щети. „Бъдете бдителни и сигнализирайте, ако смятате, че ремонтните дейности се извършват некачествено. Аз самият имам забележки към част от извършените работи като качество. Отговорните по строителния надзор  лица също имат този непрекъснат ангажимент по изпълнението на проекта“, каза кметът по време на срещата. Местата за паркиране, закъснения в сроковете на изпълнение на отделни дейности по проекта, регулиране часовниците за улично осветление са част от исканията на жителите на кв. “Запад“. „Вашият постоянен интерес към реализирането на проекта в различни етапи е гаранция, че заедно ще го доведем до успешен край“, каза още д-р Емил Караиванов.", "date": "2019.04.18", "title": "Пловдив: Кметът на Асеновград д-р Емил Караиванов се срещна с жители на кв.„Запад”, за да ревизират изпълнението на европроект"}
{"url": "http://www.focus-news.net/news/2019/04/18/2648090/stara-zagora-praznik-v-ayazmoto-gotvyat-za-detsata-na-grada.html", "text": "С весел празник ще зарадват децата на 1 май в Стара Загора. Малчуганите могат да се включат в разнообразни игри и вълнуващи приключения в парк „Митрополит Методий Кусев“ („Аязмото“). Това съобщиха от пресцентъра на Община Стара Загора. \r\nОрганизатори са Община Стара Загора, Народно читалище „Родина 1860“, Туристическо дружество „Сърнена гора“, Клуб „Роден за приключения“, Център за подкрепа за личностно развитие, Астрономическа обсерватория, Регионален исторически музей, Народно читалище „Настроение 2017“ и Прабългарска школа за оцеляване „Бага-Тур“.  \r\nНачалото е в 11.00 часа в Зоопарка, където на открита детска сцена ще се представят с песни и танци ВС „Усмивки”, ДЮНХ „Жарава”, ДТС „Загорци\", ФА „Траянци”, ФПФ „Цветна китка – слънчева”, Мажоретен състав при ЦПЛР, Клуб „Хип-хоп танци” към ЦПЛР, ВС „Траяна глас”, Детска школа за народни танци към НЧ „Настроение 2017“, Школа за поп пеене към НЧ „Г. Бакалов”, ВС „Розов свят”, ДМФ „Звездопад”, ДЮТС „Броеничка“.  \r\nДошлите на празника старозагорчета  ще имат възможност да разучат хора от различните фолклорни области, да се включат в играта „Съкровищата на зоопарка“, в приготвянето на скаутски хляб, в арт ателиетата за цветни мозайки, живопис и приложни изкуства, и още много други интересни занимания. \r\nЛюбителите на астрономията ще могат да видят умален макет на спътника „България 1300“, да се запознаят с основните елементи на съвременните космически апарата и да наблюдават слънцето.  \r\nПредвидени са състезателни народни игри – скачане с чували, дърпане на въже, народна топка и др., в които могат да се включат както индивидуални състезатели, така и за семейства и отбори.  \r\nВъв Въжения парк и алеите, западно от площадката за бадминтон ще има игри и демонстрации, весело ориентиране, да направим бивак на поляната, разходка в парка с колело и каска. \r\nНа Бадминтон площадката ще има Йога за всички възрасти с Клуб „Сантоша”, тонизиращи гимнастически упражнения с инструктор Анелия Асенова (10.30 ч. – 11.00 ч.), занимания по бадминтон с треньори от Спортен клуб по бадминтон – Стара Загора (11.00 ч. – 13.00 ч.), фитнес тренировка (11.00 ч. – 12.00 ч.) и  състезание по кросфит (11.00 ч. – 12.00 ч.). \r\nБлизката Зала на смеха ще бъде с вход свободен през целия ден. В аула на „Бага-Тур“ също ще посрещат гости по време на празника.", "date": "2019.04.18", "title": "Стара Загора: Празник в „Аязмото“ готвят за децата на града"}
{"url": "http://www.focus-news.net/news/2019/04/18/2648095/", "text": "България има традиции в производството на козунак и българските производители присъстват в европейската търговска мрежа с качество. Това каза за дневния информационен блок  „Добър ден“ на  Радио „Фокус“  Мариана Кукушева, председател на УС на Националния браншови съюз на хлебарите и сладкарите.  Тя посочи, че козунакът е божественият хляб, който се споделя, раздава, дарява и приготвя в празничните дни преди Великден и Възкресение Христово, както и около Гергьовден, като традицията продължава до Спасовден. „Козунакът е вид хлебно изделие, което има много богат състав. Той се произвежда с бяло пшенично брашно, съдържа яйца или яйчен меланж, сухо или прясно мляко, животинско масло, растителна мазнина, захар. Има двуфазен, труден и много дълъг метод на замесване, голям обем при изпичане и много леко тегло. Това са относително лесно различимите белези на един козунак“, обясни Мариана Кукушева. Тя заяви, че това определя и цената им, която не може да е по-ниска от тази на хляба. Мариана Кукушева препоръча на потребителите да се доверят на избрания производител. „Козунакът е храната, която се предлага в точно определен момент на годината и лоялният производител никога не би си позволил да подведе своите потребители“, каза още Кукушева. Тя обясни, че българският козунак няма тежки консерванти и неговият срок на годност е в рамките на около месец. „Уважавам производителите, които коректно са изписали на етикета си състава на козунака. Повече ме притесняват производители, които пекат, продават на място и подвеждат потребителя относно състава на продукта, който създават. Българският потребител знае как да избира храната си и е важно да се довери на българското производство. Българският козунак се продава през търговските вериги в мрежата на Европа - за да стигнем до там, ние сме се отличили с качество“, отбеляза Мариана Кукушева. Тя апелира потребителите да не се доверяват на интернет поръчки, доставки и оферти. „Това е най-големият риск, защото не се знае кой и при какви условия е приготвил празничния хляб“, каза Кукушева. Тя уточни, че няма биокозунаци и потребителите не трябва да се подвеждат по подобни реклами. \r\nЕвелина БРАНИМИРОВА", "date": "2019.04.18", "title": "Мариана Кукушева, НБСХС: България има традиции в производството на козунак и производителите присъстват в европейската търговска мрежа с качество"}
{"url": "http://www.focus-news.net/news/2019/04/18/2648092/mariana-kukusheva-nbshs-tol-taksite-shte-se-otrazyat-varhu-tseliya-standart-na-zhivot-v-tova-chislo-i-na-hlyaba.html", "text": "Тол таксите ще се отразят върху целия стандарт на живот, в това число и на хляба. Това каза за дневния информационен блок  „Добър ден“ на  Радио „Фокус“  Мариана Кукушева, председател на УС на Националния браншови съюз на хлебарите и сладкарите. Насъщният има най-тежката логистика, хлябът има голям обем и малко тегло и не може да бъде нареден плътно при транспортиране, добави тя. „При насъщния има много дълъг процес назад по веригата за транспортиране на неговата суровина. Първо на брашното, а преди това на зърното – откъде идва, до коя мелница. При хляба много зависи къде оперира съответният производител, какви производствени мощности има, каква е себестойността на неговия хляб. Към момента ние не знаем каква ще бъде стойността на основната за нас, първичната суровина“, каза още той. Очаква се борсовата цената на пшеницата за реколта 2019 г. да бъде висока. Мариана Кукушева каза още, че през зима 2019 говорим за суша на българските поля и не малка част от зърнената реколта ще бъде компрометирана. Тя обясни, че с покачването цената на тока, ще се повиши и цената на газа, както и тази на човешкия труд. В държавен бюджет 2019 г. е заложена около 4% инфлация, което като цяло означава оскъпяване на живота, коментира още тя.  \r\nЕвелина БРАНИМИРОВА", "date": "2019.04.18", "title": "Мариана Кукушева, НБСХС: Тол таксите ще се отразят върху целия стандарт на живот, в това число и на хляба"}
{"url": "http://www.focus-news.net/news/2019/04/18/2648094/burgas-sedmoto-izdanie-na-initsiativata-zaedno-chetem-edna-kniga-shte-predstavi-pisatelyat-i-stsenarist-aleksandar-chobanov-na-23-april.html", "text": "Читалище „Изгрев 1909“ и Издателска къща „Хермес“ представят Александър Чобанов – писател и сценарист, в седмото издание на инициативата „Заедно четем една книга“ в Бургас. Това ще се случи на 23 април – Световния ден на книгата и авторското право, съобщиха от пресцентъра на  Община Бургас . Над 2000 жители на града, пътуващи в този ден в автобусите по линии  Б1, Б2, 11 и 12 ще получат от доброволци книжка с разказа „Калинката“ на Александър Чобанов и посланието му: „Ако миналото бъде умишлено подменяно, маскирано и прикривано, сянката му остава да броди в настоящето и в бъдещето – превръща се в НЕОТМИНАЛО“.  \r\nЦелта е в този ден да си припомним, че четенето може да бъде споделено приятно преживяване и всяко място и всяко време е подходящо за четене. От 16.00 часа в зала „П. Дубарова“ на КЦ „Морско казино“ ще започне  пресконференция по повод седмото издание на „Заедно четем една книга“ в рамките на програмата „110 години народно читалище „Изгрев 1909“. От 18.00 часа Александър Чобанов ще бъде представен пред публика от Валентин Георгиев – програмен директор на ИК „Хермес“ и ученици по актьорско майсторство на НУМСИ „Проф. П. Владигеров“ с преподавател Даниела Георгиева – Стоянова. Идеята в един ден, един град да чете една книга датира от 1998 година. За първи път се реализира в Сиатъл. Моделът „One city, one Book“ е познат в Германия, Англия и Ирландия. През 2013 година народно читалище „Изгрев 1909“ за първи път приложи тази добра практика и представи младия писател Явор Веселинов, последван от носителката на престижни български награди за литература Керана Ангелова, Радослав Гизгинджиев с трилогията РАЙ, бургаския фантаст Янчо Чолаков, автора на „Ритуалът“ Радко Пенев и Георги Бърдаров с „Аз още броя дните“. Партньори в седмото издание са ИК „Хермес“, Дарик радио Бургас, Професионална търговска гимназия и НУМСИ „П. Владигеров“. Събитието се реализира с подкрепата на Община Бургас и „Бургасбус“ ЕООД.", "date": "2019.04.18", "title": "Бургас: Седмото издание на инициативата „Заедно четем една книга“ ще представи писателят и сценарист Александър Чобанов на 23 април"}
{"url": "http://www.focus-news.net/news/2019/04/18/2648082/toma-bikov-gerb-v-parlamenta-imame-78-balgarski-grazhdani-koito-sa-zhertva-na-modernoto-robstvo-tay-kato-ne-gi-dopuskat-do-zasedaniyata-i-ne-mogat-da-uprazhnyavat-zadalzheniyata-si.html", "text": "В парламента имаме 78 български граждани, които са жертва на модерното робство, тъй като не ги допускат до заседанията и не могат да упражняват задълженията си. Това каза народният представител от ПГ на ГЕРБ Тома Биков по време на дискусията за доклада на омбудсмана за 2018 г., предаде репортер на  Агенция „Фокус“ . „Тук в парламента имаме 78 български граждани, които са жертва на модерното робство. Не ги допускат до заседанията и не могат да упражняват задълженията си“, каза още Биков във връзка с отсъствието на народните представители от „БСП за България“ от парламента. По думите му обаче от БСП идват добри знаци. „Имаше Априлски Пленум, следва развенчаване на култа“, каза още Биков.  \r\nДеница КИТАНОВА", "date": "2019.04.18", "title": "Тома Биков, ГЕРБ: В парламента имаме 78 български граждани, които са жертва на модерното робство, тъй като не ги допускат до заседанията и не могат да упражняват задълженията си"}
{"url": "http://www.focus-news.net/news/2019/04/18/2648096/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване „Добрич – Блян вихрен, понесен над степ ековита…“ на Радио „Фокус“ и Община Добрич са разностранни и отразяват същността на добруджанския град, който се развива, пази добрите традиции, дава шанс на добрите дела и на младите хора. \r\nИзминалата неделя се състоя церемония по символична първа копка на новия православен храм „Св. Лука Кримски“, който ще бъде издигнат в най-новия жилищен квартал на Добрич – „Добротица“. Храмът ще бъде изграден благодарение на спомоществователството на дарители. Ще се пренeсем в атмосферата на деня на церемонията чрез разговора с кмета на добруджанския град Йордан Йорданов. Община град Добрич подпомага финансово граждански инициативи с различна насоченост – здравеопазване, социални дейности, култура, образование. Директорът на Дирекция „Икономическо развитие и европейски фондове“ Петър Енев ще представи накратко информация за това какво предстои по процедурите за подпомагане на граждански инициативи и какво е необходимо да знаят заинтересованите страни. От 5 до 17 май градовете Добрич, Каварна и Балчик, както и курортният комплекс „Албена“ ще бъдат домакини на шестото издание на Европейското първенство по футбол за девойки до 17 години. България приема за втори път голям спортен форум на Стария континент. Добрич за първи път ще домакинства на спортен форум от такава величина. Кметът Йордан Йорданов - за тази възможност за добруджанския град. Съвсем наскоро в Добрич се състоя премиерата на мюзикъла „Кастинг“ – една съвместна продукция на Драматичен театър „Йордан Йовков“, танцьорите на Севдалина Мавродиева и певците от Студио „Сарандев“ към Общинския младежки център „Захари Стоянов“. За съвместната работа разказват хореографът Севдалина Мавродиева, режисьорът Петър Радевски и директорът на театъра Иван Мандев. Тези и още теми слушайте в предаването „Добрич – Блян вихрен, понесен над степ ековита…“ от 14:00 до 15:00 часа с водещ Жулиета Николова.", "date": "2019.04.18", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/04/18/2648097/blagoevgrad-profd-r-svetlozar-eldarov-iznese-lektsiya-na-tema-svetiyat-prestol-i-balgarite-ot-vazrazhdaneto-do-dnes.html", "text": "На 17 април във Военен клуб - Благоевград Македонският научен институт - филиал Благоевград и Съюзът на офицерите и сержантите от запаса Благоевград организираха публична лекция на тема „Светият престол и българите от Възраждането до днес“, предаде репортер на  Агенция „Фокус“ . Тя бе изнесена от проф.д-р Светлозар Елдъров от Института по балканистика при Центъра по тракология при БАН.  \r\nНикола ПЕТКОВ", "date": "2019.04.18", "title": "Благоевград: Проф.д-р Светлозар Елдъров изнесе лекция на тема „Светият престол и българите от Възраждането до днес“"}
{"url": "http://www.focus-news.net/news/2019/04/18/2648093/petar-petrov-obedineni-patrioti-maya-manolova-napravi-probiv-v-institutsiyata-ombudsman-kato-ya-napravi-mnogo-po-dinamichna-i-dialogichna.html", "text": "Мая Манолова направи пробив в институцията омбудсман, като я направи много по-динамична и диалогична. Това каза народният представител от ПГ на „Обединени патриоти“ Петър Петров по повод доклада на омбудсмана за 2018 г., предаде репортер на  Агенция „Фокус“ . „Трябва да ѝ се отдаде заслуженото за това, което тя прави. Друг е въпросът, че в много отношения се поставя в услуга на партията БСП“, каза той. Според Петров нейната дейност трябва да бъде пренесена в областните и другите структури на омбудсмана. „Трябва да помислим като народни представители да фиксираме срок след избирането на главния омбудсман да бъдат избрани и съответните регионални представители“, заяви още Петров. Според него в момента има организирано нежелание да има омбудсмани по места. „Общинският съвет може да гласува пет години подред, че не иска да избира омбудсман, защото той ще започне да му се меси в работата“, заяви Петров. „Щеше да е справедливо в някакъв момент представител на омбудсмана да се беше намесил, когато майките държаха децата в неравностойно положения изложени на слънце и студ и изобщо не им пукаше от тях, защото някои от майките бяха приели професията отглеждане на дете като нещо свое свято\", допълни Петров.  \r\nДеница КИТАНОВА", "date": "2019.04.18", "title": "Петър Петров „Обединени патриоти“: Мая Манолова направи пробив в институцията омбудсман, като я направи много по-динамична и диалогична"}
{"url": "http://www.focus-news.net/news/2019/04/18/2648099/dzhoni-dzhoeli-i-eridan-shte-raztarsyat-stara-zagora-prez-septemvri.html", "text": "Вокалистът на Аксел Руди Пел (Axel Rudi Pell) – Джони Джоели (Johnny Gioeli) ще бъде специалната музикална изненада по време на петото издание на “Beerфестът“ 2019 в Стара Загора. Това съобщиха от пресцентъра на  Община Стара Загора . Той има издадени над 40 албума, повече от 1500 концерта по целия свят, участвал е като хедлайнер на най-престижните рок фестивали в света. Джоели ще се качи на сцената в компанията на българската рок група Еридан, за която в интервю през 2018 той заяви: “Еридан… това е перфектната рок група!”  \r\nЕдин от най-добрите и обичани рок гласове на нашето време Джони Джоели започва професионалната си музикална кариера, когато e едва на 11-годишна възраст. През 1998 г. легендарният немският китарист Аксел Руди Пел го кани за фронтмен на групата си и остават заедно до днес.  \r\nДжоели и Еридан ще зарадват хилядите си фенове от цялата страна на 7 септември в столицата на бирата, като се очаква петорката да се качи на сцената около 21:30 часа.  \r\nТази година “Beerфестът” – Стара Загора ще бъде с 5 дневна програма от 4 до 8 септември, с вход свободен за всички почитатели на хубавата музика и кехлибареното пиво. Организатори са Община Стара Загора и Загорка АД.", "date": "2019.04.18", "title": "Джони Джоели и Еридан ще разтърсят Стара Загора през септември"}
{"url": "http://www.focus-news.net/news/2019/04/18/2648098/vidin-nivoto-na-reka-dunav-se-e-povishilo-pri-novo-selo-s-35-sm.html", "text": "Нивото на Дунав в началото на българския участък на реката - при Ново село, за последното денонощие се е повишило с 35 см, като водният стоеж там е 396 см, съобщиха от  Хидрометеорологична станция-Ново село . Нивото на реката край Видин е 443 см, регистрираното  повишение е от 33 см. При Лом през последното денонощие е измерено повишение от 23 см, водният стоеж е 448  см. Нивото на реката край Оряхово  е 326 см, там е регистрирано повишение  за последното денонощие от 14 см.  \r\nТемпературата на водата при Ново село е 13,1 градуса, а край Оряхово - 14,3 градуса.", "date": "2019.04.18", "title": "Видин: Нивото на река Дунав се е повишило при Ново село с 35 см"}
{"url": "http://www.focus-news.net/news/2019/04/18/2648103/voden-proekt-za-blizo-507-mln-lv-shte-startira-v-oblast-burgas-stana-yasno-po-vreme-na-grazhdanskiya-dialog-evropa-v-nashiya-dom.html", "text": "Мащабен проект на ВиК-Бургас ще се реализира в областта. Стойността му е близо 507 млн. лв., а финансирането е от ОП „Околна среда 2014-2020“. Предвижда се реконструкция на 4 пречиствателни станции за отпадъчни води в агломерациите Бургас, Лозенец, Обзор и Царево и изграждане на 2 нови – за Карнобат и Свети Влас. Това стана ясно по време на Гражданския диалог „Европа в нашия дом“ на тема регионално развитие, който се проведе в Експозиционен център „Флора“ с участието на зам.-министърът на МРРБ Николай Нанков, съобщиха от пресцентъра на  ПП ГЕРБ . Дискусията пред над 130 души уважиха зам.-министърът на енергетиката Жечо Станков, народните представители от ГЕРБ-Бургас, кметът на Бургас Димитър Николов, областният управител Вълчо Чолаков. На събитието присъстваха още кметовете на общините в областта и общински съветници, представители на институции и съсловни организации. Модератор на събитието бе бургаският депутат Ивелина Василева. Тя коментира, че развитието на област Бургас не е възможно без доброто взаимодействие между централната администрация и местната власт. „Добрите политики носят полза на гражданите. Всички аспекти от дейността на МРРБ, свързани с инфраструктурата, попадат във фокуса на Гражданския диалог. Тя е основата за изграждането на модерни градове и населени места, добри условия за живот, привличане на инвестиции и бизнес. През последните 12 години голяма част от средствата за инфраструктура бяха по програмите за Европейска солидарност. Националните политики също имат своето място. Бургас е водеща община по брой санирани сгради - 205 от общо 1669 за страната“, заяви Василева.  \r\nКметът Николов сподели, че в обновените блокове живеят близо 40 хил. души. „Анкетите отчитат, че няма семейство без спестени средства за отопление. Ползите са големи, всеки ден представители на сдружения с минали процедури, търсят съдействие ще продължи ли програмата“, коментира кметът. В очакване да стартират дейности по саниране са още 143 от многофамилните сгради в Бургас, а от еднофамилните - 192 сгради.“, поясни кметът. Всички присъстващи бяха категорични, че програмата трябва да продължи. Работи се по механизъм с подсилен мониторинг и уточняване на финансирането. \r\nОбластният управител Вълко Чолаков допълни, че като представител на държавата отчита успешното прилагане на Националната програма за енергийна ефективност, а най-големият позитив е, че са оправдани очакванията на гражданите. Той благодари на МРРБ за добрата координация по редица осъществени и текущи проекти в област Бургас и посочи, че регионът е водещ по нови предложения и процеси и във ВиК-сектора.  \r\n„Благодаря на г-н Нанков за съдействието от страна на МРРБ по редица казуси, свързани с бургаска област. Трябва да се работи в посока разширяване на двупосочните пътища в посока Царево, по отвеждаща инфраструктура за всички общини до областния град. Всяка ремонтирана пътна отсечка или строителството на нова намалява броя на произшествията и има бърза икономическа възвръщаемост. Това се дължи и на спецификата на област Бургас, свързана с туризма“, заяви бургаският депутат и областен координатор на ГЕРБ Димитър Бойчев. \r\nЗам.-министър Нанков обобщи, че 112 млн. лв. се инвестират в пътната инфраструктура в областта. С 90 млн. лв. от националния бюджет се изграждат и ремонтират пътища с дължина 61 км., а с осигурените от европейските фондове 22 млн. лв. се рехабилитират отсечки с дължина 45 километра. „Бургас може да бъде посочен като най-добрият бенефициент по ОП „Региони в растеж”, а проектите са най-много на брой и качествено изпълнени. Сред тях са енергийната ефективност за образователната инфраструктура, проектът за Морската градина и още много видими от гражданите“, коментира той. \r\nОбявено бе, че до края на май ще стартира изграждането на обхода на Поморие. Това е последният етап от разширението на пътя Бургас – Слънчев бряг с вложени още 20 млн. лв. от националния бюджет. През следващата седмица ще започне и ремонтът на участъка от изхода на Бургас в посока кв. Ветрен и магистрала „Тракия“. Със средства от  ОП „Региони в растеж“ предстои рехабилитация на 33,5 км от третокласния път Айтос – Провадия. Започва и очакваната рехабилитацията на обхода на Камено.  \r\nДруг важен за общината и областта проект ще стартира тази година с процедурата за инженеринг - връзката чрез северен обход на Бургас от магистрала „Тракия“ до Слънчев бряг. По време на Гражданския диалог общинските кметове и представители на различни институции зададоха въпроси, свързани с проекти за различните населени места, възможности за законодателни промени, предложения за следващия програмен период и други.", "date": "2019.04.18", "title": "Воден проект за близо 507 млн. лв. ще стартира в област Бургас, стана ясно по време на гражданския диалог „Европа в нашия дом“"}
{"url": "http://www.focus-news.net/news/2019/04/18/2648101/die-welt-patriotizmat-kato-instrument-za-ukrepvane-na-evropa.html", "text": "Силата на свободата и равенството някога създадоха нациите. И те все още може да са обединяващ елемент в Европейския съюз, стига да имат ясни граници и да правят разлика между приятели и врагове, пише Клаус Гайгер в статия за германския национален ежедневник  Die Welt . Авторът обаче е категоричен – докато европейците виждат ЕС като слаб съюз, национализмът ще избуява все повече, символизирайки не свободата, а агресията и липсата на толерантност. \r\nДатата 18 октомври 1813 г. е повратна точка в германската история. В Битката при Лайпциг дивизията на саксонците внезапно преминава на страната на врага и започва да стреля срещу войниците на Наполеон Бонапарт, с които влизат заедно в боя. И започват да се сражават не заедно с Франция, а срещу нея. Не само Саксония подкрепя френския крал в продължение на много години, но също и Баден, Вюртемберг, Бавария, Вестфалия. Защо не? Наполеон е просветен, прогресивен, успешен. А Германия? Нея все още не я е имало. \r\nДългогодишното господство на Наполеон над Рейнския съюз, неговото угнетение на Прусия и десетките хиляди загинали войници в руската кампания предизвикват съпротивата на „германците“ и стават причина за зараждане на тяхното национално чувство, подхранвано от желанието за свобода и самоопределение. Тези идеи са представени през 1815 г. на Виенския конгрес и са „удавени“  по време на революцията от 1848 година. Бисмарк издига националната идея през 1871 г., а през 1890 г. Вилхелм II ги превръща в шовинизъм, националсоциалистите превръщат идеята в противоположна на замисъла й. Идеята за свобода и самоопределение оцелява и преживява своя разцвет - благодарение на САЩ и помирението на германските с европейските й съседи. Силите на националното обединение е била и остава достатъчно силна, за да поддържа демократична Германия в продължение на 70 години - дори след края на 40-годишното разделение на страната. Има спорове между север и юг, между изток и запад, но в крайна сметка всички се чувстват германци, дори баварците, които някога са марширували редом с Наполеон и през 1866 г. са се били на страната на Австрия срещу Прусия. \r\nНационализмът е история на успеха. Да, от него произтича идеята за себеиздигане, империализъм и най-лошото нещо, което човек някога е причинявал на друг човек. Но от него произтича и линията на най-устойчивите и най-влиятелните демокрации в света,  Германия или САЩ, Франция или Испания, Япония или Южна Корея. Трябва да повторим този успех - на европейско равнище. Всеки, който гледа континента днес, ще види приликата с Германия отпреди 200 години. Той ще види ЕС, общността на държавите, чиито граждани някога се избиваха един друг, сега да се опитват да си сътрудничат. С няколко наполовина мислещи институции, няколко крадливи символи и митове. Повечето хора все още се чувстват по-близки до своите страни, отколкото с ЕС. Точно както техните отделни германски земи някога са означавали повече за тях, отколкото идеята за германската нация. \r\nЕто защо национализмът се засилва в Европа. Национализмът, който символизира не свободата, разума и напредъка, а манипулацията, агресията и липсата на толерантност, които потопиха Европа и света в двете най-големи войни в историята на човечеството. Той все още не е довел до нови войни, но вече отслабва Европа, увеличавайки грешките на континента, в който се вбиват клинове от страни като Русия и Китай. Парадоксално, но най-добрият инструмент за укрепване на ЕС е и национализмът. Европа трябва да извлече правилните поуки от национализма. Трябва да се развие континентална идентичност - като национална идентичност, възникнала през XIX век. \r\nТова е въпрос на баланс. Европейският национализъм не може да се основава на раса, етническа принадлежност или религия, в противен случай ще доведе до  нови войни. Неговата основа трябва да бъдат ценностите, на които се основават най-успешните национални държави - свобода, равенство, разделение на властите. ЕС вече се основава на тези принципи, трябва най-накрая да ги прилагаме последователно и уверено. Едва тогава ще се появи „чувство за единство“, което ще се превърне в условие, така че един ден да може честно и мирно се говори за европейските данъци, социални придобивки и политическото единство. \r\nОсновното условие за това чувство за единство е ясна и сигурна граница. Необходимо е да се определи какво е Европа. Това не означава изключване. Необходима е обаче управлявана миграция, която се основава на права и санкции. Миграционният хаос от минали години правилно предизвика сред милиони хора въпроса какво е предимството на външните граници на ЕС в сравнение с предишните национални граници. Дръзката, независима Европа също трябва ясно да определи кои са нейните приятели и кои са нейните опоненти. Формулата е проста: нашите приятели са онези нации, които споделят нашите ценности. С всички останали ние водим професионална дипломация, но даваме предпочитание на съюзите и сделките с нашите партньори по отношение на ценностите. \r\nВ Европа се действа по различен начин. Русия разработва нови ядрени ракети със среден обсег, които представляват заплаха за нас. Но Германия изгражда газопровод, който укрепва Русия и отслабва приятелите от Източна Европа. Италия се присъединява към проекта за Пътя на коприната и заема страната на Китай, която е конкурент на Европа. Остава да се надяваме, че натискът от външни сили ще бъде в състояние да събуди европейския патриотизъм - както се случи в дните на Наполеон на национално ниво. \r\nОсвен това Европа с равнопоставени нации трябва да защитава своите ценности в рамките на съюза. Необходимо е да се приложат строги мерки към държави, които искат да заличат демократичните правила в ЕС. В дългосрочен план това няма да доведе до разделение, а до по-голямо единство. В същото време Европа трябва да защитава своите ценности срещу политическия ислям, второто по големина нелиберално течение на нашето време. Трябва да се защитаваме, когато Саудитска Арабия пренася своите радикални религиозни тълкувания на Балканите и да предотвратим финансирането на джамиите в центъра на Европа от враговете на свободата или паралелните общества със собствената им правна система. \r\nНо докато европейците гледат на ЕС като на непоследователен и слаб съюз, гражданите се чувстват по-сигурни в своите страни. Само когато има европейска идентичност, европейска „национална гордост“ и европейски патриотизъм, хората ще се чувстват като европейци - което, както показва германският федерализъм, не изключва паралелни регионални и национални категории. В момента изглежда много малко вероятно. Точно както преди два века едва ли някой баварец, саксонец или вестфалец се е чувствал германец. Но днес не е така, нали? Тереза Герова", "date": "2019.04.18", "title": "Die Welt: Патриотизмът като инструмент за укрепване на Европа"}
{"url": "http://www.focus-news.net/news/2019/04/18/2648100/dobrich-okrazhniyat-sad-v-dobrich-prizna-finansova-sanktsiya-ot-1750-evro-nalozhena-na-mazh-shofiral-drogiran-v-germaniya.html", "text": "Окръжният съд в Добрич (ДОС) призна финансова санкция от 1750 евро, наложена в Германия на мъж от село Ловчанци за извършено нарушение по Закона за движение по пътищата, съобщиха от пресцентъра на  съда . Българският гражданин е бил глобен за това, че на 18 март 2017г., е управлявал лек автомобил с добричка регистрация след употреба на наркотични вещества. 23 - годишният мъж е пътувал по автомагистрала, движейки се в посока град Касел, въпреки че не е бил в състояние да управлява моторно превозно средство, става ясно от документите изпратени до Окръжния съд. Цялото тяло на мъжа треперело, зениците му били разширени, той не можел да стои спокойно, да се концентрира и да артикулира добре. Взета му била кръвна проба, която потвърдила употребата на упойващи вещества. Решението за налагане на финансовата санкция е издадено от съдебен орган на Германия и е влязло в сила на 14 април 2018 година. Със същия съдебен акт била отнета шофьорската книжка на българския гражданин и постановена забрана да му се издава ново свидетелство за управление за срок от 10 месеца. Разпоредено било той да плати и направените по делото разноски в размер на 833.85 евро. Производството в Окръжния съд в Добрич беше образувано въз основа на изпратено от германските власти удостоверение за прилагане на принципа на взаимно признаване на финансовите санкции, наложени в държави - членки на Европейския съюз. Съдебният състав прецени, че не са налице основания за отказ от признаване и изпълнение на финансовата санкция и мъжът следва да плати 5053.57 лева, равностойни на 2583.85 евро - глобата от 1750 евро и съдебните разноски от 833.85 евро. В съдебната зала българският гражданин заяви, че знае за наложената му в Германия глоба и изрази съгласие да плати дължимата сума. Постановеният съдебен акт подлежи на обжалване пред Апелативен съд - Варна в 7-дневен срок.", "date": "2019.04.18", "title": "Добрич: Окръжният съд в Добрич призна финансова санкция от 1750 евро, наложена на мъж, шофирал дрогиран в Германия"}
{"url": "http://www.focus-news.net/news/2019/04/18/2648102/pazardzhik-zhiteli-na-tri-sela-v-obshtinata-initsiiraha-podpiska-za-zakrivane-na-strelkoviya-voenen-poligon-v-selo-tsrancha.html", "text": "Жители на селата Црънча, Дебръщица и Паталеница в община Пазарджик инициираха подписка за закриване на стрелковия военен полигон в село Црънча, съобщи за  Радио „Фокус“ – Пазарджик  Трендафил Величков от Обществен съвет за развитие на село Црънча. По думите му, полигонът се намира на стотина-двеста метра в посока югоизток по шосейна линия от границите на село Црънча и на 2 километра в посока северозапад от границите на село Дебръщица, а по въздушна линия разстоянията са още по-малки.  \r\n„Считаме за абсолютно недопустимо разполагането и действието на стрелкови военни полигони на такова близко отстояние от жилищата на двете села. Изразяваме своето възмущение и недоволство от това, че ученията и провеждащите се там стрелби нарушават всички норми и правила, както и на правата ни на граждани на Европейския Съюз, като пренебрегват и основните ни човешки права.Нивото на звуковия фон констатирано при стрелбите надминава всякакви допустими граници, разрешени от съответното законодателство в Република България и Европейски съюз. Замърсяването на въздуха, растителността и почвата е увеличено многократно, вследствие на отровните химични вещества, отделящи се при взривовете и стрелбите. Изключително притеснителен е и факта, че никой не знае какви точно отровни вещества се отделят и се разпространяват в Природата, тъй като обекта е военен, т. е. информацията е засекретена. Недоволството нараства и при пчеларите в нашия регион. Всяка година пчелните семейства намаляват, а загубите от добив и производство на пчелни продукти се увеличават. Полигонът се намира в съседство с ловния район на ловната дружинка на селата Црънча и Дебръщица. Това поставя в сериозен конфликт осъществяването на двете дейности едновременно и застрашава пряко живота и здравето на местните ловци. Освен това животните, обект на ловната дейност са пропъдени далеч от техните предишни естествени местообитания. Хранителната верига е замърсена и в крайна сметка това се отразява негативно и на здравето на хората“, уточни Величков.  \r\nТой допълни, че хората са готови да потърсят съдействие от всички държавни институции. „Настояваме Министерството на отбраната да направи оценка и незабавно прекрати прахосването на народни пари от  икономически нецелесъобразното ежедневно придвижване на войска и техника на 50-100 км и повече от базата на съответните обучавани подразделения. Загубата на време и разхода на материални ресурси за тях компрометират учебно-тренировъчната дейност и няма как да спомагат за подобряването отбранителните способности на българската армия“, коментира също Величков. \r\nАлбена ЖИЛЕКОВА", "date": "2019.04.18", "title": "Пазарджик: Жители на три села в общината инициираха подписка за закриване на стрелковия военен полигон в село Црънча"}
{"url": "http://www.focus-news.net/news/2019/04/18/2648104/kardzhali-nezakonen-prevoz-na-riba-v-plastmasovi-bidoni-e-ustanoven-v-kv-borovets.html", "text": "Незаконен превоз на риба в пластмасови бидони е установен в кв. „Боровец“. Това съобщиха от пресцентъра на  ОДМВР - Кърджали . В хода на специализирана операция за противодействие на престъпността в малките и отдалечени населени места полицаите са установили превоз на 1 тон риба без необходимите документи. Тази нощ в кв. „Боровец“ в града за проверка е спрян товарен автомобил с разградска регистрация, управляван от 28-годишен мъж. Полицаите установили, че в пластмасови бидони в колата има 1 тон риба, за която водачът не може да представи документи. Уведомени са експерти от местното звено на Изпълнителната агенция по рибарство и аквакултури. Съставен е констативен протокол по Закона за рибарството и аквакултурите.", "date": "2019.04.18", "title": "Кърджали: Незаконен превоз на риба в пластмасови бидони е установен в кв. „Боровец“"}
{"url": "http://www.focus-news.net/news/2019/04/18/2648111/v-narodnoto-sabranie-be-otkrita-izlozhbata-traditsiyata-na-chiprovskite-kilimi.html", "text": "В Народното събрание бе открита изложбата „Традицията на чипровските килими“, предаде репортер на  Агенция „Фокус“ . Изложбата е подредена в Клуба на народния представител, като по стената на клуба са изложени разнообразни чипровски килими.  \r\nИзложбата бе открита от председателя на парламента Цвета Караянчева.  \r\n„Клубът на народния представител е едно малко Чипровци“, заяви Караянчева. По думите ѝ в килимите са втъкани багри от далечните векове. „Много се радвам, че днес можем да открием тази изложба, защото така днес клубът на народния представител е едно малко Чипровци. Добре дошли в Народното събрание. Ще се наслаждаваме до края на седмицата на тази красота. Искам да поздравя нашите гости от Ихтиман от училище „Христо Ботев“, които са на гости по покана на народния представител Валентин Милушев. Добре дошли и на вас“, допълни Цвета Караянчева. „Всяка седмица посрещаме над 400-500 гости, което показва, че има голям интерес към работата на тази първа институция в държавата“, каза още Караянчева.  \r\nЧипровският килим е ръчно изработен. Характерно за него е, че има две напълно еднакви лица. Тези килими са част от българското национално наследство. Наименованието на килимите идва от град Чипровци, където започва да се тъче през XVII век, а занаятът процъфтява през Възраждането.  \r\nДеница КИТАНОВА", "date": "2019.04.18", "title": "В Народното събрание бе открита изложбата „Традицията на чипровските килими“"}
{"url": "http://www.focus-news.net/news/2019/04/18/2648109/kardzhali-61-godishna-zhena-ot-selo-baratsi-e-podala-neveren-signal-na-tel-112.html", "text": "61-годишна жена от село Бараци е подала неверен сигнал на тел. 112. Това съобщиха от   ОДМВР-Кърджали  . Проверката на РУ-Крумовград за сигнал на тел.112 в 23.10 часа на 7 април установила, че сигналът е подала 61-годишна жена, която съобщила на единния европейски номер, че група мъже и жени влизат в къщи в село Бараци. Полицейското посещение на място установило, че сигналът не отговаря на истината. Група „Охранителна полиция“ продължава работата по случая.", "date": "2019.04.18", "title": "Кърджали: 61-годишна жена от село Бараци е подала неверен сигнал на тел. 112"}
{"url": "http://www.focus-news.net/news/2019/04/18/2648106/komisar-simeon-tsarvulanov-rdpbzn-smolyan-do-velikden-ustanovenite-nerednosti-po-protivopozharnata-bezopasnost-v-tsarkvite-v-oblastta-tryabva-da-badat-otstraneni.html", "text": "Проверките на църквите на територията в област Смолян за противопожарната безопасност във връзка с предстоящите Великденски празници започнаха и там, където има констатирани несъответствия, са дадени разпореждания, за да има време до Великден да бъдат отстранени. Това каза за  Радио „Фокус“  – Смолян комисар Симеон Цървуланов – директор на Регионална дирекция „Пожарна безопасност и защита на населението“ (РДПБЗН) – Смолян. По думите му от доста време се занимават с църквите и в област Смолян няма фрапиращи случаи на нередности. „Забележките са за незаредени пожарогасители, развалено евакуационно тяло, надписи за изход, които не светят, липсващи схемите за евакуация. През годините успяхме да въведем пожарните изисквания в църквите и едно от тях е, че изходите на църквите трябва да са застопорявани в отворено положение“, отбеляза комисар Цървуланов.  \r\nТой поясни, че църквите са строени преди доста време и вратите им се отварят навътре, което е против противопожарните правила. Затова има изменение в наредбата, с което вратите при наличие на много хора в храма трябва да стоят постоянно отворени и да се застопоряват със стремена. Комисар Цървуланов препоръча, по време на богослуженията в празничните дни, хората да бъдат внимателни, държейки запалените свещи, за да не пострадат стоящите до тях. „Свещите е добре да се слагат в чашки, при служби на открито духа вятър, хората са платно един до друг. Всеки трябва да внимава да се запали съседа до него или косите, които горят много бързо“, каза още директорът на пожарната в Смолян. \r\nТой посочи също, че старите църкви в областта са строени от камък и дърво, като това са около 90 % от строителните материали, използвани в тях, а освен това в храмовете има голямо горимо натоварване заради използването на открит огън – свещи. „Друг проблем в старите църкви са електрическите инсталации, които са прекарвани допълнително с други мощности. Те преминават по горими основи от дървени елементи и това е една предпоставка за възникване на пожар и запалване“, поясни комисар Цървуланов. Той отбеляза, че противопожарните служби в област Смолян при проверките в църквите, следят и за изпълнението и поставянето на електрическите инсталации, които трябва да са в безопасни съоръжения и тръби. \r\nНели ГЕРГЬОВСКА", "date": "2019.04.18", "title": "Комисар Симеон Цървуланов“, РДПБЗН – Смолян: До Великден установените нередности по противопожарната безопасност в църквите в областта трябва да бъдат отстранени"}
{"url": "http://www.focus-news.net/news/2019/04/18/2648108/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Автобусната катастрофа на португалския остров Мадейра, идеите за сплотяване на Европа и подновяване на гръцките претенции за репарации от Берлин за Втората световна война са част от основните теми, върху които акцентират водещите германски печатни издания. \r\n***  Автобусна катастрофа на португалския остров Мадейра отне живота на 29 души, съобщава германският национален ежедневник  Die Frankfurter Allgemeine Zeitung . По данни на местни медии при инцидента има около 27 пострадали. Държавният глава на Португалия Марселу Ребелу де Соза потвърди докладите в средствата за масова информация, че всички жертви са граждани на Германия. В тази връзка се очаква по-късно през деня той да разговаря с президента на ФРГ Франк-Валтер Щайнмайер. В Министерството на външните работи в Берлин вече е сформиран кризисен щаб.  \r\nКъм настоящия момент причините за трагичния инцидент са неясни. Известно е, че превозното средство се е отклонило от пътното платно и е паднало в изкоп за жилищна сграда. \r\n***  Германският вестник  BILD  обръща внимание на подновените гръцки претенции към Берлин за изплащане на репарации заради действията на нацистите в годините на Втората световна война. За правителството на ФРГ обаче въпросът е решен, а позицията на Берлин е аргументирана с договора „2+4“ за обединението на Германия. В него се посочва, че „не се предвиждат по-нататъшни репарации\", подчертават от редакцията. \r\nФедералното правителство е категорично – всички претенции за щетите от Втората световна война са уредени. Съгласно думите на говорителя на Берлин Щефан Зайберт, въпросът за репарациите е регламентиран правно и политически. \r\nИзданието привежда и подробен списък с исканията на гърците: \r\n► 171,4 милиарда евро са нетните вземания на Гърция до 2014 г. и се отнасят до искове за разрушаването на гръцката инфраструктура по време на войната. \r\n► 10,3 милиарда евро компенсация за задължителни заеми, които Гърция е трябвало да вземе  от Нацистка Германия по време на окупацията. \r\n► 33,8 милиарда евро за по-нататъшни загуби на държавни ресурси (петрол, други ресурси, селско стопанство) за периода от 1940 до 1944 година. \r\n► 53,8 милиарда евро компенсация за производствени загуби в индустрията по време на окупацията. \r\n► В допълнение към исканията на гръцката държава, за първи път са включени и индивидуални искове. Гръцката парламентарна комисия споменава два възможни варианта. Или обезщетение за роднините на 120 000 души, които са били убити в бойни действия или в лагери. Компенсация от 700 евро за 15 години на загинал човек, или общо 15,1 милиарда евро. \r\n► Друг вариант за индивидуално обезщетение споменава всички цивилни лица, загинали по време на окупацията. Според данни от Парижката конференция от 1946 г.: 558 000 загинали и 880 000 ранени. Компенсация за 15 години от по 700 евро на месец за загиналите и пет години по 700 евро на месец за ранените. Или общо 107,2 милиарда евро. \r\n***  Силата на свободата и равенството някога създадоха нациите. И те все още може да са обединяващ елемент в Европейския съюз, стига да имат ясни граници и да правят разлика между приятели и врагове, пише Клаус Гайгер в статия за германския национален ежедневник  Die Welt . Авторът обаче е категоричен – докато европейците виждат ЕС като слаб съюз, национализмът ще избуява все повече, символизирайки не свободата, а агресията и липсата на толерантност. \r\nДатата 18 октомври 1813 г. е повратна точка в германската история. В Битката при Лайпциг дивизията на саксонците внезапно преминава на страната на врага и започва да стреля срещу войниците на Наполеон Бонапарт, с които влизат заедно в боя. И започват да се сражават не заедно с Франция, а срещу нея. Не само Саксония подкрепя френския крал в продължение на много години, но също и Баден, Вюртемберг, Бавария, Вестфалия. Защо не? Наполеон е просветен, прогресивен, успешен. А Германия? Нея все още не я е имало. \r\nДългогодишното господство на Наполеон над Рейнския съюз, неговото угнетение на Прусия и десетките хиляди загинали войници в руската кампания предизвикват съпротивата на „германците“ и стават причина за зараждане на тяхното национално чувство, подхранвано от желанието за свобода и самоопределение. Тези идеи са представени през 1815 г. на Виенския конгрес и са „удавени“  по време на революцията от 1848 година. Бисмарк издига националната идея през 1871 г., а през 1890 г. Вилхелм II ги превръща в шовинизъм, националсоциалистите превръщат идеята в противоположна на замисъла й. Идеята за свобода и самоопределение оцелява и преживява своя разцвет - благодарение на САЩ и помирението на германските с европейските й съседи. Силите на националното обединение е била и остава достатъчно силна, за да поддържа демократична Германия в продължение на 70 години - дори след края на 40-годишното разделение на страната. Има спорове между север и юг, между изток и запад, но в крайна сметка всички се чувстват германци, дори баварците, които някога са марширували редом с Наполеон и през 1866 г. са се били на страната на Австрия срещу Прусия. \r\nНационализмът е история на успеха. Да, от него произтича идеята за себеиздигане, империализъм и най-лошото нещо, което човек някога е причинявал на друг човек. Но от него произтича и линията на най-устойчивите и най-влиятелните демокрации в света,  Германия или САЩ, Франция или Испания, Япония или Южна Корея. Трябва да повторим този успех - на европейско равнище. Всеки, който гледа континента днес, ще види приликата с Германия отпреди 200 години. Той ще види ЕС, общността на държавите, чиито граждани някога се избиваха един друг, сега да се опитват да си сътрудничат. С няколко наполовина мислещи институции, няколко крадливи символи и митове. Повечето хора все още се чувстват по-близки до своите страни, отколкото с ЕС. Точно както техните отделни германски земи някога са означавали повече за тях, отколкото идеята за германската нация. \r\nЕто защо национализмът се засилва в Европа. Национализмът, който символизира не свободата, разума и напредъка, а манипулацията, агресията и липсата на толерантност, които потопиха Европа и света в двете най-големи войни в историята на човечеството. Той все още не е довел до нови войни, но вече отслабва Европа, увеличавайки грешките на континента, в който се вбиват клинове от страни като Русия и Китай. Парадоксално, но най-добрият инструмент за укрепване на ЕС е и национализмът. Европа трябва да извлече правилните поуки от национализма. Трябва да се развие континентална идентичност - като национална идентичност, възникнала през XIX век. \r\nТова е въпрос на баланс. Европейският национализъм не може да се основава на раса, етническа принадлежност или религия, в противен случай ще доведе до  нови войни. Неговата основа трябва да бъдат ценностите, на които се основават най-успешните национални държави - свобода, равенство, разделение на властите. ЕС вече се основава на тези принципи, трябва най-накрая да ги прилагаме последователно и уверено. Едва тогава ще се появи „чувство за единство“, което ще се превърне в условие, така че един ден да може честно и мирно се говори за европейските данъци, социални придобивки и политическото единство. \r\nОсновното условие за това чувство за единство е ясна и сигурна граница. Необходимо е да се определи какво е Европа. Това не означава изключване. Необходима е обаче управлявана миграция, която се основава на права и санкции. Миграционният хаос от минали години правилно предизвика сред милиони хора въпроса какво е предимството на външните граници на ЕС в сравнение с предишните национални граници. Дръзката, независима Европа също трябва ясно да определи кои са нейните приятели и кои са нейните опоненти. Формулата е проста: нашите приятели са онези нации, които споделят нашите ценности. С всички останали ние водим професионална дипломация, но даваме предпочитание на съюзите и сделките с нашите партньори по отношение на ценностите. \r\nВ Европа се действа по различен начин. Русия разработва нови ядрени ракети със среден обсег, които представляват заплаха за нас. Но Германия изгражда газопровод, който укрепва Русия и отслабва приятелите от Източна Европа. Италия се присъединява към проекта за Пътя на коприната и заема страната на Китай, която е конкурент на Европа. Остава да се надяваме, че натискът от външни сили ще бъде в състояние да събуди европейския патриотизъм - както се случи в дните на Наполеон на национално ниво. \r\nОсвен това Европа с равнопоставени нации трябва да защитава своите ценности в рамките на съюза. Необходимо е да се приложат строги мерки към държави, които искат да заличат демократичните правила в ЕС. В дългосрочен план това няма да доведе до разделение, а до по-голямо единство. В същото време Европа трябва да защитава своите ценности срещу политическия ислям, второто по големина нелиберално течение на нашето време. Трябва да се защитаваме, когато Саудитска Арабия пренася своите радикални религиозни тълкувания на Балканите и да предотвратим финансирането на джамиите в центъра на Европа от враговете на свободата или паралелните общества със собствената им правна система. \r\nНо докато европейците гледат на ЕС като на непоследователен и слаб съюз, гражданите се чувстват по-сигурни в своите страни. Само когато има европейска идентичност, европейска „национална гордост“ и европейски патриотизъм, хората ще се чувстват като европейци - което, както показва германският федерализъм, не изключва паралелни регионални и национални категории. В момента изглежда много малко вероятно. Точно както преди два века едва ли някой баварец, саксонец или вестфалец се е чувствал германец. Но днес не е така, нали? \r\n***", "date": "2019.04.18", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/04/18/2648105/blagoevgrad-priklyuchva-srokat-za-priem-na-dokumenti-za-vtorata-predvaritelna-izpitna-sesiya-v-yugozapaden-universitet-neofit-rilski.html", "text": "Приключва срокът за прием на документи за втората предварителна изпитна сесия в Югозападен университет (ЮЗУ) „Неофит Рилски“ в Благоевград. Това каза за  Радио „Фокус“-Пирин  Веска Арабаджиева, експерт по връзки с обществеността към висшето учебно заведение. По думите й сесията ще се проведе на 20 и 21 април 2019 г. Тя уточни, че изпитите по български език, история на България, география на България, биология, английски език и математика ще се проведат на 20 април 2019 г., като на същата дата ще се състоят и практическите изпити по вид спорт, рисуване и музика, а практическият комплексен изпит по физическа подготовка ще се проведе на 21 април 2019 г. \r\n„Междувременно всеки работен петък до 17 юни и всеки ден от 17 юни до 5 юли 2019 г. в университета се провеждат електронни изпити по български език, история на България, география на България, биология, математика и английски език. Таксите за явяване на електронни изпити се заплащат в деня на изпита до един час преди неговото начало. Кандидатите се явяват в залата най-късно 30 минути преди началото на изпита, като представят лична карта и документ за платена такса“, коментира Арабаджиева. Тя допълни, че редовната изпитна сесия за кандидат-студентите в ЮЗУ „Неофит Рилски“ ще се проведе през месец юни. По думите й желаещите да се обучават в университета подават своите документи от 27 май до 5 юни 2019 г., а изпитите ще се проведат на 7, 8 и 9 юни 2019 г. \r\nНатали СТЕФАНОВА", "date": "2019.04.18", "title": "Благоевград: Приключва срокът за прием на документи за втората предварителна изпитна сесия в Югозападен университет „Неофит Рилски“"}
{"url": "http://www.focus-news.net/news/2019/04/18/2648112/gorna-oryahovitsa-zam-glavniyat-prokuror-ivan-geshev-i-glavniyat-sekretar-na-mvr-ivaylo-ivanov-shte-dadat-brifing-za-aktsiyata-sreshtu-uchastnitsi-v-grupa-za-telefonni-izmami.html", "text": "Зам. главният прокурор Иван Гешев и главният секретар на МВР Ивайло Иванов ще дадат брифинг в Горна Оряховица по повод действията по разследването срещу участници в група за телефонни измами. Това съобщиха от пресцентъра на Специализираната прокуратура. Изявленията ще бъдат направени в 13.00 часа  в района на ул. „Иван Момчилов“ № 2 (в северната част на града).", "date": "2019.04.18", "title": "Горна Оряховица: Зам. главният прокурор Иван Гешев и главният секретар на МВР Ивайло Иванов ще дадат брифинг за акцията срещу участници в група за телефонни измами"}
{"url": "http://www.focus-news.net/news/2019/04/18/2648107/smolyan-politsiyata-i-prokuraturata-shte-dadat-brifing-po-povod-razkrito-umishleno-ubiystvo.html", "text": "От 14.00 часа в Съдебната палата в Смолян ще се проведе брифинг на Окръжна прокуратура-Смолян и на ОД на МВР-Смолян по повод разкрито тежко криминално престъпление – умишлено убийство. Това съобщиха от  Апелативна прокуратура-Пловдив . Брифингът ще се проведе в залата на третия етаж на Съдебната палата на бул. „България” №16 и в него ще участват Тодор Деянов, окръжен прокурор на гр. Смолян и Костадин Бундов, началник на РУ на МВР-Смолян.", "date": "2019.04.18", "title": "Смолян: Полицията и прокуратурата ще дадат брифинг по повод разкрито умишлено убийство"}
{"url": "http://www.focus-news.net/news/2019/04/18/2648114/varna-dvama-peshehodtsi-sa-postradali-sled-shofyorski-manevri-na-zaden-hod-v-oblastniya-grad.html", "text": "Двама пешеходци са били блъснати във Варна от автомобили, движещи се на заден ход в рамките на вчерашния ден. Това съобщиха от  Областната дирекция на МВР . Първият инцидент е станал около 10.30 часа в местност „Ментешето“. 31-годишен водач на лек автомобил, по време на движение назад, блъска пешеходец, който се намира на пътното платно.  Вследствие на инцидента 46-годишният мъж получава контузия на ляв крак. Той е прегледан е и освободен за домашно лечение, без опасност за живота. Вторият инцидент е регистриран около 15.00 часа. На ул. „Акад Курчатов“, 57-годишен шофьор на лек автомобил, по време на движение назад, блъска пешеходец, който се намира на пътното платно.  Вследствие на инцидента 41-годишният мъж получава контузия на крак, прегледан е и освободен за домашно лечение, без опасност за живота.", "date": "2019.04.18", "title": "Варна: Двама пешеходци са пострадали след шофьорски маневри на заден ход в областния град"}
{"url": "http://www.focus-news.net/news/2019/04/18/2648117/varna-tri-zhilishtni-sgradi-sa-goreli-v-oblastta-prez-izminaloto-denonoshtie-edna-zhena-e-v-bolnitsa.html", "text": "Три пожара в жилищни постройки са станали във Варненска област през изминалото денонощие. Това съобщиха от  Областната дирекция на МВР . Около 19.40 часа снощи, на тел. 112 е постъпил сигнал за пожар, възникнал в стая на къща, намираща в местност „Св. Никола“. При инцидента няма пострадали хора. Предполагаемата причина за пожара е късо съединение. Унищожени са електрически уреди, мебели, домашно имущество, опушени са 80 кв. м стени. Около 23.30 часа снощи е постъпил друг сигнал за пожар, възникнал на покрива на къща, намираща се в село Михалич. И в този случай предполагаемата причина за инцидента е късо съединение. Няма пострадали хора, но са унищожени 150 кв. м покривна конструкция, машина за монтаж и демонтаж на гуми, заваръчен апарат. Последният инцидент е регистриран около 02.20 часа тази сутрин. Съобщено е за пожар, възникнал в стълбищна клетка на жилищна сграда на ул. „Одрин“. Причината за инцидента се изяснява. Унищожено е домашно имущество, опушени са 10 кв. м стени. След инцидента са прегледани трима души, живущи на тавански етаж. Жена на 51 години е настанена в болнично заведение заради вдишания дим, няма опасност за живота й.", "date": "2019.04.18", "title": "Варна: Три жилищни сгради са горели в областта през изминалото денонощие, една жена е в болница"}
{"url": "http://www.focus-news.net/news/2019/04/18/2648113/blagoevgrad-nad-700-uchastnitsi-shte-se-vklyuchat-v-otbelyazvaneto-na-mezhdunarodniya-den-na-tantsa-v-gotse-delchev.html", "text": "Над 700 са участниците, които тази година ще се включат в двудневното отбелязване на Международния ден на танца в град Гоце Делчев. Това съобщиха от пресцентъра на  Община Гоце Делчев . \r\nСъбитието се организира за 11-та поредна година от Община Гоце Делчев и Народно читалище „Просвета - 1865” гр. Гоце Делчев, а интересът към него е все по-голям както от страна на зрителите, така и на участниците. Тази година в двудневната програма на 20 и 21 април, ще се включат 20 състава от страната и чужбина. Местните състави са 4, а останалите са от София, Благоевград, Девин, Панагюрище, Сандански, района на Разлог, Петрич и други. Специалните участници са Неврокопския ансамбъл за народни песни и танци гр. Гоце Делчев, както и гостите от Черна гора, Гърция и Северна Македония.  \r\nТази година, събитието ще бъде в памет на Запрю Икономов – дългогодишен ръководител на Неврокопски ансамбъл за народни песни и танци – гр. Гоце Делчев (роден на 20.04.1929 г. и починал на 30.01.2015 г.). Той е човек с изключителни заслуги за съхраняване и разпространяване на българското фолклорно богатство и е почетен гражданин на Гоце Делчев. \r\nНай-атрактивната част от двудневния празник е дефилето, в което ще се включат всички участници. То ще започне в 17.00 часа в събота, 20 април, и в него могат да участват също така жители и гости на града, които трябва да бъдат облечени с народни носии. Веднага след това, на площада пред Дома на културата ще започне и концерта на всички участващи групи и състави.  \r\nПрез втория ден в неделя, 21 април, ще има открит урок по разучаване на български хорả, който ще започне в 10.30 часа в Градския парк, а вечерта – още един концерт на участниците, който ще бъде в 18.:00 часа, отново в парка. Община Гоце Делчев е създала необходимата организация за нормалното протичане на празника, тъй като се очаква той да бъде посетен от много хора.  \r\nВсеки, който иска да бъде част от този празник на българщината и традиционните народни танци, е добре дошъл в Гоце Делчев за едно вълнуващо преживяване!", "date": "2019.04.18", "title": "Благоевград: Над 700 участници ще се включат в отбелязването на Международния ден на танца в Гоце Делчев"}
{"url": "http://www.focus-news.net/news/2019/04/18/2648110/lachezar-ivanov-gerb-kolkoto-i-da-e-initsiativna-i-da-se-starae-da-pomogne-na-grazhdanite-maya-manolova-prehvarlya-obyazanostite-na-zakona.html", "text": "Колкото и да е инициативна и колкото и да се старае да помогне на гражданите, Мая Манолова прехвърля обязаностите на закона. Това каза народният представител от ПГ на ГЕРБ Лъчезар Иванов във връзка с доклада на омбудсмана за 2018 г., предаде репортер на  Агенция „Фокус“ . „Искам а благодаря на омбудсмана г-жа Манолова, защото след 2004 г., когато беше тази институция узаконена в нашата страна, тя напълно изпълни със съдържание тази своя функция. Като един добър юрист и адвокат, тя всъщност се превърна в адвокат на всички хора, които имат проблеми в нашата държава. Смятам, че през изминалата година не можем да не отбележим това, че тя активно се включи и имаше своя принос за хората с увреждания и трите законопроекта, които бяха станали факт. Тук също искам да спомена активното ѝ участие за това и финализирането през вчерашния ден в ЕП на борбата срещу двойните стандарти при храните. Не на последно място нейната активна позиция за миньорския труд“, каза Иванов. Той посочи, че има критични бележки към омбудсмана. „По Конституция омбудсманът е застъпник на правата и свободите на гражданите. Това е записано в чл. 91, но всички хора, които са правно и юридически грамотни знаят, че институцията не е правоприлагаща и съответно правораздаващ орган, което колеги искам да акцентувам, че в повечето от случаите, когато аргументите не са достигали на омбудсмана на България, са се прехвърляли тези граници. Нещо повече често пъти сме ставали свидетели и на бих казал на правораздаване от страна на институцията. Считам, че колкото и да е инициативна и колкото и да се старае да помогне на гражданите прехвърля обязаностите на закона, който ѝ дава това право“, заяви още Иванов.  \r\n„Тя може да бъде само посредник и застъпник. Беше подчертано от г-жа Манолова, че ако няма сътрудничество, ако няма диалог между законодателната и изпълнителната власт, всичките усилия на тази институция, биха останали във въздуха. Бих искал да отправя една молба в следващия доклад да можем да видим една по-голяма диалогочност между нея, Народното събрание и изпълнителната власт. Диалогът е изключително важен и той трябва да продължи както с гражданите, така и с Народното събрание“, допълни Иванов. \r\nДеница КИТАНОВА", "date": "2019.04.18", "title": "Лъчезар Иванов, ГЕРБ: Колкото и да е инициативна и да се старае да помогне на гражданите, Мая Манолова прехвърля обязаностите на закона"}
{"url": "http://www.focus-news.net/news/2019/04/18/2648118/kaloyan-pargov-bsp-sofiya-premahvaneto-na-kafyavata-dobavka-za-proizvezhdana-elektroenergiya-shte-narushi-normalniya-ritam-na-rabota-na-toplofikatsiya-sofiya.html", "text": "Премахването на „кафявата“ добавка за произвеждана електроенергия, ще наруши нормалния ритъм на работа на Топлофикация София, която и без това е в технически фалит. Това каза пред журналисти Калоян Прагов, председателят на Столичната организация на БСП и на групата ѝ общински съветници в Столичния общински съвет по време на заседанието на общинския съвет, предаде репортер на  Агенция „Фокус“ . „Искаме да поставим пред сесията и пред вас един важен въпрос, който в скандалите и предстоящата предизборна кампания, се загуби от полезрението, а именно предложените поправки в закона за енергетиката, които минаха на първо четене, преди повече от седмица“, заяви Паргов. Той поясни, че техни вносители са депутатите от ГЕРБ в Народното събрание Делян Добрев и Валентин Николов, а вследствие на поправките ще се премахне кафявата добавка за произвеждана електроенергия от когенерационни мощности.  \r\n„Искам категорично да заявим, че това ще наруши нормалния ритъм на работа на Столичната топлофикация, която и без това е в технически фалит. Това ще ускори фалита на дружеството, както разбрахме, че се случва и в други държави и столици“, посочи Паргов. По думите му това ще доведе, като единствена последица, до драстично увеличаване на топлинната енергия, за да компенсира загубата на тази „кафява добавка“. „И това ще бъде платено от всички ползватели на топлинната услуга, тоест от всички софиянци“, каза още той.  \r\n„Призовахме кмета на София и заместник-председател на ПП ГЕРБ Йорданка Фандъкова да използва своето влияние в партията и в парламентарната група, ако може, за да не допусне на второ четене да се приеме тази поправка в Закона за енергетиката. В противен случай, това означава, че се обрича Топлофикация на смърт и на фалит, което ще има своите последици върху електропреносната и топлопреносната мрежа, и върху всички софиянци, като пряко отношение“, заяви Паргов. \r\nТой посочи, че столицата потребява 3 хил. МВт електрическа енергия, половината от която идва от ЧЕЗ, а другата - от произведената комбинирана електрическа енергия, която се произвежда от когенерацията в Столична община. „Представете си, какво би се случило, ако Топлофикация не може да издържи и недостигат постоянно пари на дружеството, в следствие на това решение на Народното събрание за поправки в Закона за енергетиката, и какво ще се случи с електропреносната мрежа в София“, запита Паргов.  \r\nИрина ИВАНОВА", "date": "2019.04.18", "title": "Калоян Паргов, БСП-София: Премахването на „кафявата“ добавка за произвеждана електроенергия, ще наруши нормалния ритъм на работа на Топлофикация \"София\""}
{"url": "http://www.focus-news.net/news/2019/04/18/2648120/shumen-5000-lv-postaveni-v-chuval-s-valna-sa-otkradnati-ot-kashtata-na-69-godishna-zhena-v-selo-tushovitsa.html", "text": "69-годишна жена е съобщила в полицията, че от дома ѝ в село Тушовица за времето от 1 до 16 април е извършена кражба на 5000 лева. Това съобщиха от  ОДМВР-Шумен . Парите били поставени в чувал с вълна. За извършено престъпление по чл. 194 ал. 1 от НК е образувано досъдебно производство.  \r\nОще два сигнала за кражба на пари са получени в полицията. Сигнал за кражба на сумата от 4700 лева е приет в полицейското управление в Шумен от 62-годишен мъж. По негови данни кражбата е станала от паркиран на паркинг товарен автомобил Ивеко. Парите били оставени в торбичка между седалките, а вратата на автомобила не била заключена. Образувано е досъдебно производство. Криминалисти от полицейското управление в Каолиново работят по установяване на извършител на кражба от частен дом в село Наум. Сумата, която била противозаконно отнета от жилището на 88-годишен местен жител ,била в размер на 1000 лева. Образувано е досъдебно производство.", "date": "2019.04.18", "title": "Шумен: 5000 лв., поставени в чувал с вълна са откраднати от къщата на 69-годишна жена в село Тушовица"}
{"url": "http://www.focus-news.net/news/2019/04/18/2648119/sport-16-godishnite-natsionali-specheliha-turnira-v-sliven.html", "text": "Юношеският национален отбор на България до 16 години затвърди възходящата линия в представянето си, след като спечели четиристранния приятелски турнир под егидата на УЕФА, който се проведе през последната седмица в Сливен. В решителния мач за първото място вчера възпитаниците на Марчо Дафчев надделяха над коравия тим на Северна Ирландия след 1:1 в редовното време и 5:4 при изпълнението на дузпи. Така след успехите в предишните два мача срещу Уелс (3:1) и Люксембург (2:0) тимът на България стана недостижим на върха в класирането. Северно ирландският тим поведе на стадион \"Хаджи Димитър\" в 9-ата минута след попадение на Тейлър, но това не отчая младите лъвчета. Пред нашите нападатели се откриха няколко изгодни положения, които Пасков, Сораков и Хайдаров не успяха да реализират. Все пак логичното се случи в 50-ата минута, когато дълъг прехвърлящ пас на Пемперски изведе Мартин Хайдаров сам срещу вратаря и родният талант не сгреши - 1:1. До края двата тима не успяха да си отбележат нови попадения и така се стигна до наказателни удари, които трябваше да определят крайния победител. Всички наши футболисти бяха точни от бялата точка - Сораков, Хайдаров, Начев, Бакалов и Дюлгеров, а спасената от резервния ни вратар Мартин Петков дузпа донесе успеха на България. \r\nВенцислав ДРАГОМАНОВ", "date": "2019.04.18", "title": "Спорт: 16-годишните национали спечелиха турнира в Сливен"}
{"url": "http://www.focus-news.net/news/2019/04/18/2648123/varna-shofyor-e-otkaran-v-bolnitsa-sled-katastrofa-mezhdu-lek-avtomobil-i-kamion-na-avtomagistrala-hemus-v-rayona-na-aksakovo.html", "text": "Шофьор на лек автомобил е бил откаран в болница снощи след катастрофа на автомагистрала „Хемус“ в района на Аксаково. Това съобщиха от  Областната дирекция на МВР . Сигнал за инцидента е подаден около 22.00 снощи часа. 31-годишен водач на лек автомобил от село Царевци, при опит да извърши маневра за изпреварване на участък в ремонт, закача странично камион, след което двата автомобила напускат пътното платно. Вследствие на инцидента мъжът получава фрактура на прешлен и е настанен за лечение в болнично заведение без опасност за живота. По случая е образувано досъдебно призводство.", "date": "2019.04.18", "title": "Варна: Шофьор е откаран в болница след катастрофа между лек автомобил и камион на автомагистрала „Хемус“ в района на Аксаково"}
{"url": "http://www.focus-news.net/news/2019/04/18/2648121/premierat-boyko-borisov-izprati-saboleznovatelni-telegrami-do-angela-merkel-i-antoniu-koshta-vav-vrazka-s-tragichniya-intsident-na-ostrov-madeyra.html", "text": "Премиерът Бойко Борисов изпрати съболезнователни телеграми до канцлера на Германия Ангела Меркел и министър-председателя на Португалия Антониу Коща във връзка с трагичния инцидент с туристически автобус на остров Мадейра, при който загинаха и пострадаха германски граждани. Това съобщиха от  правителствената информационна служба . \r\n„Приемете от името на българския народ, на българското правителство и от мое име най-искрени съболезнования по повод трагичния инцидент, при който загинаха и пострадаха германски граждани. Моля, предайте на близките на загиналите нашата съпричастност и подкрепа в този тежък момент, както и пожелания за успешно възстановяване на пострадалите“, пише премиерът Борисов до канцлера Ангела Меркел. \r\nВ съболезнователния адрес до премиера на Португалия, министър-председателят Бойко Борисов посочва, че в този тежък за страната момент, България поднася своите съболезнования и е съпричастна с болката за случилото се на португалска територия. „Пожелавам бързо възстановяване на пострадалите и преодоляване на последствията“, пише още българският премиер до Антониу Коща.", "date": "2019.04.18", "title": "Премиерът Бойко Борисов изпрати съболезнователни телеграми до Ангела Меркел и Антониу Коща във връзка с трагичния инцидент на остров Мадейра"}
{"url": "http://www.focus-news.net/news/2019/04/18/2648124/veliko-tarnovo-vavezhda-se-vremenna-organizatsiya-na-dvizhenieto-na-mps-za-20-april.html", "text": "Във връзка с подготовката и провеждането на концерт на открито във Велико Търново, се въвежда следната временна организация движението на МПС. Това съобщиха от пресцентъра на  Община Велико Търново . \r\nЗа времето от 16.00 до 20.00 часа за движение ще бъде затворена ул. „Васил Левски“ от кръстовището с ул. „Бачо Киро“ до кръстовището с ул. „Христо Ботев“.", "date": "2019.04.18", "title": "Велико Търново: Въвежда се временна организация на движението на МПС за 20 април"}
{"url": "http://www.focus-news.net/news/2019/04/18/2648122/ombudsmanat-maya-manolova-visokiyat-mi-reyting-sazdava-strahove-i-podozreniya-u-mnogo-hora.html", "text": "Високият ми рейтинг създава страхове и подозрения у много хора. Това каза омбудсманът Мая Манолова пред журналисти, предаде репортер на  Агенция „Фокус“ . \r\n„Представяйки резултатите от работата на институцията, фактите, анализът беше чест. Но да спомена и за една несправедливост, а именно, че резултатите от работата на 60 души се приписват на мен персонално, че някои хора измерват рейтинг, а той е следствие от усилията на целия мой екип. Смятам, че това не е честно, затова го признах. Това признание трябваше да бъде част от доклада за миналата година. Давам си сметка, че приписването на тези резултати от работата на цялата институция на мен, измерването на висок рейтинг създават страхове и подозрения у много хора. Вие сте свидетели на това. Те биха искали предварително да знаят имам ли някакви планове, намерения. Няма как да им кажа нещо, което не съм решила, няма как да ги информирам за нещо, което не знам“, каза Манолова. Тя посочи, че ако и когато реши, каквото и да е то, ще го обяви публично и пред всички. „Няма как да нахраня тези подозрения към този момент“, допълни още Манолова.  \r\nДеница КИТАНОВА", "date": "2019.04.18", "title": "Омбудсманът Мая Манолова: Високият ми рейтинг създава страхове и подозрения у много хора"}
{"url": "http://www.focus-news.net/news/2019/04/18/2648129/grazhdani-i-organizatsii-shte-se-sastezavat-v-konkursa-zeleni-resheniya-za-sofiya.html", "text": "Столичната община обявява конкурс „Зелени решения за София”, който ще се проведе от 15 юни до 15 юли 2019 г. Това съобщиха от пресцентъра на  Столична община . Учредяването му беше гласувано днес от Столичния общински съвет, който ще отпусне награден фонд от 10 300 лева. Целта е повече граждани и организации да бъдат стимулирани да се включат в облагородяването на собствените си жилища и офиси. \r\nКонкурсът ще се проведе в четири категории - за най-добре изглеждаща тераса на жилищна сграда, за предблоково пространство, за двор на офис сграда и за вертикално или покривно озеленяване на бизнес здание. Наградите в отделните категории са различни. Най-хубавите градинки пред блокове или офиси ще получат по 1500 лева. Класираните на второ и трето място в същите категории ще получат съответно по 800 и 400 лева. за най-добре озеленен покрив на офис сграда наградата за първо място е 2000 лева, 1000 лева за второ и 500 за трето. Победителят в конкурса за най-хубав балкон ще получи 800 лева, за второ  и трето място са съответно 400 и 200 лева. \r\nЖелаещите да участват в конкурса трябва да изпратят до три снимки на своите градинки на имейл so_green@ sofia.bg. Фотосите ще се публикуват във фейсбук страницата „Зелени решения за София“ с кратка информация за собствениците. Гласуването за определен обект ще става с натискане на бутона „Харесвам.“ \r\nПървите трима участници във всяка от категориите, които съберат по 50 ще получат парични награди. Класираните на първите места ще бъдат проверявани от  \r\nСтоличната община продължава да поддържа и програма „Зелена София“, която предоставя безвъзмездно материали - цветя, инструменти, пръст, боя, дървесна и храстова растителност и др. за гражданите, които искат да облагородят междублоковите си пространства.", "date": "2019.04.18", "title": "Граждани и организации ще се състезават в конкурса „Зелени решения за София”"}
{"url": "http://www.focus-news.net/news/2019/04/18/2648126/shumen-goryal-e-pozhar-v-izostaven-imot-v-grada-v-koyto-sa-se-samonastanili-mayka-i-dashterya.html", "text": "В 22.19 часа снощи в дежурната част на РСПБЗН-Шумен е получено съобщение за пожар в къща на ул. „Георги С.  Раковски“ в града. Това съобщиха от  ОДМВР-Шумен . Към адреса бил насочен противопожарен екип. Изяснено било, че там в изоставен имот са се самонастанили майка и дъщеря. Предполага се, че пожарът е причинен от небрежност при боравене с открит огън. Унищожена е около 100 кв. . покривна конструкция и 80 кв. м каратаван. Огнеборците са погасили пламъците и не са допуснали разпространението им.", "date": "2019.04.18", "title": "Шумен: Горял е пожар в изоставен имот в града, в който са се самонастанили майка и дъщеря"}
{"url": "http://www.focus-news.net/news/2019/04/18/2648130/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница и преминаването се осъществява безпроблемно. \r\nМария ПОПЧЕВА", "date": "2019.04.18", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/04/18/2648128/prokuror-emiliya-rusinova-izvarshitelyat-na-ubiystvoto-v-kv-mladost-e-sin-na-zhertvata.html", "text": "В ранните часове на деня на жп гара Горна Оряховица е задържано лицето, за което смятаме, че е извършител на убийството. Той е син на жертвата, на 21 години, а жертвата е на 42 години. Това каза на брифинг ръководителят на Софийска градска прокуратура Емилия Русинова за убийството на 43-годишна жена в столичния кв. „Младост“, предаде репортер на  Агенция „Фокус“ . „Двамата са пристигнали в София на 16 април за настаняване на сина в клиника за лечение на наркомании“, посочи тя. „Отседнали са в жилище на позната на жертвата. Били са посрещнати от зета на познатата“, обясни прокурор Русинова. „Жертвата е намерена в хола на жилището, по очи, в локва кръв“, каза тя. „По делото са назначени всички възможни експертизи, иззети са множество веществени доказателства“, заяви ръководителят на Софийска градска прокуратура. „Фокус“ припомня:  На 17 април към 18.30 часа в полицията е получен сигнал за открито тяло на 43-годишна жена в столичния кв. „Младост“. След като нейни познати не са успели да се свържат с нея решили да посетят жилището й. Пристигналите полицейски екипи и на „Бърза помощ“ са установили следи от насилие по тялото на жената. Тази сутрин, във влака София - Варна, на гара Гора Оряховица е задържан 21-годишен мъж, заподозрян в извършеното тежко престъпление.  \r\nБиляна ИВАНОВА", "date": "2019.04.18", "title": "Прокурор Емилия Русинова: Извършителят на убийството в кв. „Младост“ е син на жертвата"}
{"url": "http://www.focus-news.net/news/2019/04/18/2648133/velikdenska-rabotilnitsa-obedinyava-detsata-na-blagoevgrad.html", "text": "За поредна година  партерът на сградата на Община Благоевград ще се превърне във великденска работилница, в навечерието на един от най-светлите християнски празници- Възкресение Христово. Това съобщиха от пресцентъра на  Община Благоевград . \r\nПредставители от всички учебни заведения в града ще подредят своите уникални кътове с ръчно изработени артикули, символизиращи големия християнски празник-Възкресение Христово. Официалното откриване ще бъде в сградата на Община Благоевград на 22 април (понеделник) от 11.00 часа. \r\nПразничната инициатива има за цел да запознае децата с традициите и обичаите, свързани с предстоящите празници.  Във Великденската работилница ще се включат ученици  от общинските училища, изпълняващи дейностите междуинституционална дейност. Община Благоевград осъществява обща програма за стимулиране на дейности и изяви на учениците, свързани със заниманията по интереси, в сътрудничество с училища и центрове за подкрепа за личностно развитие.", "date": "2019.04.18", "title": "Великденска работилница обединява децата на Благоевград"}
{"url": "http://www.focus-news.net/news/2019/04/18/2648116/veliko-tarnovo-tretoto-izdanie-na-panaira-na-knigata-foaye-na-knigata-s-avtograf-be-otkrito.html", "text": "Третото издание на панаира на книгата „Фоайе на книгата с автограф“ бе открито във Велико Търново, предаде репортер на  Радио „Фокус“ - Велико Търново . Събитието е част от съпътстващите прояви на Международното туристическо изложение „Културен туризъм - Велико Търново 2019“, което се открива днес. В събитието ще се включат 45 издателства, които ще представят най-новите си заглавия. В рамките на три дни ще се проведат творчески срещи с 20 писатели и две филмови прожекции. Всичко това ще се случи в Двореца на културата и спорта „Васил Левски“. \r\nОсвен това в училища и детски градини във Велико Търново съвременни български автори ще се срещнат с най-малките си читатели. \r\nАкцент в тазгодишното „Фоайе на книгата с автограф“ ще са издателства от Централна Северна и Източна България, както и великотърновските издателства. Целта е да се популяризи книжна продукция, която не се  предлага в големите вериги книжарници. \r\nЧетвъртото издание на панаира на книгата е инициатива на Регионална библиотека „Петко Р. Славейков“, подкрепена от Община Велико Търново, Министерство на културата, Общинската туристическа агенция „Царевград Търнов“, Великотърновския университет „Св. Св. Кирил и Методий“ и 8 училища. \r\nНадежда КРЪСТЕВА", "date": "2019.04.18", "title": "Велико Търново: Третото издание на панаира на книгата „Фоайе на книгата с автограф“ бе открито"}
{"url": "http://www.focus-news.net/news/2019/04/18/2648125/dmitriy-peskov-kremal-ima-po-vazhni-temi-v-dnevniya-red-ot-doklada-na-robart-myuler.html", "text": "Кремъл има по-важни теми в дневния си ред от публикуването на преработения доклад на специалния прокурор Робърт Мюлер за предполагаемата руска намеса в президентските избори в САЩ. Това увери говорителят Дмитрий Песков, предава  TACC . \r\n„Очакваното публикуване на този доклад е в Америка, не тук. За нас тази тема не е предмет на интерес, не е предмет на нашите опасения, на нашите грижи; всички тези доклади на Мюлер и други по този въпрос досега не са донесли нищо освен повърхностни, непрофесионални послания. Имаме много други неща, които са важни, интересни, плодотворни и конструктивни\", коментира Песков. Тереза Герова", "date": "2019.04.18", "title": "Дмитрий Песков: Кремъл има по-важни теми в дневния ред от доклада на Робърт Мюлер"}
{"url": "http://www.focus-news.net/news/2019/04/18/2648115/koha-ditore-kosovo-nyama-koordinatsiya-mezhdu-tachi-i-haradinay-za-sreshtata-v-berlin.html", "text": "Прищинският вестник  Koha Ditore   отбелязва в статия на първа страница, че са изминали пет месеца, откакто президентът на Косово Хашим Тачи и премиерът Рамуш Харадинай последно са провели среща лице в лице – нещо иначе съвсем обичайно за политическите лидери на една държава.  \r\nНеназован източник от правителството заяви пред вестника, че подобна среща не се очаква да се състои преди срещата в Берлин на 29 април, инициирана от германския канцлер Ангела Меркел и френския президент Еманюел Макрон. „Досега няма координация и не очаквам, че ще има такава, преди да пътуваме до Берлин\", разкрива източникът, добавяйки: „Дори не съм сигурен, че ще пътуват заедно\". \r\nПо-рано Тачи заяви, че срещата на лидерите от Западните Балкани в Берлин на 29 април няма за цел постигане на споразумение ил представяне на план за нормализиране на двустранните отношения със Сърбия.  \r\n„Като президент съм в непрекъснати консултации с международни партньори относно развитието на ситуацията в Косово и Западните Балкани. Берлинската среща е просто продължение на всеобхватния интерес на Германия и Франция към Косово и региона. Ние приветстваме тази инициатива. Въз основа на досегашните консултации няма да бъде представен план за споразумението между Косово и Сърбия. Освен това няма тайна програма за тази среща”, гласи съобщението на Тачи.  \r\nТой обясни, че след срещата във федералната германска столица ще бъде разпространена декларация, потвърждаваща европейската перспектива както на Косово, така и на Сърбия. „Очакваме, че в края на срещата да бъде издадена съвместна декларация, съгласувана от всички участници, която наред с други неща ще потвърди поне европейската перспектива на нашия регион, задълбочаването на реформите, особено по отношение на върховенството на закона, и да подчертава необходимостта от нормализиране на отношенията между Косово и Сърбия“, обясни Тачи. \r\n„За Косово би било разочароващо Франция и Германия да не успеят да хармонизират позицията си за либерализиране на визовия режим за гражданите ни по време на тази среща. Косово остава най-изолираната страна в Европа. Затова да говорим за европейска перспектива на Косово, било то само реторично, е повече от лицемерие!“, категоричен бе държавният глава на най-младата държава на Балканите.  Тереза Герова", "date": "2019.04.18", "title": "Koha Ditore (Косово): Няма координация между Тачи и Харадинай за срещата в Берлин"}
{"url": "http://www.focus-news.net/news/2019/04/18/2648134/prokuror-emiliya-rusinova-finansov-e-eventualniyat-motiv-za-ubiystvoto-v-kv-mladost-mezhdu-zhertvata-i-sina-e-imalo-skandal.html", "text": "Всички възможни версии се обсъждат. От първоначалните данни и доказателства би могло да се говори за евентуален финансов мотив. Това каза на брифинг ръководителят на Софийска градска прокуратура Емилия Русинова за убийството на 43-годишна жена в столичния кв. „Младост“, предаде репортер на  Агенция „Фокус“ . „Налични са доказателства, че малко преди настъпилата смърт е имало скандал между жертвата и сина ѝ. Чути са викове, че синът няма пари“, посочи тя. „Първоначалните данни и доказателства по делото сочат за това, че на жертвата са нанесени множество удари в главата, в резултат на които вероятно е настъпила смъртта“, заяви прокурор Русинова. \r\nБиляна ИВАНОВА", "date": "2019.04.18", "title": "Прокурор Емилия Русинова: Финансов е евентуалният мотив за убийството в кв. „Младост“, между жертвата и сина ѝ е имало скандал"}
{"url": "http://www.focus-news.net/news/2019/04/18/2648135/kremal-yuriy-ushakov-e-provel-sreshta-sas-spetsialen-pomoshtnik-na-donald-tramp-obsadeni-sa-dvustrannite-otnosheniya.html", "text": "Съветникът на руския президент Владимир Путин – Юрий Ушаков, е провел среща със специален помощник на държавния глава на САЩ Доналд Тръмп, който е посетил Москва за консултации. Това потвърди говорителят на Кремъл Дмитрий Песков , предава  TACC . \r\nСтава въпрос за Фиона Хил, директор на Департамента за Европа и Русия в Съвета за националната сигурност.  \r\n„Имаше срещи в администрацията [на президента на Руската федерация], с Ушаков\", заяви Песков, отговаряйки на запитване дали Хил се е срещнала с някой от представителите на Кремъл. Според говорителя на Кремъл двамата са обсъдили „въпроси за двустранните отношения\". \r\nНа въпрос дали е засегната темата за възможна среща между президентите на Руската федерация и САЩ Владимир Путин и Доналд Тръмп, прессекретарят на руския лидер отговори отрицателно. Тереза Герова", "date": "2019.04.18", "title": "Кремъл: Юрий Ушаков е провел среща със специален помощник на Доналд Тръмп, обсъдени са двустранните отношения"}
{"url": "http://www.focus-news.net/news/2019/04/18/2648132/ministar-ekaterina-zaharieva-podnese-saboleznovaniya-do-kolegite-si-ot-germaniya-i-portugaliya-za-katastrofata-v-madeyra.html", "text": "Вицепремиерът и министър на външните работи Екатерина Захариева поднесе съболезнования към своите колеги от Германия и Португалия Хайко Маас и Аугущо Сантуш Силва във връзка с катастрофа на туристически автобус на остров Мадейра, в която загинаха десетки души. Това съобщиха от пресцентъра на  МВнР .  \r\n„Съпричастни сме с мъката на близките на загиналите и желаем бързо възстановяване на пострадалите“, подчертава министър Захариева в съболезнователното си писмо до Хайко Маас.  \r\nВ посланието до португалския си колега министър Захариева изразява солидарност и подкрепа в тежкия момент.  \r\nВсички 55 пътници в катастрофиралия в сряда автобус с изключение на шофьора и екскурзовода, които са сред ранените, са били германски граждани.", "date": "2019.04.18", "title": "Министър Екатерина Захариева поднесе съболезнования до колегите си от Германия и Португалия за катастрофата в Мадейра"}
{"url": "http://www.focus-news.net/news/2019/04/18/2648136/na-gkpp-kalotina-granichni-politsai-zadarzhaha-dvama-mazhe-s-golyamo-kolichestvo-valuta-skrita-v-taynik.html", "text": "На ГКПП „Калотина“ гранични полицаи задържаха двама мъже с голямо количество валута, скрита в тайник. Това съобщиха от ГД „Гранична полиция“. На 16 април към 20.30 ч. на ГКПП „Калотина“ за излизане от страната пристигнал автомобил с електрически двигател „Тойота“, управляван от 43-годишен мъж от Петрич. С него пътувал 38-годишен негов съгражданин.  \r\nГраничните полицаи се усъмнили в поведението на мъжете. Те извършили съвместно със служители от Агенция „Митници” обстойна проверка на автомобила, при която е открит специално изграден тайник в батериите, захранващи двигателя. В тайника са намерени 128 000 евро. Двамата мъже са задържани в ГПУ Калотина, образувано е досъдебно производство. Разследването по случая продължава под ръководството на районната прокуратура в Сливница.", "date": "2019.04.18", "title": "На ГКПП „Калотина“ гранични полицаи задържаха двама мъже с голямо количество валута, скрита в тайник"}
{"url": "http://www.focus-news.net/news/2019/04/18/2648137/shumen-nad-400-detsa-shte-se-izyavyavat-na-stsenata-na-folklorniya-festival-da-sahranim-traditsiite.html", "text": "Над 400 деца ще се изявяват на сцената на фолклорния фестивал „Да съхраним традициите“ в Шумен, който се провежда в Младежкия дом в града, предаде репортер на  Радио „Фокус“-Шумен . В началото участниците и гостите бяха приветствани от Мима Желева, директор на ДГ „Слънце“, организатор на проявата, със съдействието и подкрепата на Община Шумен  „Родината започва с бащния дом, с ласката на майчината песен, с дядовата люлка и бабините приказки. За да запазим българската народна песен, свирнята на гайдата, кавала, тъпана, тамбурата и кръшните български хора, днес сме тук, заедно, ръка за ръка с нашите деца,“, заяви Мима Желева.  \r\nНачалото на конкурсната програма постави Йорданка Димитрова, експерт „Предучилищно възпитание“ в Община Шумен. „Този фестивал  дава възможност на всички нас, малки и големи, да съхраняваме, популяризираме и развиваме колоритните български обичаи и традиции. Дава възможност на нашите деца да изявят своите таланти и умения прд връстниците си. Тук са децата от Шумен, от Нова Загора, Ямбол, Сливен, Нови пазар Велики Преслав, от селата Дибич, Салманово, Ивански, Вълнари. Добре дошли на всички вас! Радваме се, че сте тук и нека днес не се уморяваме да аплодираме нашите деца, да ги насърчаваме с аплодисментите си, да им дадем самочувствие и увереност да продължават да носят българското у себе си“, заяви Йорданка Димитрова. Тя пожела успех на всички участници.    \r\nЖурито, което ще оценява представянето на малките пазители на традициите, е с председател доц. д-р Тодорка Малчева, фолклорист, преподавател в Шуменския университет, и членове доц. д-р Севдалина Димитрова, преподавател в Шуменския университет, Борис Иванов, хореограф на ансамбъл „Мадара“, Жечко Колев, хореограф на ТК „Задявка“. Първи на сцената се представиха децата от  ДГ „Конче Вихрогонче“ с родопски танц. Участието на малчуганите е в четири категории - празник или обичай, български народни танци, категория за изобразително-приложно изкуство, а за първи път в рамките на фестивала има и категория за фолклорно пеене. \r\nИвелина ИВАНОВА", "date": "2019.04.18", "title": "Шумен: Над 400 деца ще се изявяват на сцената на фолклорния фестивал „Да съхраним традициите“"}
{"url": "http://www.focus-news.net/news/2019/04/18/2648127/ombudsmanat-maya-manolova-v-momenta-ne-obmislyam-nikakav-variant-za-smyana-na-moyata-pozitsiya-koeto-ne-oznachava-che-v-nyakakav-moment-nyama-da-resha-drugo.html", "text": "В момента не обмислям никакъв вариант за смяна на моята позиция, което не означава, че в някакъв момент няма да реша друго. Това каза омбудсманът Мая Манолова пред журналисти, предаде репортер на  Агенция „Фокус“ . Попитана дали ще се кандидатира за кмет на София, Манолова посочи: „Благодарих на парламента за възможността и привилегията, която имам да работя за хората, да работя за българските граждани. Това наистина ме прави щастлива. Правя го от цялото си сърце. Това не означава, че в някакъв момент бих могла да го правя и от друга позиция. В момента не обмислям никакъв вариант за смяна на тази позиция на омбудсман“, заяви  още Манолова.  \r\nТя коментира, че много хора правят обсъждания, номинации. „Живеем в свободна страна и всеки е свободен да подкрепя и номинира, когото си иска. Всички тези разговори и обсъждания не ме ангажират по никакъв начин. Нямам такова решение“, каза още Манолова.  \r\nДеница КИТАНОВА", "date": "2019.04.18", "title": "Омбудсманът Мая Манолова: В момента не обмислям никакъв вариант за смяна на моята позиция, което не означава, че в някакъв момент няма да реша друго"}
{"url": "http://www.focus-news.net/news/2019/04/18/2648141/evropeyskiyat-parlament-prie-s-ogromno-mnozinstvo-doklad-na-evrodeputata-ot-enp-gerb-emil-radev-otnosno-dostapa-do-bankova-informatsiya-i-obmena-na-finansova-informatsiya-v-es.html", "text": "Европейският парламент прие с огромно мнозинство доклад на българския евродепутат от ЕНП/ГЕРБ Емил Радев относно достъпа до банкова информация и обмена на финансова информация в Европейския съюз (ЕС) за борба срещу тероризма и сериозната престъпност. Това съобщиха от пресцентъра на  ПП ГЕРБ . Директивата, която Емил Радев договори в изключително краткия срок от един месец заедно с румънското председателство, цели да улесни обмена на информация и сътрудничеството между звената за финансово разузнаване на различните държави-членки, нещо, за което българският представител е настоявал многократно по време на своя мандат. \r\nДирективата предвижда компетентните власти като полицията или звената за отнемане на имущество да получат достъп до централизираните банкови регистри на държавите-членки, които следва да бъдат създадени след влизането в сила на Петата директива за борба срещу изпирането на пари и финансирането на тероризма. Това ново правомощие е с цел борба срещу сериозната престъпност, но няма да предостави достъп до самото съдържание и транзакции по сметките.  \r\nОсвен това новите правила, договорени от Емил Радев, задължават компетентните власти да предоставят информация на националното звено за финансово разузнаване, така че то да има пълен набор от информация относно случаи на финансиране на тероризъм, изпиране на пари или свързаните предикатни престъпления. Националните звена за финансово разузнаване също ще са задължени да сътрудничат с националните компетентни органи и да им предоставят финансова информация или анализ, но този път за борба срещу сериозната престъпност като цяло.  \r\nОсновно постижение на директивата е възможността звената за финансово разузнаване в ЕС да обменят информация помежду си за целите на борба срещу тероризма и организираната престъпност, свързана с тероризма. Това е първата такава правна основа в европейското законодателство, която ще направи сътрудничеството в борбата срещу тероризма по-ефективно.  \r\nПредложената от Европейската комисия през април 2018 г. директива е в отговор на основно притеснение на европейските граждани, които поставят тероризма и организираната престъпност като важно предизвикателство пред европейската сигурност. Тя е и плод на упоритите усилия на Емил Радев и другите членове на парламентарната комисия по граждански свободи, правосъдие и вътрешни работи за по-сериозно и ефективно сътрудничество и обмен на информация между различните служби на държавите-членки. \r\nСлед приемането на директивата, Емил Радев благодари на своите колеги за силната подкрепа. „Новата директива предвижда практични и практически мерки за сътрудничество, което неминуемо ще подобри и направи по-ефективна борбата срещу изпирането на пари и сериозната, вкл. организираната, престъпност и ще допринесе към борбата срещу тероризма. Крайният резултат ще бъде повече предотвратени терористични атаки, по-бързо разбиване на организирани престъпни групи и повече сигурност за европейските граждани.“, коментира той след гласуването. \r\nДирективата за достъп до банкова информация и обмен на финансова информация ще влезе в сила 20 дни след нейното публикуване в Официалния вестник на ЕС и държавите-членки ще имат две години да я пренесат изцяло в националното законодателство.", "date": "2019.04.18", "title": "Европейският парламент прие с огромно мнозинство доклад на евродепутата от ЕНП-ГЕРБ Емил Радев относно достъпа до банкова информация и обмена на финансова информация в ЕС"}
{"url": "http://www.focus-news.net/news/2019/04/18/2648138/kyustendil-do-kraya-na-mesetsa-se-priemat-dokumenti-za-stipendii-i-finansovo-stimulirane-na-detsa-i-mladezhi-ot-obshtina-dupnitsa.html", "text": "До края на април се приемат документи за стипендии и финансово стимулиране на деца и младежи от община Дупница. Това съобщиха от пресцентъра на  Общината . За първа година по инициатива на кмета на Дупница инж. Методи Чимев ще бъдат отпускани средства съгласно приетата през месец януари от Общинския съвет Наредба за условията и реда за отпускане на стипендии и финансово стимулиране на деца и младежи. В бюджета на Общината са заложени малко над 9 000 лева. До 15 май трябва да станат ясни определените в областите –  наука и техника, изкуство и култура, спорт. Стипендиите са годишна  „Свети Иван Рилски“, 3-годишни стипендии, месечни стипендии (от 3 до 6 месеца) и финансово стимулиране в размер на една минимална заплата. Документи се подават в деловодството, като при въпроси гражданите могат да се обръщат за консултация на тел. 0701/5 92 38. През месец август ще се проведе втора сесия за събиране на документи за отпускане на месечни стипендии и финансово стимулиране.", "date": "2019.04.18", "title": "Кюстендил: До края на месеца се приемат документи за стипендии и финансово стимулиране на деца и младежи от община Дупница"}
{"url": "http://www.focus-news.net/news/2019/04/18/2648131/ombudsmanat-maya-manolova-zashtitavam-vseki-balgarski-grazhdanin-deputatite-sa-dostatachno-ovlasteni-za-da-se-pogrizhat-za-svoite-prava-i-ne-se-chuvstvam-angazhirana-da-gi-zashtitavam-v-avans.html", "text": "Защитавам всеки български гражданин, но депутатите са достатъчно овластени, за да се погрижат за своите права и не се чувствам ангажирана да ги защитавам в аванс, когато не са се обърнали към мен. Това каза омбудсманът Мая Манолова пред журналисти във връзка с казаното от Тома Биков за модерно робство в ПГ на „БСП за България“, тъй като са задължени да отсъстват, предаде репортер на  Агенция „Фокус“ . Манолова подчерта, че местата от другата страна на парламентарната трибуна не я интересуват. На въпрос дали БСП е затворена страница за нея и какво ще се случи на местния вот, Манолова посочи: „Разбирам вашия интерес. Разбирам и страховете, подозренията, притесненията на много хора, основно на партийни централи. Знам, че искат предварително да знаят какви са ми плановете. Повярвайте ми, няма как да им разкажа за планове, които не съществуват. Няма как да им кажа нещо, което самата аз не знам“, допълни Манолова. \r\nДеница КИТАНОВА", "date": "2019.04.18", "title": "Омбудсманът Мая Манолова: Защитавам всеки български гражданин, депутатите са достатъчно овластени, за да се погрижат за своите права и не се чувствам ангажирана да ги защитавам в аванс"}
{"url": "http://www.focus-news.net/news/2019/04/18/2648140/prokuror-emiliya-rusinova-izvarshitelyat-na-ubiystvoto-v-kv-mladost-e-kriminalno-proyaven-lekuval-se-e-v-psihiatrichni-zavedeniya.html", "text": "Извършителят на убийството в кв. „Младост“ е криминално проявен, лекувал се е в психиатрични заведения. Това каза на брифинг ръководителят на Софийска градска прокуратура Емилия Русинова за убийството на 43-годишна жена в столичния кв. „Младост“, предаде репортер на  Агенция „Фокус“ .„По делото са налични доказателства за това, че е провеждано лечение в психиатрични заведения през 2016-2018 година. Извършителят е криминално проявен“, обясни тя. „Лицето е задържано. Предстои да бъдат извършени процесуално-следствени действия“, обясни тя. „Последното деяние, за което има образувано досъдебно производство, е от няколко дни преди убийството“, съобщи Емилия Русинова. \r\nБиляна ИВАНОВА", "date": "2019.04.18", "title": "Прокурор Емилия Русинова: Извършителят на убийството в кв. „Младост“ е криминално проявен, лекувал се е в психиатрични заведения"}
{"url": "http://www.focus-news.net/news/2019/04/18/2648142/kaloyan-pargov-bsp-sofiya-ako-promenite-v-zakona-za-energetikata-minat-na-vtoro-chetene-toplofikatsiya-sofiya-shte-bade-ostavena-na-proizvola-na-sadbata-i-shte-se-vloshava.html", "text": "Ако промените в Закона за енергетиката минат на второ четене, Топлофикация „София“ ще бъде оставена на произвола на съдбата и ще започне главоломно да се влошава. Дълговете ѝ ще растат и няма да могат да се компенсират съответните загуби, вследствие на което от технически фалит ще отидем на практически фалит. Това каза пред журналисти Калоян Прагов, лидер на БСП-София и председател на групата на социалистите в Столичния общински съвет по време на редовно заседание на СОС, предаде репортер на  Агенция „Фокус“ . \r\nДано целта да не е да се смени собственика, надяваме се да не е това целта, добави той. По думите му столичната топлофикация е с над 800 млн. лв. задължения и те растат главоломно. \r\n„Идеята и бъдещето на Топлофикация е в инвестицията в по-ефективни когенерационни мощности, с оглед постигане на съотношението 1:1 производство на топлинна и електрическа енергия, а от там повече приходи и компенсации, за да може да не се допуска драстично увеличение на топлинната енергия, което ще е непоносимо за по-голямата част на ползвателите на услугата“, добави той. „Това означава инвестиции. Те са многомилионни инвестиции, защото в момента сегашните мощности са вече над 15 години, а съгласно една нова директива, която КЕВР в момента трябва да въведе - всички мощности над 15 години, ЕС не препоръчва да имат „кафява“ добавка.  \r\nЗатова е нужно да изградим нови мощности, които да бъдат по-ефективни, с оглед по-ефективно производство на комбинирана електрическа енергия и от там да можем да държим и цената в поносими граници и дружеството да започне да се измъква от това блато, в което е попаднало“, заяви Паргов. Той подчерта, че трябва да се подходи много отговорно към този въпрос.  \r\nПаргов коментира и предвиденото увеличение на цената на топлинната енергия, заложено в одобрения бизнес план на „Топлофикация София през юли. „Увеличението на топлинната енергия не зависи само от Топлофикация, то зависи и от един независим орган, наречен КЕВР“, заяви той. По думите му увеличението на цената ще бъде факт в много по-драстична степен, ако на второ четене в парламента минат поправките в Закона за енергетиката, в които е залегнало премахването на „кафявата“ добавка за произвеждана електроенергия.  \r\nИрина ИВАНОВА", "date": "2019.04.18", "title": "Калоян Паргов, БСП-София: Ако промените в Закона за енергетиката минат на второ четене, Топлофикация „София“ ще бъде оставена на произвола на съдбата и ще се влошава"}
{"url": "http://www.focus-news.net/news/2019/04/18/2648144/kyustendil-narodni-predstaviteli-ot-gerb-i-kmetove-prisastvaha-na-parvata-kopka-za-rehabilitatsiyata-na-patya-dupnitsa-klisura-samokov.html", "text": "Областният координатор на ГЕРБ - Кюстендил Виктор Янев, народните представители от ГЕРБ Радослава Чеканска, Станислав Иванов и Валентин Милушев присъстваха на символичната първа копка за рехабилитацията на пътя Дупница – Клисура – Самоков. Това съобщиха от пресцентъра на  ПП ГЕРБ . Официалното събитие, което се състоя в Дупница, бе уважено също от кметовете на Дупница и Сапарева баня – инж. Методи Чимев и Калин Гелев, зам.-кмета Крум Милев, председателя на Общински съвет – Сапарева баня Иван Куйов, председателя на Управителния съвет на Агенция „Пътна инфраструктура“ Георги Терзийски и др.  \r\nЗаместник-министърът на регионалното развитие и благоустройството Деница Николова даде старт на рехабилитацията на 32,5 км. от второкласния път Дупница – Клисура – Самоков. \"Пътят е малко повече от 32 км. и не бе ремонтиран повече от 30 години. За 15 месеца той ще бъде напълно готов\", заяви Николова. Тя плисна менчето за късмет и спорна работа, а преди това отец Георги Паликарски отслужи водосвет за късмет в ремонтните дейности. \r\n„Отдавна очаквахме този ремонт и се радвам, че най-накрая той ще бъде факт. Това трасе е много важно от стратегическа гледна точка за град Дупница, тъй като свързва важния коридор от ГКПП „Гюешево“ с АМ „Струма“ и АМ „Тракия“. Дупница е на кръстопът и по обясними причини  добрата инфраструктура ще окаже своето положително влияние както за местния бизнес, така също и за развитието на туризма в региона“, заяви инж. Чимев, който благодари на правителството за отпуснатите средства за рехабилитацията на пътя.  \r\nПроектът се финансира по Оперативна програма „Региони в растеж“ 2014 - 2020 г. чрез Европейския фонд за регионално развитие и националния бюджет. Отсечката е разделена на два лота – 27 и 28.", "date": "2019.04.18", "title": "Кюстендил: Народни представители от ГЕРБ и кметове присъстваха на първата копка за рехабилитацията на пътя Дупница - Клисура - Самоков"}
{"url": "http://www.focus-news.net/news/2019/04/18/2648143/st-komisar-georgi-hadzhiev-sdvr-izvarshitelyat-na-ubiystvoto-v-kv-mladost-dava-nelogichni-i-neyasni-obyasneniya-nay-veroyatno-zaradi-narkotitsi.html", "text": "Извършителят дава изключително нелогични и неясни обяснения, които най-вероятно са продиктувани от приемането на наркотичните вещества. Това каза на брифинг директорът на СДВР Георги Хаджиев за убийството на 43-годишна жена в столичния кв. „Младост“, предаде репортер на  Агенция „Фокус“ . „Запознаването на майката на извършителя със собственичката на апартамента става по програма за лечение на децата им от различни зависимости“, съобщи той. „Причина за извършването на това престъпление може би е възникналият скандал между майката и сина в 7.50 часа на 17 април. Има и такива свидетелски показания. След което е извършено тежкото престъпление“, посочи ст. комисар Хаджиев. „Направена е координация с ОМДВР Варна и Русе, защото трябваше да установяваме лица от близкото обкръжение на заподозрения за извършеното тежко престъпление. Те незабавно започнаха беседи с лицата“, заяви директорът на СДВР. „Ангажирахме сериозен ресурс на МВР, извършителят беше задържан около 2.30 часа от жандармерия на гарата в Горна Оряховица“, каза още той. \r\nБиляна ИВАНОВА", "date": "2019.04.18", "title": "Ст. комисар Георги Хаджиев, СДВР: Извършителят на убийството в кв. „Младост“ дава нелогични и неясни обяснения, най-вероятно заради наркотици"}
{"url": "http://www.focus-news.net/news/2019/04/18/2648150/api-do-23-april-dvizhenieto-ot-106-ti-do-119-ti-km-na-am-trakiya-v-posoka-burgas-shte-se-izvarshva-v-edna-lenta-poradi-remontni-deynosti.html", "text": "До 23 април движението от 106-ти до 119-ти километър на АМ „Тракия“ в посока Бургас ще се осъществява в една лента поради ремонтни дейности. Това съобщиха от  Агенция „Пътна инфраструктура“ . От 08.00 часа всеки ден до 19.00 часа. ще се ограничава движението в активната лента, а трафикът ще се пренасочва в изпреварващата лента. Ремонтните работи ще продължат след почивните дни за Великден на 30 април /вторник/.  \r\nНеобходимо е шофьорите са карат внимателно и със съобразена скорост, като спазват стриктно поставената пътна сигнализация.", "date": "2019.04.18", "title": "АПИ: До 23 април движението от 106-ти до 119-ти км на АМ „Тракия“ в посока Бургас ще се извършва в една лента поради ремонтни дейности"}
{"url": "http://www.focus-news.net/news/2019/04/18/2648149/evrodeputatat-eva-maydel-gerbenp-teroristichnoto-sadarzhanie-onlayn-shte-bade-svalyano-do-edin-chas.html", "text": "Новите правила целят да ускорят премахването на терористично съдържание онлайн. В рамките на един час платформите трябва да реагират и прекъснат достъпа до видеа, форуми или изображения, които потикват към тероризъм.Това коментира българският евродепутат Ева Майдел по повод гласуваната позиция на Европарламента по регламент да премахването на терористично съдържание интернет, съобщиха от пресцентъра на  ПП ГЕРБ . Ева Майдел е докладчик за групата на ЕНП по становището на Комисията по вътрешен пазар във връзка с регламента. \r\n„Мащабът на терористичната пропаганда онлайн е изключително голям. Над 1200 материала са били публикувани всеки месец от Ислямска държава, което е накарало над 50 хиляди души, сред които и 5 хиляди европейци да напуснат дома си и да се присъединят към редиците им.“, добави още Майдел.  \r\nВ позицията на Парламента се пояснява, че компаниите няма да бъдат задължавани генерално да филтрират всяко потребителско съдържание, но ще трябва да създадат механизми за засичане на пропагандните материали, например, чрез модератори. Компетентни органи на държавите членки, ще могат да изпращат заповеди за премахване на терористични видеа, текстове, изображения и да сътрудничат с компаниите. „Борбата срещу тероризма е обща. Бизнесът, институциите и гражданите, трябва да работят заедно. Това е и смисълът на новите правила - да има връзка с потребителите и методи за сигнализация, когато дадено съдържание потиква към терористична атака или възхвалява терора.“. поясни още Ева Майдел.  \r\nПредстои новият мандат на Европейския парламент да пристъпи към тристранни преговори и да постигне окончателен закон.", "date": "2019.04.18", "title": "Евродепутатът Ева Майдел, ГЕРБ/ЕНП: Терористичното съдържание онлайн ще бъде сваляно до един час"}
{"url": "http://www.focus-news.net/news/2019/04/18/2648146/st-komisar-georgi-hadzhiev-sdvr-izvarshitelyat-na-ubiystvoto-v-kv-mladost-e-s-dosadebno-proizvodstvo-za-opit-za-grabezh-na-kazino-vav-varna.html", "text": "Извършителят на убийството в кв. „Младост“ е с досъдебно производство за опит за грабеж на казино във Варна. Това каза на брифинг директорът на СДВР Георги Хаджиев за убийството на 43-годишна жена в столичния кв. „Младост“, предаде репортер на  Агенция „Фокус“ . „Извършителят има криминални регистрации за хулиганство, за наркотици и за грабежи“, съобщи той. „Оперативно-издирвателните мероприятия включваха и придобиване на допълнителна информация за интернет комуникацията на извършителя. Това даде допълнителна яснота по отношение на движението му и маршрута, който ще поеме, за да бъде локализиран и задържан“, заяви Георги Хаджиев. В отговор на въпрос лица от близкото обкръжение на извършителя ли са помогнали за задържането му, ст. комисар Хаджиев посочи: „Не бих искал да коментирам способите, с които сме достигнали до информацията“. \r\nБиляна ИВАНОВА", "date": "2019.04.18", "title": "Ст. комисар Георги Хаджиев, СДВР: Извършителят на убийството в кв. „Младост“ е с досъдебно производство за опит за грабеж на казино във Варна"}
{"url": "http://www.focus-news.net/news/2019/04/18/2648145/sas-78-glasa-za-deputatite-odobriha-doklada-na-ombudsmana-maya-manolova-za-2018-g.html", "text": "Със 78 гласа „за“, без „против“ и трима „въздържал се“ депутатите одобриха доклада на омбудсмана Мая Манолова за 2018 г., предаде репортер на  Агенция „Фокус“ . „Няма „Не може“ - с тези думи започва докладът на омбудсмана за изминалата 2018 г. Омбудсманът определя 2018 г. си като година на постижения. 36 892 са гражданите и представителите на организации, получили съдействие от омбудсмана през миналата година. За сравнение през 2017 г. такава помощ са получили 34 908 граждани, а през 2015 г. 16 214 души. Жалбите и сигналите, подадени до омбудсмана са 12 890, или двойно повече в сравнение с 2015 г., когато цифрата им е 6 202. Най-много оплаквания до институцията през изминалата година постъпват от София-град – 3 109. Следват областите: Варна – 575 броя, Пловдив – 570 броя, Бургас – 463 броя, Стара Загора – 322 броя, Плевен – 316, Велико Търново – 312, Враца – 299, Благоевград – 290 и Шумен – 267. През 2018 г. най-много жалби и сигнали засягат проблеми в сектора на обществените услуги, като техният дял от общия брой постъпили жалби и сигнали е 23, 34 %. Следват жалбите, свързани със засегнати или нарушени социални права – 15, 43 %. Третото място заемат проблемите на собствеността с 10, 05 %. Сред кампаниите на омбудсмана през 2018 г. са законодателство за хората с увреждания, битката с двойния стандарт при храните, подкрепата за деца, останали без един или двама родители, социална кухня и други. Преди да влезе в пленарна зала докладът бе приет единодушно от депутатите в 6 парламентарни комисии – по вероизповеданията и правата на човека, по труда, социалната и демографската политика, по образованието и науката, по въпросите на децата, младежта и спорта, по правните въпроси и по здравеопазването. \r\nДеница КИТАНОВА", "date": "2019.04.18", "title": "Със 78 гласа „за“ депутатите одобриха доклада на омбудсмана Мая Манолова за 2018 г."}
{"url": "http://www.focus-news.net/news/2019/04/18/2648139/ombudsmanat-maya-manolova-sledvashtite-mi-kauzi-sa-svarzani-s-bankite-barzite-krediti-kolektorskite-firmi-i-zakona-za-chastniya-falit.html", "text": "Следващите ми каузи са свързани с банките, бързите кредити, колекторските фирми и Закона за частния фалит. Това каза омбудсманът Мая Манолова пред журналисти, предаде репортер на  Агенция „Фокус“ . „Вече съм внесла законодателни предложения за ограничаване на свръхправомощията на банките. Има известно забавяне в работата на правната комисия. Много се надявам да се организират своевременно“, заяви Манолова. Тя посочи, че работи и по предложения за налагане на правила за безобразията при колекторските фирми.  \r\nМанолова призова българските граждани и бизнеса, които имат възможност и добри сърца, да подкрепят каузата ѝза Великден, ако смятат, че тя е справедлива. „Много далеч сме от това, което могат да си позволят богатите европейски страни. Всъщност целта на тази кампания не е да събере някакъв голям финансов ресурс, а да привлече вниманието на обществото към проблемите на възрастните хора, към нашите майки и бащи, баби и дядовци“, заяви още омбудсманът и добави, че те не могат да бъдат нахранени еднократно.  \r\n„От друга страна институцията работи през тази година по един много важен и голям социален проект. От 17 декември, в навечерието на Коледа, заедно с партньори сме организирали социална кухня. Тя ще работи от Коледа до Великден в двора на църквата „Св. св. Кирил и Методий“, където всеки ден храним между 500 и 700 души. Това е колосално усилие. Тук също бяха вложени много средства, енергия и доброта“, допълни омбудсманът. Според нея българите са добри, въпросът е по какъв начин ще се предложат каузи, които те да припознаят и да приемат като свои.  \r\nВъв връзка със 111-ото място на България по свобода на словото в класацията на „Репортери без граница“ Манолова коментира, че това е един много точен измерител на нивото на демокрация във всяка една държава. „Надявам се това да се промени. Без медиите и без тяхното обективно отразяване проблемите на гражданите няма как да бъдат решени, нито институцията, която представлявам да бъде ефективно“, уточни още омбудсманът.  \r\nДеница КИТАНОВА", "date": "2019.04.18", "title": "Омбудсманът Мая Манолова: Следващите ми каузи са свързани с банките, бързите  кредити, колекторските фирми и Закона за частния фалит"}
{"url": "http://www.focus-news.net/news/2019/04/18/2648153/plovdiv-7-godishno-momiche-koeto-se-nuzhdae-ot-transplantatsiya-na-sartse-e-izostaveno-ot-roditelite-si-v-umbal-sveti-georgi.html", "text": "7-годишно момиче, което се нуждае от трансплантация на сърце, е изоставено от родителите си в УМБАЛ „Свети Георги“ в Пловдив. Това съобщи за  Радио „Фокус“ – Пловдив  директорът на дирекция „Социално подпомагане“ – Пловдив Надя Танева. От институцията са поели случая. Семейството има още четири деца. Момичето е настанено за лечение в Детската неврология на УМБАЛ „Свети Георги“ в Пловдив от близо месец. По информация от лекарите, то е със сърдечна недостатъчност. Състоянието му е стабилно в момента, но като цяло случаят е тежък. Детето се нуждае от сърдечна трансплантация, каквито по мнението на лекари, в България почти не се извършват. \r\nФондация „Българска памет“ на доброволни начала помага на семейството на детето с хранителни продукти от близо 10 месеца. А в болницата в момента за него се грижи персоналът и майки доброволки. \r\nДиректорът на дирекция „Социално подпомагане“ – Пловдив Надя Танева съобщи, че детето е оставено от майката в клиниката, но не е изоставено в пълния смисъл на думата, по Закона за закрила на детето, тъй като майката не е подписала съгласие за пълно осиновяване. „Водим разговори със семейството всеки ден, работим и с детето. Мнението на лекарите, а и нашето мнение е, че то трябва да бъде настанено в център за настаняване от семеен тип с постоянна медицинска грижа“, каза Танева. В по-късен етап от дирекция „Социално подпомагане“ ще търсят подходящо приемно семейство на територията на София-град, София-област и Пазарджик. Държи се да бъде в тези места, за да е по-близо. Работата по случая ще продължава във времето. Засега е важно състоянието на детето да се стабилизира напълно. \r\nЦентъра за настаняване от семеен тип с постоянна медицинска грижа се посещава постоянно от лекарски екип от Детска клиника в Пловдив, те ще наблюдават момичето, затова това е най-подходящото място за него засега, преценяват специалистите. \r\nПреди две години и половина друго болно дете бе изоставено от родителите си в Детската онкохематология в Пловдив. Историята на малкия Мустафа трогна много хора в цялата страна, които пожелаха да го осиновят.  Но детето не успя да се пребори с левкемията. \r\nЦветана ТОНЧЕВА", "date": "2019.04.18", "title": "Пловдив: 7-годишно момиче, което се нуждае от трансплантация на сърце, е изоставено от родителите си в УМБАЛ „Свети Георги“"}
{"url": "http://www.focus-news.net/news/2019/04/18/2648152/zhivko-yanakiev-direktsiya-byuro-po-truda-burgas-vhodyashtiyat-potok-na-registriranite-v-direktsiya-byuro-po-truda-prez-mart-e-669-dushi.html", "text": "Входящият поток на регистрираните в Дирекция „Бюро по труда“ (ДБТ) – Бургас през месец март е 669 души. Това съобщи Живко Янакиев, директор на ДБТ – Бургас, по време на пресконференция, предаде репортер на  Радио „Фокус“ – Бургас . По думите му 600 са новорегистрираните безработни, а 69 са тези с възстановена регистрация. „За сравнение с предходния месец февруари – те са със 117 души по-малко. Прави впечатление съвсем малката разлика в броя на регистрираните в сравнение с месец март 2018 г, както и това, че новорегистрираните са с 6 души повече. В сравнение с първото тримесечие на 2018-а година техният брой е нараснал с 328 души“, отбеляза Янакиев. Той добави, че изходящият поток, т. е. - броят на отпадналите от регистрация през март, е 1035. „В тази насока се наблюдава увеличение спрямо месец февруари с 199 души. Това е изцяло за сметка на хората, започнали работа – 511 души“, добави Янакиев. По думите му регистрираните работни лица към края на месеца са 4159 души, което е със 134 души по-малко, в сравнение с месец март предходната година. „Броят на регистрираните за тримесечието е с 265 човека по-малко в сравнение с този през 2018 г.“, допълни Янакиев. \r\nТой каза още, че равнището на безработицата към края на месец март в Бюро по труда – Бургас е 3.6 %, а това за района на Община Бургас е 3.1 %. „За сравнение – равнището на безработицата за страната е 5.93 %. С напредването на сезона този брой ще се увеличава все повече“, каза още директорът. По думите му заявените свободни работни места към края на месеца са 1571. „Същественото, е че над 95 % от предлаганите позиции са свързани с туризма и неговата сфера на дейност“, допълни още Янакиев. Според него при младежите до 29-годишна възраст се наблюдава положителна тенденция. „Досега относителният дял на регистрираните в района беше по-голям, отколкото този за страната. От тази година този брой е по-малък от средния за страната. Това се дължи до голяма степен на мерките, проектите и програмите, които се реализират, насочени към работодателите за наемане на младежи“, посочи още Янакиев. \r\nМария ПОПЧЕВА", "date": "2019.04.18", "title": "Живко Янакиев, Дирекция „Бюро по труда“ – Бургас: Входящият поток на регистрираните в Дирекция „Бюро по труда“ през март е 669 души"}
{"url": "http://www.focus-news.net/news/2019/04/18/2648151/the-diplomat-yaponiya-shte-se-obarne-li-kim-chen-un-kam-rusiya-sled-neuspeshnata-sreshta-na-varha-v-hanoyi.html", "text": "В средата на март севернокорейските медии съобщиха за среща на групи, насърчаващи развитието на приятелството между Русия и КНДР. Тя се е състояла на прием, посветен на руския посланик в Пхенян и на пристигането на делегация на Федералното събрание на Руската федерация в страната. Анализирайки рязкото нарастване на активността между двете страни, японското издание  The Diplomat  задава въпроса дали всъщност Ким Чен-ун не поема курс към сближаване на Северна Корея с Москва.  \r\nСлед провала на втората американско-севернокорейска среща на върха, проведена в края на февруари във виетнамския Ханой, Пхенян се отдръпна настрана. След тази среща на върха (за разлика от Сингапур) Ким Чен-ун все още не  е участвал в среща с президента на Китай Си Дзинпин. Фактът, че той не е провеждал консултации с него след провала в Ханой, е особено показателен и красноречив, като се има предвид, че и двете страни все още подчертават особената важност на „обмена на мнения на високо равнище“, който беше обявен през март 2018 година. \r\nВ същото време сме свидетели на доста активни действия между Русия и Северна Корея. Москва и Пхенян развиват сърдечни дипломатически връзки, а през ноември миналата година Русия, заедно с Китай и Северна Корея, подписа тристранно изявление с предложение за смекчаване на санкциите, наложени на Пхенян. Така Русия и Китай открито се присъединиха към Северна Корея, отделяйки се от САЩ, Франция и Обединеното кралство - останалите трима членове на Съвета за сигурност на ООН, които все още не виждат достатъчно основания за съществено коригиране на режима на международните санкции. \r\nТрябва също да се има предвид, че тази година, в своето новогодишно обръщение, Ким Чен-ун предупреди, че ще бъде принуден да поеме по „нов път“, ако САЩ не променят решението си за „подходящите мерки“  относно действията, предприети от Пхенян миналата година. Те влючват ядрено разоръжаване на Северна Корея и обявяване на едностранен мораториум върху ядрените опити и тестове на междуконтинентални балистични ракети. \r\nМиналата седмица Ким Чен-ун обяви, че САЩ все още имат време. Той даде на Вашингтон срок до края на тази година, за да променят мнението си и да вземат „смело решение“ по отношение на подхода си. Ако това се случи, севернокорейският лидер увери, че ще бъде готов да се срещне с Тръмп и на трета среща. (Той подчерта, че личните отношения между него и Тръмп остават добри.) \r\nДали Русия е потенциален „нов курс\" за Северна Корея? Разбира се, СССР е бил основен благодетел на дядото на Ким Чен-ун. След разпадането му Северна Корея не бе обвързана с нито една световна сила. Тогава Китай все още беше развиваща се страна и през последните години отношенията между Пхенян и Пекин преминаха през период на относително охлаждане и преоценка. Северна Корея остава подозрителна към намеренията на Китай, въпреки факта, че лидерите им често провеждат срещи на високо равнище. \r\nВ същото време, от началото на 2014 г. Русия се отдалечава от Запада. И икономическата интеграция между руския Далечен Изток и Северна Корея обещава да донесе дивиденти в случай на отслабване на режима на санкции. Следователно в този контекст „постханойският“ скок на активност в отношенията между Русия и Северна Корея излиза на преден план.  \r\nОколо третата седмица на март севернокорейските държавни медии съобщиха за срещата на парламентарните групи, насърчаващи развитието на приятелството между двете страни, на прием, посветен на руския посланик в Пхенян и пристигането на делегация на Федералното събрание на Руската федерация в страната. „Русия е съседка на КНДР и връзките между КНДР и Русия са приятелски, отношенията имат дълга история\", подчертаха няколко дни по-късно авторите на статията на Централната информационна агенция на страната. „Двете страни имат обща цел да се противопоставят на чуждестранна намеса и натиск, и да защитят своите суверенни права\". \r\nНе е изненадващо, че се появяват съобщения, че следващата среща на върха на Ким Чен-ун вероятно ще се състои с руския президент Владимир Путин - преди неговата „дежурна” среща със Си Дзинпин. Лидерът на Пхенян все още не се е срещнал с руския лидер, въпреки че се е срещал с първия дипломат на Москва Сергей Лавров. Срещата на върха между лидерите на Русия и Северна Корея ще даде възможност на Ким Чен-ун да изпрати сигнал, че има други потенциални партньори в случай, че САЩ не искат да следват това, което според Северна Корея е техен ангажимент в съответствие с декларацията, подписана на 12 юни в Сингапур. \r\nДали Русия наистина е част от „новия път“, по който Ким Чен-ун ще поеме без САЩ, ще разберем със сигурност след срещата му с Путин. Тереза Герова", "date": "2019.04.18", "title": "The Diplomat (Япония): Ще се обърне ли Ким Чен-ун към Русия след неуспешната среща на върха в Ханой?"}
{"url": "http://www.focus-news.net/news/2019/04/18/2648155/chez-razpredelenie-investira-52-mln-lv-v-oblast-blagoevgrad-prez-2019-g.html", "text": "Ръководството на ЧЕЗ проведе среща с кметове на общини и техни представители от област Благоевград. Карел Крал, Регионален мениджър на ЧЕЗ за България, запозна представителите на общините от областта с плановете и приоритетите на компанията. Петър Холаковски, изпълнителен директор на ЧЕЗ Разпределение България представи реализираните инвестиции в областта през 2018 г., изпълнението им през 2019 г. и възможностите за развитие на енергийната инфраструктура в бъдеще. По време на разговорите бяха представени конкретните обекти, чието стартиране предстои, и до какви подобрения ще доведе тяхното реализиране. Това съобщиха от пресцентъра на  ЧЕЗ . \r\nПрез 2019 г. ЧЕЗ Разпределение България планира да инвестира в областта 5,2 млн. лв. в изграждане на съоръжения средно и ниско напрежение, в реконструкция на мрежата, присъединяване на нови клиенти и внедряване на система за дистанционно обслужване на електромерите. Използването на системата ще повиши сигурността на мрежата и ще даде възможност за много по-стриктен контрол и по-бързи реакции.  \r\nКомпанията ще изгради 6 нови трафопоста – в селата Дъбница, Мосомище, Огняново, Лъжница, Хърсово и кв. Струмско на Благоевград. Инвестицията възлиза на над 250 000 лв. Ще бъде извършена реконструкция на въздушни линии, които захранват 85 населени места в общините Разлог, Гоце Делчев, Сандански, Петрич и Благоевград на обща стойност 641 000 лв. Компанията ще рехабилитира кабели в градовете Разлог, Гоце Делчев, Петрич, Сандански и Благоевград за 513 000 лв. 510 000 лв. ще бъдат инвестирани в реконструкция на мрежа ниско напрежение в села в общините Петрич, Благоевград, Гърмен, Сатовча, Сандански и Якоруда. \r\nПосещението на ръководството на ЧЕЗ в гр. Благоевград е част поредица от срещи с представители на общините в Западна България. Събитията са част от политиката на открита, активна и диалогична комуникация на компанията с местните власти на територията, която обслужва.", "date": "2019.04.18", "title": "ЧЕЗ Разпределение инвестира 5,2 млн. лв. в област Благоевград през 2019 г."}
{"url": "http://www.focus-news.net/news/2019/04/18/2648157/pregled-na-mezhdunarodnite-novini-do-13-chasa-agentsiya-fokus.html", "text": "Държавният глава на Сърбия Александър Вучич сподели усещанията си, че всички в региона – хората в Сърбия, но и тези в Брюксел, са „погребали“ всички шансове за постигането на каквото и да било споразумение за нормализиране на двустранните отношения с Косово, съобщава електронното издание на белградския  Kurir , като се позовава на изявление на президента на западната ни съседка пред друга местна медия.  \r\nВъпреки това Вучич увери, че страната му прави всичко възможно за постигане на компромис със страната, чиято територия някога бе част от Сърбия.  \r\n„Важното е, че Сърбия е показала, че е готова да говори, че е готова за компромис, но няма да приемем в замяна да не получим нищо. Струва ми се, че всички в региона, както и хората в Сърбия, в Европа и по целия свят, погребаха всякакъв шанс за каквото и да било споразумение”, привежда изданието думите на сръбския президент. \r\n***  Северна Корея поиска оттеглянето на държавния секретар на САЩ Майк Помпео от преговорите за ядреното разоръжаване, които Пхенян и Вашингтон водят, обвинявайки американския дипломат за проблемите в разговорите, предава  AFP . \r\n„Страхувам се, че ако Помпео отново се включи в преговорите, атмосферата отново ще бъде отвратителна и преговорите ще се усложнят. Ето защо, дори в случай на евентуално възобновяване на диалога със САЩ, бих искал нашият колега за преговорите да не е Помпео, а... (друг) човек, който е по-внимателен и зрял в общуването с нас\", заяви Куон Йон-гун, генерален директор на Департамента по американските въпроси в Министерството на външните работи на Северна Корея, предава официалната информационна агенция на изолираната комунистическа страна KCNA, цитирана от AFP. \r\n***  Германският вестник  BILD  обръща внимание на подновените гръцки претенции към Берлин за изплащане на репарации заради действията на нацистите в годините на Втората световна война. За правителството на ФРГ обаче въпросът е решен, а позицията на Берлин е аргументирана с договора „2+4“ за обединението на Германия. В него се посочва, че „не се предвиждат по-нататъшни репарации\", подчертават от редакцията. \r\nФедералното правителство е категорично – всички претенции за щетите от Втората световна война са уредени. Съгласно думите на говорителя на Берлин Щефан Зайберт, въпросът за репарациите е регламентиран правно и политически. \r\nИзданието привежда и подробен списък с исканията на гърците: \r\n► 171,4 милиарда евро са нетните вземания на Гърция до 2014 г. и се отнасят до искове за разрушаването на гръцката инфраструктура по време на войната. \r\n► 10,3 милиарда евро компенсация за задължителни заеми, които Гърция е трябвало да вземе  от Нацистка Германия по време на окупацията. \r\n► 33,8 милиарда евро за по-нататъшни загуби на държавни ресурси (петрол, други ресурси, селско стопанство) за периода от 1940 до 1944 година. \r\n► 53,8 милиарда евро компенсация за производствени загуби в индустрията по време на окупацията. \r\n► В допълнение към исканията на гръцката държава, за първи път са включени и индивидуални искове. Гръцката парламентарна комисия споменава два възможни варианта. Или обезщетение за роднините на 120 000 души, които са били убити в бойни действия или в лагери. Компенсация от 700 евро за 15 години на загинал човек, или общо 15,1 милиарда евро. \r\n► Друг вариант за индивидуално обезщетение споменава всички цивилни лица, загинали по време на окупацията. Според данни от Парижката конференция от 1946 г.: 558 000 загинали и 880 000 ранени. Компенсация за 15 години от по 700 евро на месец за загиналите и пет години по 700 евро на месец за ранените. Или общо 107,2 милиарда евро. \r\n***   Президентът на Иран Хасан Роухани призова държавите от Близкия изток да „отблъснат ционизма“, заявявайки, че Израел и неговият съюзник САЩ са основните виновници за проблемите на региона, предава  AFP . \r\n„Нациите в региона съжителстват заедно в продължение на векове и никога не са имали проблеми... Ако има такъв, то той е причинен от други. Нека застанем едни до други, да бъдем единни и да освободим региона от присъствието на агресора“, призова Роухани в обръщение към нацията по повод Деня на армията, визирайки Израел и САЩ. \r\n***  В интервю за македонския вестник  „Независен“  комисарят по европейска политика за съседство и преговори за разширяване Йоханес Хан призова държавния глава на югозападната ни съседка Георги Иванов да не се намесва в работата на правосъдието, като по този начин индиректно му препоръча да забрави за амнистията на осъдените за „кървавия четвъртък“ в парламента в Скопие и по други дела за корупция. \r\n„Както и в предишни подобни случаи, мога само да призова напускащия президент да не се намесва в текущите съдебни производства“, отговори Хан на съответстващия въпрос. \r\nАвстрийският политик изрази надежда, че договорът за новото име на Македония няма да бъде „пожертвано“ по политически причини. „Преспанското споразумение има исторически измерения, признато е от международната общност. То изпраща положителен сигнал към целия регион, че помирението в Западните Балкани е възможно с политическо ръководство и с акцент върху бъдещето. Надявам се, че това постижение няма да бъде пожертвано по политически причини. В интерес на страната е този договор да бъде необратим, както и реформите в ключови приоритетни области. Време е политическите лидери на Западните Балкани да мислят дългосрочно по стратегически начин, т.е. което е най-добро за техните страни и граждани, а не според партийни политически съображения“, препоръча Хан. \r\nВ отговор на въпрос защо Македония и Албания са в „пакет“ за започване на преговори за членство в ЕС и дали има възможност за отделното разглеждане на кандидатурите им, Хан поясни: „Принципът в процеса за присъединяване към ЕС, който се повтаря и в нашата стратегия за Западните Балкани, е приет миналата година, и той предвижда да правим оценка на страните въз основа на техните индивидуални заслуги. Напредъкът на всяка една отделна страна се отразява в докладите за нея“.  \r\nЕвропейският комисар подчерта, че за получи препоръка за започване на преговори с ЕС, Македония трябва да проведе „честни и прозрачни“ президентски избори и да продължи с прилагането на реформите. \r\n***  В заключителното си обръщение към Европейския парламент Върховният представител на ЕС по външните въпроси и политиката за сигурност Федерика Могерини подчерта, че Брюксел ще допусне „стратегическа грешка“ и ще прояви „късогледство“, ако през юни не вземе решение за започване на преговори за присъединяване на Македония и Албания към Общността, отбелязва електронното издание на скопския вестник  „Независен“ . \r\nВ изказването си за резултатите от външната политика на ЕС италианският дипломат заяви, че политиката на Общността за разширяване е един от успешните примери в нейния петгодишен мандат и този на сегашния състав на ЕП. \r\n„Политиката ни към Балканите, на Балканите, но предимно с Балканите, е успешна история, която имаше труден старт и път от неизвестното до установяване на доверие и общи предизвикателства“, подчерта Могерини. \r\nТя призова ЕС да започне нови и да ускори вече отворените преговори за присъединяване на страните от Западните Балкани. „Считам, че е необходимо да се ускорят и да се инвестира сериозно в преговорите за присъединяване още от страните от Западните Балкани, както и силното ни партньорство с тези, които все още не са страни-кандидатки“, категорична бе Могерини. \r\n***  Гърция ще изпрати вербална нота до Германия, с която ще припомни за дългогодишното си искане да получи компенсации за престъпленията, извършени от нацистите в годините на Втората световна война, съобщава електронното издание на атинския ежедневник  Kathimerini . \r\n„Гръцкото правителство възнамерява да изпрати вербална нота до Федерална република Германия, в която ще повтори неотменими искове, произтичащи от нацистката инвазия и окупация, както и о военните престъпления на Нацистка Германия\", обяви министър-председателят Алексис Ципрас пред парламента в Атина.  \r\nСпоред доклада на комисия, която изчислява размера на исканото обезщетение, претенциите на Атина включват: военни репарации за материално разрушения и унищожаване на производствените способности на страната, компенсации за загиналите и за роднините на жертвите на военни престъпления, погасяване на заемите и връщането на откраднати археологически съкровища. \r\n„Претенциите за германски военни репарации са исторически и морален дълг за нас. Това ще ни помогне да изградим по-добро бъдеще в отношенията ни с Германия. Затова днес имаме задължението да дадем възможност да затвори, тази глава“, заяви Ципрас. \r\nТой също така отхвърли аргумента, че Гърция използва претенциите за репарациите, за да погаси дълговете си и да засили позицията си в Европейския съюз. „Това отблъскващо твърдение характеризира онези, които го твърдят - не Гърция. Не парламента”, добави премиерът на южната ни съседка. \r\nГоворителят на германското правителство Щефан Зайберт повтори позицията на Берлин по въпроса, като заяви, че гръцките претенции са решени „както от правна, така и от политическа гледна точка“, като добави, че неговата страна признава своите отговорности за окупацията. \r\n***", "date": "2019.04.18", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/04/18/2648158/tass-rusiya-zabrani-iznosa-na-petrol-i-petrolni-produkti-v-ukrayna.html", "text": "Руското правителство забрани износа на петрол и петролни продукти ЗА Украйна. Това бе съобщено на заседание на правителството на премиера Дмитрий Медведев, на което бе обсъден отговорът на Москва на ограниченията, наложени от Киев, предава  TACC . \r\n„Налага се забрана за износ в Украйна на руски петрол и петролни продукти\", заяви ръководителят на кабинета. \r\nМедведев също така обяви разширяване на забраната за внос на някои украински стоки. „Разширяваме забраната за внос в Русия на определени видове стоки, като тази мярка ще се отрази на украинските инженерни продукти, леката промишленост, металообработването, чиято стойност възлиза на близо 250 млн. долара през изминалата година\", поясни руският премиер.  \r\nСъгласно думите му, някои местни стоки може да бъдат изнасяни в Украйна само след специално разрешение. „Определя се списъкът на стоките, които от 1 юни тази година може да бъдат изнасяни в Украйна само на базата на индивидуални разрешителни. Тази категория включва продуктите за горива и енергия, включително въглища, нефт и нефтопродукти\". \r\nМинистър-председателят на Русия добави, че е подписал съответното постановление. „Преди няколко дни кабинетът на министрите на Украйна предприе още една неприятелска стъпка към нашата страна, разшири списъка на забранените за внос руски стоки в Украйна. При тези условия ние сме принудени да се защитаваме и предприемаме ответни мерки\", подчерта Медведев. Тереза Герова", "date": "2019.04.18", "title": "ТАСС: Русия забрани износа на петрол и петролни продукти в Украйна"}
{"url": "http://www.focus-news.net/news/2019/04/18/2648159/burgas-gradat-be-domakin-na-parviya-turnir-ot-regionalnite-igri-v-evropeyskata-futbolna-sedmitsa-na-speshal-olimpiks.html", "text": "Бургас се проведе първият от серията турнири по футбол и народна топка в рамките на Европейската футболна седмица на Спешъл Олимпикс ‘2019. Това съобщиха от пресцентъра на  Община Бургас . Пет обединени отбора на деца с и без интелектуални затруднения взеха участие в спортния прaзник в Бургас. Специален гост на турнира в Бургас бе атлетът Пламен Корсев, който завоюва бронзов медал в дисциплината дълъг скок в леката атлетика на Световните игри на Спешъл Олимпикс в Абу Даби‘2019. „За мен е радост да се включа в организацията и провеждането на Регионалните игри в родния ми град. Пожелавам на всеки да постигне моя успех!“, сподели Пламен Корсев. Първи във футболната надпревара се класира отборът на СУ „Св. Св. Кирил и Методий“ – Бургас. За второто място в турнира на Спешъл Олимпикс България се пребори обединеният отбор на Ресурсен център – Бургас и СУ „Васил Левски“ – с. Горно езерово. Трети в надпреварата остана отборът на СУ „Кирил и Методий“ – Карнобат. В народната топка първи се класира отборът на СУ „Св. Св. Кирил и Методий“ – Бургас, а на второ – отборът на СУ „Васил Левски“ – с. Горно езерово. Отборите по народна топка играха с нови топки, благодарение на Федерция народна топка – България.  \r\n„Новите топки са много леки и по-безопасни. Това прави играта с тях по-лесна и забавна за всички“, подчерта Емил Иванов, спортен администратор на Спешъл Олимпикс България. Всички момичета – участници в регионалните игри се включиха в иновативното състезание по индивидуални футболни умения – дриблиране с топка, стрелба с топка и бягане и удар с топка. „Акцент в игрите тази година е развитието на футбола и за жени с подкрепата на програма ЕРАЗЪМ+ на Европейския съюз. Началото е обещаващо. Всички са много заинтригувани и позитивно настроени към инициативата“, сподели Емил Иванов непосредствено след турнира в Бургас. Целта на регионалните спортни празници е да се насърчи приобщаването и толерантността между децата, а образователните институции – да предложат нови възможности за децата да играят заедно. В промоционалните спортни празници ще взематучастие над 60 смесени отбори на младежи с и без интелектуални затруднения. Регионалните спортни празници през 2019 са в рамките на кампанията ДА БЪДЕМ ЗАЕДНО!, в подкрепа на българското участие в Световните летни игри на Спешъл Олимпикс в Абу Даби през март 2019. Атлетите на Спешъл Олимпикс Бългрия на възраст от 14 до 42 години се състезаваха в 7 спортa – лека атлетика, бадминтон, плуване, боче, силов трибой, тенис и конна езда и завоюваха 19 медала и десетки отличия. Всичко за кампанията на WWW.FAN.BG. Регионалните игри са част от кампанията БЯЛ КАРТОН – символ на спорта за развитие и мир: WWW.FAN.BG/BIAL-KARTON/. Мисията на Спешъл Олимпикс е  да организира целогодишно спортно-състезателна дейност в различни Олимпийски спортове за деца и възрастни с интелектуални затруднения, като им предоставя устойчиви възможности за развитие на тяхната физическа култура, да проявяват смелост, да изпитват радост, както и да осигури възможност да споделят дарбите и уменията си със своите семейства, своите връстници и общности.", "date": "2019.04.18", "title": "Бургас: Градът бе домакин на първия турнир от регионалните игри в Европейската футболна седмица на Спешъл Олимпикс"}
{"url": "http://www.focus-news.net/news/2019/04/18/2648161/gd-granichna-politsiya-trafikat-na-gkpp-dunav-most-ruse-e-intenziven-na-izhod-za-tovarni-avtomobili.html", "text": "Трафикът на ГКПП \"Дунав мост - Русе\" на българо-румънската граница е интензивен на изход за товарни автомобили, по данни към 13.00 часа. Това съобщиха от  ГД \"Гранична полиция . \r\nНа всички останали български гранични контролно-пропускателни пунктове преминаването се осъществява нормално.", "date": "2019.04.18", "title": "ГД \"Гранична полиция: Трафикът на ГКПП \"Дунав мост - Русе\" е интензивен на изход за товарни автомобили"}
{"url": "http://www.focus-news.net/news/2019/04/18/2648162/tsik-i-sem-podpisaha-sporazumenie-za-evroizborite.html", "text": "Централната избирателна комисия и Съветът за електронни медии подписаха споразумение за принципите и параметрите на специализирания мониторинг, който СЕМ ще осъществи върху дейността на доставчиците на медийни услуги по време на предизборната кампания за европейските избори, предаде репортер на  Агенция „Фокус“ . Споразумението беше подписано от председателя на ЦИК Стефка Стоева и председателя на СЕМ София Владимирова.  \r\n„Подписването на това споразумение не е само изпълнение на изискването на закона, целта е много по-голяма – да упражняваме контрол върху предизборната кампания. За да може участниците в нея да бъдат поставени в равноправно положение и техните послания да се отразяват вярно“, заяви Стоева. Тя посочи, че по този начин избирателите ще могат да направят информиран избор. „Апелирам кандидатите да водят кампания, която да е съобразена със закона“, коментира още Стоева. \r\nОт своя страна, София Владимирова посочи, че това споразумение не е формален ангажимент. „Искам да призова медиите да бъдат максимално отговорни към ролята си, която по време на предизборна кампания е по-важна от всякога. Защото това е единственият начин да се противопоставим на фалшивите новини“, заяви тя. Владимирова благодари за доброто сътрудничество със ЦИК. \r\nЦветилена СИМЕОНОВА", "date": "2019.04.18", "title": "ЦИК и СЕМ подписаха споразумение за евроизборите"}
{"url": "http://www.focus-news.net/news/2019/04/18/2648154/otets-ventsi-nikolov-katolicheska-tsarkva-deva-mariya-ot-fatima-v-pleven-nadyavame-se-praznichnoto-meropriyatie-po-povod-vazkresenie-tazi-nedelya-da-premine-spokoyno.html", "text": "Надяваме се празничното мероприятие по повод Възкресение тази неделя да мине спокойно. Това каза за  Радио „Фокус“  отец Венци Николов, свещеник в католически храм „Дева Мария от Фатима“- Плевен, по повод предстоящото тази неделя посрещане на Възкресение от католическата общност. По отношение на пожарната безопасност отец Венци Николов коментира, че на всяко място, където се палят свещи, има поставени пожарогасители. „Има пожарен кран при входа на църквата. Засега не сме имали произшествия и не са били използвани аварийните изходи. Всяка неделя след литургията имаме традиция да пием кафе заедно и използваме постоянно един от тези изходи, който води до задния двор на църквата“, каза още отец Венци Николов. „Имаме пожарникар, който посещава храма всяка неделя. Той се грижи пожарогасителите да бъдат проверявани и актуализирани. Разполагаме с прахови и водни пожарогасители. Надяваме се празничното мероприятие да мине спокойно. Всяка година имаме проверки от РС ПБЗН. Очакваме ги днес или утре отново на проверка“, добави отец Венци Николов. \r\nВиолета КРЪСТЕВА", "date": "2019.04.18", "title": "Отец Венци Николов, католическа църква „Дева Мария от Фатима“ в Плевен: Надяваме се празничното мероприятие по повод Възкресение тази неделя да премине спокойно"}
{"url": "http://www.focus-news.net/news/2019/04/18/2648147/darzhavniyat-glava-osvobozhdava-po-negova-molba-ivo-hristov-ot-posta-nachalnik-na-kabineta-na-prezidenta.html", "text": "Със свой указ държавният глава Румен Радев освободи днес Иво Христов от длъжността началник на кабинета на президента по негова молба. Това съобщиха от  прессекретариата на държавния глава . Иво Христов остава председател на Стратегическия съвет към президента.", "date": "2019.04.18", "title": "Държавният глава освобождава по негова молба Иво Христов от поста началник на кабинета на президента"}
{"url": "http://www.focus-news.net/news/2019/04/18/2648164/sofiya-dvama-15-godishni-mladezhi-sa-nanesli-poboy-na-vazrasten-mazh-v-zh-k-suha-reka.html", "text": "Двама 15-годишни младежи, нанесли побой на възрастен мъж, са задържани в Пето Районно управление при СДВР. Това съобщиха от пресцентъра на  МВР . Сигналът в полицията от потърпевшия бил подаден на 25 март. Той обяснил, че нападението се е случило предната вечер в ж. к. „Суха река“ в София. Пострадалият потърсил помощ в болнично заведение за оказване на медицинска помощ. В резултат на предприетите оперативно - издирвателни действия били установени и задържани нападателите - две момчета на 15 години, от Дупница и от село Малка Желязна, община Тетевен. След доклад на събраните материали в Софийската районна прокуратура единият от тях е привлечен като обвиняем за престъпление по чл. 131 ал.1, т. 12, вр. чл.129 ал.1,  т.3 от НК. Наложена му е мярка за неотклонение „задържане под стража“ за срок до 72 часа. Работата по случая продължава.", "date": "2019.04.18", "title": "София: Двама 15-годишни младежи са  нанесли побой на възрастен мъж в ж. к. „Суха река“"}
{"url": "http://www.focus-news.net/news/2019/04/18/2648165/panagyurishte-47-godishen-mazh-e-nanesal-poboy-na-zhena-na-46-g-koyato-predi-vreme-e-zhiveela-s-nego-na-semeyni-nachala.html", "text": "Снощи в полицията в Панагюрище бил получен сигнал за пострадала от домашно насилие 46-годишна жена. Това съобщиха от пресцентъра на  МВР . Според установените до момента данни около 20.30 часа 47-годишен мъж, с който жертвата преди време е живеела на семейни начала, отишъл в апартамента й, разбил входната врата на жилището, проникнал вътре и за пореден път й нанесъл побой. Жената е транспортирана за преглед в местната болница, след което е освободена за домашно лечение. С това си действие, той е нарушил Заповед за незабавна защита, издадена от Районния съд. Предприети са действия за издирване и задържане на мъжа, тъй като той е успял да се укрие след извършеното престъпление. По случая е образувано досъдебно производство под наблюдението на прокуратурата.", "date": "2019.04.18", "title": "Панагюрище: 47-годишен мъж е нанесъл побой на жена на 46 г., която преди време е живеела с него на семейни начала"}
{"url": "http://www.focus-news.net/news/2019/04/18/2648163/otets-ventsi-nikolov-katolicheska-tsarkva-deva-mariya-ot-fatima-v-pleven-imame-ohranitelna-sistema-i-videonablyudenie-a-otskoro-i-sot.html", "text": "В католическата църква „Дева Мария от Фатима“ в Плевен има изградена охранителна система, видеонаблюдение, а отскоро и СОТ. Това каза за   Радио „Фокус“  отец Венци Николов, свещеник в католически храм „Дева Мария от Фатима“ в Плевен по повод предстоящото тази неделя посрещане на Възкресение от католическата общност. „Поддържаме връзка и с кварталния полицай. Търся го, ако се получи конфликт или се задава рискована ситуация в терена около църквата. По принцип нямаме затруднения с джебчийство и просия. Около празниците идват хора, които застават отвън и искат милостиня. Това е личен избор на верните, ние не ги гоним, просто не им позволяваме да бъдат пред вратата на храма\", обясни отец Венци Николов. Отецът коментира и  отношенията с живеещите  в близост до храма роми. „Познаваме децата. Те се появяват през деня, пари на ръка не им даваме, а храна. Засега нямаме проблеми с ромското население“, каза още отец Венци Николов. \r\nВиолета КРЪСТЕВА", "date": "2019.04.18", "title": "Отец Венци Николов, католическа църква „Дева Мария от Фатима“ в Плевен: Имаме охранителна система и видеонаблюдение, а отскоро и СОТ"}
{"url": "http://www.focus-news.net/news/2019/04/18/2648156/ministar-nikolina-angelkova-otchita-se-spad-ot-2-pri-rannite-zapisvaniya-za-predstoyashtiya-leten-turisticheski-sezon-v-balgariya.html", "text": "Отчита се спад от 2% при ранните записвания за предстоящия летен туристически сезон в България. Това каза във Велико Търново министърът на туризма Николина Ангелкова, предаде репортер на  Радио „Фокус“ – Велико Търново . Министър Ангелкова посочи, че най-сериозен е спадът на туристи от Русия и Германия, които са основни целеви пазари за страната ни. Тя подчерта, че Министерство на туризма полага огромни усилия по отношение на тези два ключови пазара.  \r\nТя отбеляза, че в рамките на XVI международно изложение „Културен туризъм“, което бе открито във Велико Търново, ще се проведе Българо-руска кръгла маса на тема „Ролята на туризма за развитие на регионите. Културният туризъм – традиции и бъдеще“. В нея участие ще вземат представители на 23 руски региона на ниво министри, кметове, туроператори. За тях са организирани и познавателни турове в региона. „Целта ни е да промотираме и културно-историчекия, балнео и спа, вино и кулинарния туризъм като добавена стойност към основните ни продукти“, посочи министър Англкова.  \r\nМинистърът на туризма допълни, че спадът на турски се дължи основно на голямата конкуренция и високото субсидиране на туризма в държавите, които са преки конкуренти на страната ни, като Турция, Египет, Тунис, Сърбия. думите й правителствата на Гърция, Хърватска и Испания са предприели различни мерки за подпомагане на организирания туризъм. Николина Ангелкова съобщи, че българското Министерство на туризма е започнало разработване на анализ, който цели да покаже какви мерки биха могли да се предприемат за насърчаване на организирания туризъм в страната. Този анализ ще бъде изготвен до месец и половина, а през септември министерството ще обяви съответните мерки, които ще бъдат предприети в тази насока. \r\nНадежда КРЪСТЕВА", "date": "2019.04.18", "title": "Министър Николина Ангелкова: Отчита се спад от 2% при ранните записвания за предстоящия летен туристически сезон в България"}
{"url": "http://www.focus-news.net/news/2019/04/18/2648167/kandidatite-za-evrodeputati-ot-bsp-za-balgariya-shte-posetyat-obshtinite-dobrich-vratsa-yambol-kardzhali-i-razgrad.html", "text": "Кандидатите за евродепутати от БСП за България ще посетят общините Добрич, Враца, Ямбол, Кърджали и Разград. Това съобщиха от пресцентъра на БСП. \r\nВ 14:00 часа, община Шабла, с. Дуранкулак, д-р Десислав Тасков ще се срещне с жители на селото в читалището. \r\nВ 14:00 часа, в с. Крушари, общ. Крушари, проф Мариела Модева ще се срещне с обществеността в в клуба на БСП. \r\nВ 17:00 часа, в общ. Добричка, с. Плачидол, проф. Румен Гечев ще се срещне с жители в читалището.  \r\nВ 17:30 часа, в гр. Каварна, проф. Мариела Модева ще се срещне с граждани в залата на общината. \r\nВ 18:30 часа, в зала \"Зорница\" на читалище \"Йордан Йовков\", гр. Добрич,  проф. Румен Гечев и д-р Десислав Тасков ще се срещнат с обществеността.  \r\nВ 14:00 часа, в гр. Роман, Димитър Данчев ще се срещне с граждани в читалището. По- късно, в 17:30 часа той ще се срещне с жители на гр. Враца, в клуба на БСП. \r\nВ 15:00 часа, в гр. Стралджа, в р-н \"Хемус\", Петър Витанов и Тодор Стоилов ще се срещнат с граждани. В 17:00 часа, в залата на общ. Тунджа, ще се срещнат с творци, в рамките на Тунджански литературни дни. По-късно, в 18:15 часа, в гр. Ямбол, в конферентната зала на х-л \"Кабиле\", те ще се срещнат с младежи от гр. Ямбол и клуба \"Левите интелектуалци\".  \r\nВ 14:30 часа, Крум Дончев и Иван Кръстев ще посетят ГКПП Маказа.  \r\nВ 15:30 часа, в СУ \"П. Р. Славейков\", в гр. Кърджали  Иван Кръстев ще се срещне с учителския колектив.  \r\nВ 16:00 часа, Крум Дочев ще се срещне с граждани в центъра на гр. Момчилград. \r\n17:30 часа, Иван Кръстев и Крум Дончев ще се срещнат с членове на ТД \"Тракийско сърце\" и граждани в клуб \"Червеното. \" \r\n16:00 часа, в гр. Цар Калоян, Деница Златева ще се срещне с граждани в клуба на БСП.", "date": "2019.04.18", "title": "Кандидатите за евродепутати от БСП за България ще посетят общините Добрич, Враца, Ямбол, Кърджали и Разград"}
{"url": "http://www.focus-news.net/news/2019/04/18/2648148/ministar-nikolina-angelkova-125-mln-leva-e-byudzhetat-za-turisticheska-reklama-na-balgariya-za-2019-godina.html", "text": "12.5 млн. лева е бюджетът за туристическа реклама на България за 2019 година. Това каза във Велико Търново министърът на туризма Николина Ангелкова, предаде репортер на  Радио „Фокус“ – Велико Търново . Тяуточни, че бюджетът запазва равнището си от миналата година. В рамките на тези средства е планирано участие в международни и вътрешни туристически изложения, провеждането на интегрирани комуникационни кампании за България на 16 целеви пазара, участия в различни кампании със CNN, BBC, National Geographic, Travel TV, както и провеждане на вършената кампания „Неочаквана ваканция“.  \r\nМинистър Ангелкова припомни, че 2019 г. е обявена за година на вътрешния туризъм и в тази връзка са предвидени множество инициативи с туроператори и различни събития в тази насока, които да подпомогнат промотирането на страната, дигитален маркетинг, развитие на апликацията „Аз обичам България, надграждането и въвеждането на различни допълнителни функционалности свързани с виртуални турове, с представянето на забележителностите в страната по нов, интересен и интерактивен начин. \r\nНадежда КРЪСТЕВА", "date": "2019.04.18", "title": "Министър Николина Ангелкова: 12.5 млн. лева е бюджетът за туристическа реклама на България за 2019 година"}
{"url": "http://www.focus-news.net/news/2019/04/18/2648172/varna-narodniyat-predstavitel-ot-gerb-tanya-petrova-shte-bade-gost-na-predstavyane-na-inovativni-modeli-v-uchebnata-sreda-na-22-april.html", "text": "Народният представител от Парламентарната група на ГЕРБ Таня Петрова ще бъде гост на събитие, на което 32-ма учители от Варна и региона ще получат официално сертификати за обучението им по програмата Google Certified Educator. Това съобщиха от пресцентъра на  ПП ГЕРБ – Варна . Над 20 училища във Варненска област от общо 150 в цялата страна вече прилагат успешно концепцията за Креативна класна стая, разработена от Центъра за творческо обучение. Цялостният модел за иновативна трансформация на учебната среда и учебния процес чрез новите технологии ще бъде представен от 17.00 часа на 22 април в актовата зала на 7 СУ „Найден Геров“ във Варна. Събитието, организирано от Центъра за творческо обучение в партньорство с училището, е посветено на възможностите за вплитане на новите технологии в административната и учебната дейност. С участието на варненския депутат и дългогодишен училищен директор Таня Петрова, на членове на комисията за иновативни училища и експерти от образователния сектор ще бъдат обсъдени перспективите пред училищата в Облака и Google сертифицираните учители.", "date": "2019.04.18", "title": "Варна: Народният представител от ГЕРБ Таня Петрова ще бъде гост на представяне на иновативни модели в учебната среда на 22 април"}
{"url": "http://www.focus-news.net/news/2019/04/18/2648171/ep-novi-prognozi-za-mestata-v-sledvashtiya-evropeyski-parlament-es28.html", "text": "Парламентът публикува днес четвъртия и последен набор от прогнози, основани на поредица от национални анкети, относно състава на следващия (9-и) Европейски парламент (751 места), съобщават от  пресслужбата на ЕП . \r\nЕвропейският парламент публикува нова серия от прогнози относно това как може да изглежда разпределението на местата в следващия Европейски парламент на базата на данни от проучвания на обществено мнение, публикувани в 28-те държави членки, събрани преди 15 април 2019 г. Данните се базират на комплект от надеждни анкети, проведени от национални институти за проучвания на общественото мнение в държавите членки и обобщени от “Kantar Public” от името на Европейския парламент. Новите данни, представени тук, са основани на 43 специални анкети относно европейските избори от 21 страни.  \r\nДанните от предишните проучвания, публикувани на 29 март, също са актуализирани с преизчисляване на данните от Обединеното кралство за улесняване на сравнението с новия сценарий с участието на Обединеното кралство в изборите през май месец.  \r\nПартиите са разпределени към съществуващите политически групи или към Европейска политическа партия, с която са свързани. Всички нови политически партии и движения, които още не са обявили намеренията си, са категоризирани като „други“.  \r\nВсички данни могат да бъдат свалени от медийния пакет за изборите.  \r\nЕвропейските избори в България ще се състоят на 26 май.", "date": "2019.04.18", "title": "ЕП: Нови прогнози за местата в следващия Европейски парламент (ЕС28)"}
{"url": "http://www.focus-news.net/news/2019/04/18/2648166/milka-hristova-bsp-toplofikatsiya-sofiya-shte-zagubi-mnogo-seriozni-prihodi-ako-tsenata-na-kafyavata-energiya-bade-namalena.html", "text": "„Топлофикация“ София ще загуби много сериозни приходи, ако цената на „кафявата“ енергия бъде намалена и тя мине на цената на обичайната енергия на свободния пазар. Това каза пред журналисти заместник-председателят на Столичния общински съвет от БСП Милка Христова по време на редовно заседание на СОС, предаде репортер на   Агенция „Фокус“ . „В момента т. нар. „кафявата“ енергия, която произвежда Топлофикация чрез когенерацията, се изкупува на по-висока цена от обичайната електроенергия. С тази разлика в по-високата цена, на практика, се компенсира донякъде цената на топлоенергията“, заяви Христова. Тя подчерта, че до преди няколко години, съотношението между произведена топлоенергия и електрическа енергия, е било почти наравно – 50/50. „Ако в момента цената на „кафявата“ енергия бъде намалена и тя мине на цената на обичайната енергия на свободния пазар, това означава, че „Топлофикация“ София ще загуби много сериозни приходи. В момента ми е трудно да ви кажа, какъв е техният процент, но това при всички случаи е значителна сума, която няма как да бъде компенсирана по друг начин“, посочи Христова. \r\nПо думите ѝ неслучайно когенерационните системи се правят именно, за да дадат поносима цена на социалните услуги. „Една от идеите на Комисията, която е изградена от общински съветници, и се занимава с техническия одит, е да бъдат изградени допълнителни мощности за производство на „кафява“ енергия, така че да бъде запазена цената, като поносима на топлинната енергия. Това което се предлага, ще обслужи едрия бизнес, който недоволства от високите цени, които са на борсата за електрическа енергия, но на практика, пряко ще доведе до икономически фалит Топлофикация“, каза още тя. \r\n„Единственият вариант е КЕВР да намали цените и държавата пряко да субсидира цената на топлинната енергия. Нещо, което Европейското законодателство категорично забранява“, подчерта Христова. \r\nИрина ИВАНОВА", "date": "2019.04.18", "title": "Милка Христова, БСП: „Топлофикация“ София ще загуби много сериозни приходи, ако цената на „кафявата“ енергия бъде намалена"}
{"url": "http://www.focus-news.net/news/2019/04/18/2648169/afp-germanskiyat-vanshen-ministar-shte-otpatuva-za-madeyra.html", "text": "Министърът на външните работи на ФРГ Хайко Маас ще отпътува за португалския остров Мадейра, където по-рано през деня при автобусна катастрофа загинаха 29 германски туристи, предава  AFP . \r\n„Шокиран съм, че на Великденските празници ще се случи трагедия с толкова много хора“, се казва в изявление на Маас, в което се допълва, че министърът ще посети Мадейра, за да „разговаря лично със засегнатите“.  Тереза Герова", "date": "2019.04.18", "title": "AFP: Германският външен министър ще отпътува за Мадейра"}
{"url": "http://www.focus-news.net/news/2019/04/18/2648168/varhovna-kasatsionna-prokuratura-sezira-kpkonpi-za-izvarshvane-na-proverka-za-konflikt-na-interesi-na-bivshiya-zam-ministar-na-ikonomikata-aleksandar-manolev.html", "text": "Във Върховна касационна прокуратура се извършва проверка с оглед изнесени в медиите твърдения за извършени от заместник министър на икономиката Александър Манолев злоупотреби със средства, засягащи финансовите интереси на Европейския съюз. От ДФЗ са постъпили изисканите копия от проекта, финансиран по Програма за развитие на селските райони /ПРСР/, цитиран в публикациите – „Изграждане на жилищна сграда за гости в м. „Чинар куши“ гр. Сандански“. Това съобщиха от пресцентъра на  Прокуратурата . \r\nУстановено е безспорно, че договорът за отпускане на безвъзмездна финансова помощ по проекта в размер на 391 160 лева е сключен на 06.10.2014г. с  ЕТ „Агротрейд – Ана Димитрова“ и Александър Манолев не е бенефициент. \r\nВ хода на проверката са установени и следните обстоятелства:  1. На 13.02.2013 г. и на 25.10.2013 г.  Александър Манолев е учредил в полза на ЕТ „Агротрейд – Ана Димитрова“ право на строеж на „Жилищна сграда – къща за гости“, басейн и ограда в собствения си поземлен имот. 2.  На 01.10.2011г. Манолев е предоставил на ЕТ „Агротрейд – Ана Димитрова“ ползването на собствената си земеделска земя - лозе с площ от 9,7 дка. 3.  На 03.08.2015г., в качеството си  на управител и представител на „Ес Ди Ес Про“ ЕООД Манолев е предоставил на заем сумата от 700 000 лева на ЕТ „Агротрейд – Ана Димитрова“. 4.  Александър Манолев е представлявал ЕТ „Агротрейд – Ана Димитрова“ като упълномощено лице при извършената проверка на място на осъществената инвестиция по проекта, като е предоставил и документи, свързани с нея, изискани от експерти при Регионален технически инспекторат – Благоевград, съгласно контролен лист от 27.11.2015г. \r\nСъщевременно за периода 19.07.2017 г. – 18.04.2019 г. Александър Манолев е бил член на Управителния съвет на Държавен фонд „Земеделие“. \r\nСъгласно чл. 43 ал.1 т.1 и 2 от Наредба № 30/ 11.08.2008г. за условията и реда за предоставяне на безвъзмездна финансова помощ по мярка \"Разнообразяване към неземеделски дейности\" от Програмата за развитие на селските райони за периода 2007 - 2013 г. за срок 5 години след сключване на договора за отпускане на финансова помощ ползвателят е длъжен да използва придобитите въз основа на одобрения проект активи по предназначение. \r\nА съгласно разпоредбата на чл. 46 от същата Наредба в случай, че ползвателят на помощта не изпълнява свои нормативни или договорни задължения след изплащане на финансовата помощ, РА може да поиска връщане на вече изплатени суми заедно със законната лихва върху тях и/или да прекрати всички договори, сключени с ползвателя на помощта. \r\nС оглед на установените обстоятелства и предвид правомощията на УС на ДФЗ по чл. 19 ал.1 т.4 от Закона за подпомагане на земеделските производители да осъществява контрол за целевото разходване на средствата, ВКП сезира КПКОНПИ за извършаване на проверка и преценка за конфликт на интереси за Александър Манолев.", "date": "2019.04.18", "title": "Върховна касационна прокуратура сезира КПКОНПИ за извършване на проверка за конфликт на интереси на бившия зам.-министър на икономиката Александър Манолев"}
{"url": "http://www.focus-news.net/news/2019/04/18/2648160/gen-konstantin-popov-gerb-sazdavaneto-na-voennovazdushnoto-uchilishte-e-strategichesko-reshenie-i-dava-znak-za-badeshteto-na-balgarskata-aviatsiya.html", "text": "Създаването на Военновъздушното училище е стратегическо решение и дава знак за бъдещето на българската авиация.  \r\nТова каза председателят на Комисията по отбрана ген. Константин Попов по време на разискванията по проекторешението за създаване на Висше военновъзддушно училище в Долна Митрополия, предаде репортер на  Агенция „Фокус“ . \r\nВ Комисията по отбрана ние неколкократно поставихме въпроса, имахме питане към министъра, следяхме работата по възстановяване на Военновъздушното училище. Тук искам да използвам възможността да благодаря на всички, които участваха в този процес. Много хора, дълго време, обмисляха, претегляха и наистина се стигна до този момент“, допълни ген. Попов. \r\n„Защо България заслужава да има военновъздушно училище? Може би малко емоционално, но тук е мястото да кажа, че в българския ген има нещо заложено, което е видно от нашата история. Българската авиация има наистина славна история, славни традиции“, каза още ген. Попов и посочи, че българите са използвали първи самолета като бойно средство.  \r\n„С възстановяването на Военновъздушното училище ние даваме знак за бъдещето на българската авиация. То е свързано най-вече с придобиването на нов тип боен самолет и с подготовката на кадри“, допълни още ген. Попов.  \r\nГенералът уточни, че с възстановяването на Военновъздушното училище се разкрива възможност и за подготовка на кадри в гражданската авиация. „Знаем, че в световен план и в региона, и в България има страхотен глад за кадри за гражданската авиация. Мисля, че имаме и по-далечна цел. Доказали сме, че сме марка, че сме обучавали и възпитавали хора, които са от други държави и курсанти, и цивилни. Тази по-далечна цел е свързана с обучаването на граждани от чужди държави“, допълни ген. Попов.  \r\nДеница КИТАНОВА", "date": "2019.04.18", "title": "Ген. Константин Попов, ГЕРБ: Създаването на Военновъздушното училище е стратегическо решение и дава знак за бъдещето на българската авиация"}
{"url": "http://www.focus-news.net/news/2019/04/18/2648170/ministar-nikolina-angelkova-otchita-se-rast-s-43-na-prihodite-ot-noshtuvki-prez-parvite-dva-mesetsa-na-godinata.html", "text": "Отчита се ръст с 4,3%  на приходите от нощувки през първите два месеца на годината. Това каза във Велико Търново министърът на туризма Николина Ангелкова, предаде репортер на  Радио „Фокус“ – Велико Търново . Тя посочи, че приходите за първите два месеца на 2019 година са 425 млн. евро, което е с 4,3% повече от миналата година. Ръстът на нощувките в местата за настаняване с 10 и повече легла за периода е 5,8%. По думи на министър Ангелкова за този период се отчита спад на международните туристи с 1%.  \r\n„Това означава, че идват по-малко туристи, но остават по-дълго в страната ни и харчат повече. Това от своя страна подпомага икономиката. Надявам се тази тенденция през годината да се запази, независимо от броя на чуждестранните туристи, които посещават страната ни. За нас е важно да върнем и българските туристи. Желанието ни е те да изберат България – не само българското Черноморие, не само зимните ни курорти, но и такива прекрасни места като Велико Търново, за да я опознаят по-добре. Затова усилено промоцираме нашата кампания във вътрешността на страната“, посочи Николина Ангелкова. \r\nНадежда КРЪСТЕВА", "date": "2019.04.18", "title": "Министър Николина Ангелкова: Отчита се ръст с 4,3%  на приходите от нощувки през първите два месеца на годината"}
{"url": "http://www.focus-news.net/news/2019/04/18/2648174/zhivko-yanakiev-direktsiya-byuro-po-truda-burgas-startira-vtori-etap-na-shema-obucheniya-i-zaetost.html", "text": "Стартира втори етап на схема „Обучения и заетост“ от 1 април. Това съобщи Живко Янакиев, директор на ДБТ – Бургас, по време на пресконференция, предаде репортер на  Радио „Фокус“ – Бургас . По думите му, за разлика от първи етап, в този е увеличен процентът на съфинансиране от страна на заетите лица. „В първия етап предвиденото съфинансиране бе 15 %, а във втория – 50%. Предполагам идеята на управляващите органи е свързана с това от възможността да се възползват хора, които са мотивирани – имат необходимост или намерение за реализация в друга сфера“, отбеляза Янакиев.  \r\nТой добави, че към момента 23 души са подали заявление, а по-голямата част от тях са се насочили към чуждоезиково обучение, а не към придобиване на професионална квалификация. „В първия етап допустими бяха лица със средно или по-ниско образование, докато във втория се дава възможност и за хора над 55 години с висше образование да се включат в избраните от тях обучения. Предполагам, че тази разлика с първия етап е продиктувана от промените на пазара на труда през годините. По някои от професиите вече няма толкова търсене, както преди години – за инженер-химици например, затова алтернативата за хората с такава квалификация, е да се преориентират, за да се реализират“, каза още Янакиев. Той добави, че, освен това, за трета година действа мярка за мобилност на безработните лица, която се изразява в ежемесечно  финансово подпомагане за квартира, транспортни разходи, такса за детска градина, интернет услуги и други. \r\nМария ПОПЧЕВА", "date": "2019.04.18", "title": "Живко Янакиев, Дирекция „Бюро по труда“ – Бургас: Стартира втори етап на схема „Обучения и заетост“"}
{"url": "http://www.focus-news.net/news/2019/04/18/2648176/ministar-boil-banov-poveche-balgarska-literatura-v-turtsiya-i-turska-literatura-v-balgariya-e-klyuch-kam-dobrite-ni-vzaimootnosheniya.html", "text": "Присъствието на българска литература в Турция и на турска литература в България е един много силен ключ към добрите взаимоотношения между двете държави. Това събитие е силно начало за още повече възможности за работа и издаване на нашите прекрасни писатели и поети в Турция. Министерството на културата ще оказва съдействие за подобни инициативи и занапред. Това каза министърът на културата Боил Банов по време на представянето на първата българска антология със съвременни къси разкази на турски език в Босфорския университет в Истанбул (Робърт колеж) късно снощи, съобщиха от пресцентъра на  министерството .   \r\nСъбитието беше организирано от посолството ни в Анкара с подкрепата на Министерството на културата. В сборника са включени общо 18 автори, като от тях на представянето присъстваха лично Алек Попов, Александър Шпатов, Ангел Игов, Весела Ляхова, Владимир Зарев, Георги Господинов, Деян Енев, Елена Алексиева, Захари Карабашлиев, Калин Терзийски, Петър Делчев, Петър Чухов. \r\nПосланик Надежда Нейнски отбеляза, че антологията е протегната ръка към турския читател – да се запознае със съвременната литература на съседна България - европейска, космополитна, но и много близка до неговата собствена чувствителност. \r\n„Разбираме, че в свят като днешния, ако нещо може да ни обясни какво се случва, е разказването на истории“, посочи Георги Господинов. Захари Карабашлиев допълни, че нещата, които сближават българи и турци, са безкрайно много повече от нещата, които ни разделят.  \r\nСлед края на срещата турският министър на културата и туризма Мехмет Ерсой се свърза с министър Банов по телефона, за да изрази съжалението си, че служебни ангажименти не са му позволили да присъства на срещата. Двамата се обединиха около мнението, че заедно ще могат да окажат още по-голяма подкрепа за преводи и издаване на литература на двата езика.", "date": "2019.04.18", "title": "Министър Боил Банов: Повече българска литература в Турция и турска литература в България е ключ към добрите ни взаимоотношения"}
{"url": "http://www.focus-news.net/news/2019/04/18/2648178/denitsa-zlateva-bsp-i-edin-glas-nad-gerb-na-evroizborite-shte-bade-pobeda.html", "text": "Тези избори са важни за БСП, защото политическата цел, която сме си поставили е победа и предсрочни парламентарни избори след това. Надяваме се, че Русе ще донесе тази очаквана победа на БСП. Това каза зам.-председателят на НС на БСП Деница Златева пред журналисти в Русе, съобщиха от пресцентъра на  партията . Тя коментира, че БСП стартира предкампанията си именно от Русе, който е един от най-европейските градове в България, с разговор със студенти за възможностите, които Европа дава за образование, развитие и стартиране на собствен бизнес. \"Нашата цел е да спечелим европейските избори, затова и един глас над ГЕРБ ще бъде победа\", заяви Златева. Тя коментира още, че е радващо, че ГЕРБ са размислили и са върнали стария праг на преференциите, защото европейските избори са и мажоритарни, и всеки български гражданин има право да посочи кой кандидат предпочита. \r\nПо- късно Деница Златева се срещна с работещи в сферата на текстилната индустрия и производство на конфекция в общ. Бяла. Темите, който се обсъждаха бяха заплащането на труда в България и Европа, както и  възможностите, които дава европейското финансиране за развитие и модернизиране в сферата.", "date": "2019.04.18", "title": "Деница Златева, БСП: И един глас над ГЕРБ на евроизборите ще бъде победа"}
{"url": "http://www.focus-news.net/news/2019/04/18/2648181/aleksandar-andreev-tsik-na-stranitsata-na-tsik-veche-e-aktivna-proverkata-za-spisatsite-s-izbirateli-koito-podkrepyat-registratsiyata-na-partii-i-koalitsii.html", "text": "На страницата на ЦИК вече е активна проверката за списъците с избиратели, които подкрепят регистрацията на партии и коалиции. Това каза на брифинг говорителят на Централната избирателна комисия (ЦИК) Александър Андреев, предаде репортер на  Агенция „Фокус“ .  \r\n„Към момента има 19 жалби, от които 15 срещу решения на ЦИК за назначаване на РИК и 4 за регистрация на партии и коалиции. Всичките обжалвания вече са приключили“, обясни Андреев. Той посочи, че решенията на ВАС потвърждават решенията на ЦИК във връзка с постановените откази. \r\n„На страницата на ЦИК вече е активна проверката за списъците на избиратели, които подкрепят регистрацията на партии и коалиции. По-късно ще може да се извърши и проверката за независимите кандидати“, посочи той. Андреев посочи, че на страницата на ЦИК е качено съобщение и как избирателите могат да проверят в коя секция трябва да гласуват. \r\nЦветилена СИМЕОНОВА", "date": "2019.04.18", "title": "Александър Андреев, ЦИК: На страницата на ЦИК вече е активна проверката за списъците с избиратели, които подкрепят регистрацията на партии и коалиции"}
{"url": "http://www.focus-news.net/news/2019/04/18/2648175/aleksandar-andreev-tsik-tri-oferti-sa-postapili-za-osiguryavaneto-na-mashinnoto-glasuvane-izborat-na-firma-tryabva-da-priklyuchi-do-25-april.html", "text": "До 25 април трябва да приключи изборът на фирмата, която ще достави 3000 машини за гласуване на евроизборите. Това каза на брифинг говорителят на Централната избирателна комисия (ЦИК) Александър Андреев, предаде репортер на  Агенция „Фокус“ .  \r\nАндреев обясни, че оферти са подадени от три фирми и са за наемане на 3000 специализирани устройства, софтуер и всички логистични дейности, свързани с осигуряването на машинното гласуване. „До 25 април специално назначена комисия трябва да приключи своята работа и да докладва на ЦИК своето предложение за избор на някой от кандидатите“, обясни Андреев и посочи, че критерият за подбор, който е залегнал, е най-ниската цена. \r\nЦветилена СИМЕОНОВА", "date": "2019.04.18", "title": "Александър Андреев, ЦИК: Три оферти са постъпили за осигуряването на машинното гласуване, изборът на фирма трябва да приключи до 25 април"}
{"url": "http://www.focus-news.net/news/2019/04/18/2648173/vladimir-toshev-gerb-sas-sazdavaneto-na-visshe-voennovazdushno-uchilishte-davame-povod-za-gordost-na-vvs-na-balgarskata-armiya-na-vaorazhenite-ni-sili-i-na-tsyala-balgariya.html", "text": "В момента, в който гласуваме създаването на Висше военновъздушно училище, даваме повод за гордост на ВВС, на Българската армия, на въоръжените ни сили и на цяла България. Това каза народният представител от ПГ на ГЕРБ Владимир Тошев по време на дебатите по проекторешението за създаване на Висше военновъздушно училище „Георги Бенковски“, предаде репортер на  Агенция „Фокус“ . „Един стратегически ход правим днес, който е реакция в една стратегическа грешка, която бяха извършили нашите предшественици 2002 г., когато закриват Военновъздушното училище“. каза още Тошев. Той отбеляза, че това, което парламентът върши днес е правилно в дългосрочен план и за това има доста исторически, военнополитически и чисто емоционални причини. Тошев обърна внимание, че още 1914 г. се създава авиационна школа, която обучава летци за бойната ни авиация. „Тази школа през 1915 г. е трансформирана в аеропланно училище и след това през 1928 г. в София се създава военновъздушно училище, което 1948 г. се премества в Долна Митрополия и съществува до 2002 г. под името „Георги Бенковски“. Изключително богата биография, изключително добри специалисти“, допълни още Тошев.  \r\nДеница КИТАНОВА", "date": "2019.04.18", "title": "Владимир Тошев, ГЕРБ: Със създаването на Висше военновъздушно училище даваме повод за гордост на ВВС, на Българската армия, на въоръжените ни сили и на цяла България"}
{"url": "http://www.focus-news.net/news/2019/04/18/2648183/burgas-gradat-se-vklyuchva-v-initsiativata-balgariya-pee-s-dva-kontserta-v-petak-i-sabota-s-vhod-svoboden.html", "text": "За втора поредна година Бургас ще се включи в Националната инициатива на Българския хоров съюз – „България пее“, но този път не с един, а с два концерта. Първият е в петък (19 април), от 19.00 часа, когато осем хорови колектива ще излязат на сцената на НХК. Вторият концерт ще бъде на следващия ден, 20 април, също от 19.00 часа, в изложбена зала на Национална художествена академия – филиал-Бургас. Това съобщиха от пресцентъра на  Общината . На 19 април ще вземат участие детски хор „Артистини“ при НУМСИ „Проф. П. Владигеров“ с диригент Галя Русева, народен хор „Трепетлика“ с диригент Пепа Запрянова, вокална формация „Морски песъчинки“ с диригент Милена Добрева, детски хор „Милка Стоева“ при МКЦ с диригент Светла Стоева, женски хор при ПФА „Странджа“ с хормайстор Атанаска Бонева, вокален ансамбъл „Фортисимо“ с диригент Милена Добрева, смесен хор „Бургас“ при МКЦ с диригент Светла Стоева, хор „Родна песен“ с диригент Милена Добрева.  \r\nВ следващия концерт (на 20 април) ще участват детски хор „Милка Стоева“ при МКЦ и академичен хор „Света Параскева“ към НХА. Гостуващият академичен хор при Национална художествена академия, под диригентството на Галина Луканова, ще внесе тържественост с изпълнението на студентския химн, на православните песнопения, с енергията на българския фолклор и експресивността на негърските спиричуъли. По-младите им колеги от детски хор „Милка Стоева“ с диригент Светла Стоева ще допълнят богатата хорова палитра на концерта с изпълнения на творби от бележити български композитори, ще зарадват публиката с популярната музика на Д. Елингтън, Б. Андершон, Фр. Меркюри.  \r\nВходът за двата концерта е свободен и това ще донесе приятни мигове на бургаската публика с хоровото изкуство. Събитията в Бургас се организират от Община Бургас и Младежкия културен център.  \r\n„България пее“ е национална инициатива на Българския хоров съюз за популяризиране на хоровото пеене и поставянето му във фокуса на общественото внимание. Кампанията има за цел да покаже принадлежността на хиляди българи към това въздействащо изкуство, да представи красотата, богатството и колорита на хоровото майсторство в България. Друга цел на инициативата е да обедини хоровете от страната в името на обща идея и да насърчи тяхното развитие.", "date": "2019.04.18", "title": "Бургас: Градът се включва в инициативата „България пее“ с два концерта в петък и събота с вход свободен"}
{"url": "http://www.focus-news.net/news/2019/04/18/2648185/nataliya-krasteva-zam-kmet-na-ruse-shte-izvarshim-tsyalosten-monitoring-i-kontrol-za-osiguryavane-kachestvoto-na-vazduha-v-grada.html", "text": "Община Русе ще извърши цялостен мониторинг и контрол за осигуряване качеството на въздуха в града.Това каза за предаването „Екологичен резонанс” на Радио „Фокус” Наталия Кръстева, зам.-кмет „Комунални дейности” в Община Русе по повод екологичния проект „Българските общини работят заедно за подобряване качеството на атмосферния въздух” по програма LIFE на Европейската комисия, който изпълнява общината, където водещ бенефициент е Столична община, а подпомагащи партньори са общините Русе, Бургас, Велико Търново, Монтана и Стара Загора. Ще бъдат използвани различни източници на финансиране, включително и средства от Европейския съюз, за изпълнение на мерките за качеството на въздуха, уточни Кръстева. „Ще разработим програма за качеството на атмосферния въздух за следващия програмен период въз основа на информация, която предстои да съберем. Община Русе ще работи и за повишаване на осведомеността, като ще създадем една организация, за да бъде информирана обществеността, а именно гражданите и НПО да бъдат партньори, както и опоненти, и коректив на администрациите по отношение на качеството на въздуха”, коментира зам.-кметът на Община Русе. Тя добави, че по проекта ще бъдат подменени и отоплителните инсталации в домакинства за преминаване към алтернативно и екологично отопление. „Ще разработим механизъм за преход към две алтернативни форми на отопление и ще изградим капацитета на всички бенефициенти, а именно общините, които участват, които ще включват обучение на различните звена в различен период от време, създаване на платформи за обмен на информация”, обясни Кръстева. Тя обърна внимание, че интересът от страна на гражданите е голям, но проектът ще обхване 1500 домакинства. „Не всеки подал заявление за намерение би бил потенциално избран за смяна на отоплителната инсталация. В рамките на проекта ще бъдат закупени две мониторингови станции, които ще бъдат ситуирани в районите, които ще бъдат предмет на интервенция, където ще бъдат подменени отоплителните уреди”, каза тя. Зам.-кметът по „Комунални дейности” в Община Русе отбеляза, че станциите ще измерват дали реално има напредък и изменение в конкретния район. \r\nЙоланда ПЕЛОВА", "date": "2019.04.18", "title": "Наталия Кръстева, зам.-кмет на Русе: Ще извършим цялостен мониторинг и контрол за осигуряване качеството на въздуха в града"}
{"url": "http://www.focus-news.net/news/2019/04/18/2648177/d-r-kalin-popovski-obedineni-patrioti-nadyavam-se-v-perspektiva-vissheto-voenno-uchilishte-da-stane-strategicheski-tsentar-za-obuchenie-na-balkanskiya-poluostrov.html", "text": "Надявам се в перспектива Висшето военно училище да стане стратегически център за обучение на Балканския полуостров.Това каза народният представител от ПГ на „Обединени патриоти“ и депутат от 15-ти МИР Плевен д-р Калин Поповски по време на дебатите по проекторешението за създаване на Висше военновъздушно училище \"Георги Бенковски\", предаде репортер на  Агенция \"Фокус\"  . „Днес правим един ход, с който изправяме една несправедливост, нанесена 2002 г. на Висшето военновъздушно училище град Долна Митрополия, Плевенска област. Освен, че тогава му беше отнет статутът на самостоятелно висше учебно заведение, и се превърна в един факултет с отмиращи функции“, коментира още д-р Поповски. \r\n„Връщаме статута на Висшето военновъздушно училище и се надяваме в перспектива да стане един стратегически център за обучение и на Балканския полуостров“, допълни още д-р Поповски.  \r\nДеница КИТАНОВА", "date": "2019.04.18", "title": "Д-р Калин Поповски, „Обединени патриоти“: Надявам се в перспектива Висшето военно училище да стане стратегически център за обучение на Балканския полуостров"}
{"url": "http://www.focus-news.net/news/2019/04/18/2648186/haskovo-okrazhnata-prokuratura-privleche-kato-obvinyaemi-i-zadarzha-dvama-chuzhdi-grazhdani-za-kontrabanda-na-288-kg-heroin.html", "text": "Под ръководството и наблюдението на Окръжна прокуратура - Хасково се води разследване за контрабанда на високорисково наркотично вещество хероин, като контрабандата е в особено големи размери и случаят е особено тежък. Това съобщиха от  Апелативна прокуратура - Пловдив . Установеният и иззет по надлежния ред хероин е с общо брутно тегло 288,380 кг на обща стойност 17  744  700 лв. по цени за съдопроизводството.  \r\nРазследването се извършва от разследващ митнически инспектор при Агенция „Митници“ под прякото ръководство на наблюдаващ прокурор от Окръжна прокуратура - Хасково. Като обвиняеми са привлечени иранският гражданин с инициали С.Р., на 36 г., и турският гражданин с инициали С.Й., на 40 г.  \r\nВ тези случаи Наказателния кодекс предвижда наказание лишаване от свобода от 15 до 20 години и глоба от двеста хиляди до триста хиляди лева. Двамата обвиняеми са задържани за срок от 72 часа с постановление на наблюдаващия прокурор.  \r\nДо момента е установено, че на 14.04.2019 г., на ГКПП „Капитан Андреево“, при извършена от служители на Агенция „Митници“ щателна митническа проверка, включително и с рентгенова апаратура, в товара на товарен автомобил с иранска регистрация, управляван от С.Р. ирански гражданин, са открити общо 288,380 кг хероин. Превозваният товар представлявал камера (машина) за боядисване с оборудване, състояща се от две части, поставени в дървени каси. Товарът бил документално оформени като колети от Иран до България, гр. Пловдив. По-голямата дървена каса съдържала самата камера за боядисване. След демонтиране на метална ламарина в пода на камерата се наблюдавали множество квадратни керамични плочи, залепени върху цялата долна вътрешна част към металната конструкция на камерата. Същите керамични плочи били залепени и върху цялата горна вътрешна част към металната конструкция на камерата. При демонтиране на керамичните плочи покриващи пода и тавана на камерата, във всяка една от плочите са открити квадратни пакети (общо 144 броя), обвити в прозрачен полиетилен и съдържащи бежово прахообразно вещество, което при тестване с полеви наркотест реагира на хероин. \r\nХероинът е иззет с протокол за претърсване и изземване, одобрен от Окръжен съд-Хасково. \r\nНаблюдаващият прокурор е възложил на служители от ГД „БОП“ при МВР и на други структурни звена от МВР, извършването на необходимите оперативно-издирвателни мероприятния.  В резултат на това е установен и получателят на товара в страната ни – турският гражданин С.Й., който също е привлечен като обвиняем. \r\nИзвършени са неотложни действия по разследването –претърсване и изземване в помещения и МПС, намиращи се в различни населени места в страната, в изключително кратък срок са разпитани множество свидетели и др. \r\nДнес, 18 април 2019 г., наблюдаващият прокурор внесе искане в Окръжен съд-Хасково за вземане на мярка за неотклонение „задържане под стража“ спрямо двамата обвиняеми.", "date": "2019.04.18", "title": "Хасково: Окръжната прокуратура привлече като обвиняеми и задържа двама чужди граждани за контрабанда на 288 кг хероин"}
{"url": "http://www.focus-news.net/news/2019/04/18/2648188/ministar-neno-dimov-prisaedinyavaneto-na-severna-makedoniya-kam-evropeyskiya-sayuz-e-strategicheski-interes-za-balgariya.html", "text": "Присъединяването на Северна Македония към Европейския съюз е стратегически интерес за България. Това каза за предаването „Екологичен резонанс” на Радио „Фокус” министърът на околната среда и водите Нено Димов по повод подписаното рамково споразумение между България и Северна Македония за сътрудничество в областта на опазването на околната среда и водите. „Специално в областта на околната среда е важно Северна Македония да изходи от опита, който имат централно- и източноевропейските държави, защото ние навремето се възползвахме от опита на западните държави, но той се оказа твърде неприложим за нашата историческа даденост, която споделяме на практика и с Република Северна Македония, така че може би много по-полезни биха им били държавите от Централна и Източна Европа, които са членки на Европейския съюз в момента, в частност предложих услугите на България и за хоризонталното законодателство, и за специалните закони, които се приемат, защото ние наистина натрупахме много опит през последните 20 години и може да помогнем на нашите приятели от Северна Македония с опита, който сме натрупали през тези години и като страна кандидат-членка, и като страна членка в момента”, обясни министър Нено Димов, като обърна внимание и на перипетиите, през които е преминала България. „Това, което го посъветвах на първо място, е много съсредоточено да внимава върху интереса, който има Македония, защото неслучайно в Българското председателство на Съвета на ЕС – Западните Балкани бяха на фокус и бяха основна тема, която и до ден днешен продължава да е изключително важна. Участието на Република Северна Македония в Европейския съюз е стратегически интерес, както и останалите западнобалкански държави за България”, коментира министърът на околната среда и водите. Той добави, че позитивите от присъединяването на дадена държава към Европейския съюз са безспорни, сред които е солидарността и сериозната финансова и институционална подкрепа за реализирането на инфраструктурни проекти, както и за изграждането на административния капацитет. \r\nЙоланда ПЕЛОВА", "date": "2019.04.18", "title": "Министър Нено Димов: Присъединяването на Северна Македония към Европейския съюз е стратегически интерес за България"}
{"url": "http://www.focus-news.net/news/2019/04/18/2648180/vitseadmiral-plamen-manushev-prizovavam-komandvaneto-i-voennoto-rakovodstvo-da-podberat-pravilniya-chovek-nachelo-na-voennovazdushnoto-uchilishte-za-da-ne-ostane-to-na-kniga.html", "text": "Призовавам командването и военното ръководство на армията да подберат правилния човек начело на Военновъздушното училище, за да не остане то на книга. Това каза народният представител от ПГ на ГЕРБ вицеадмирал Пламен Манушев по време на дебатите по проекторешението за създаване на Висше военновъздушно училище \"Георги Бенковски\", предаде репортер на  Агенция \"Фокус\" . Той отправи призива си и към командира на ВВС. Според него ще се изискват години труд от всички, които работят там, за да се направи всичко. Манушев пожела на летците попътен вятър, да няма много подводни камъни. „Дълги години в нашата история, най-голямото военновъздушно формирование е било във флота, хидропланната станция в Чайка“, каза още вицеадмиралът и посочи, че в морето се разчита само на авиацията да ги защитава.„Попътен вятър на Висшето военновъздушно училище. Напред и нагоре“, каза още Пламен Манушев.  \r\nДеница КИТАНОВА", "date": "2019.04.18", "title": "Вицеадмирал Пламен Манушев: Призовавам командването и военното ръководство да подберат правилния човек начело на Военновъздушното училище, за да не остане то на книга"}
{"url": "http://www.focus-news.net/news/2019/04/18/2648189/dobrich-v-obshtinata-se-provedoha-konsultatsii-za-sastavite-na-sektsionnite-izbiratelni-komisii-i-na-podvizhna-sik-za-evropeyskite-izbori.html", "text": "В Общината се проведоха консултации за съставите на секционните избирателни комисии (СИК) и на подвижна СИК за изборите за членове на Европейския парламент, предаде кореспондентът на  Радио „Фокус” – Варна . Консултациите са публични. Секция с подвижна избирателна кутия се образува, ако в срок до 11 май тази година, включително (14 дни преди изборния ден) има подадени не по-малко от 10 заявления. Образувани са на територията на Община град Добрич 126 избирателни секции със Заповед на кмета за произвеждане на изборите. При наличие на не по-малко от 10 избиратели ще бъдат образувани по една избирателна секция в Многопрофилната болница за активно лечение, Дома за стари хора и в Следствения арест. Със заповед са определени местата на територията на Община град Добрич за поставяне на агитационните материали по време на предизборната кампания. Секретарят на Общината Ася Кръчамарова съобщи, че на 15 април е обявена първа част от Избирателния списък за гласуване в изборите за членове на Европейския парламент от Република България на 26 май 2019 г. Той вече е публикуван в рубриката „Актуална тема“ на интернет страницата на Общината. Гражданите на друга държава, членка на ЕС, които отговарят на условията и желаят да бъдат вписани в избирателен списък, трябваше да представят заявление-декларация  по образец в Общината по адреса си на пребиваване в Република България в срок до 15 април. В тези избори избирателите в Добрич от секции № 005, 011, 012, 013, които досега са гласували в ЕГ „Гео Милев“, поради извършваните ремонтни дейности в училището, ще гласуват в ОУ„Стефан Караджа“.  \r\nЖулиета НИКОЛОВА", "date": "2019.04.18", "title": "Добрич: В Общината се проведоха консултации за съставите на секционните избирателни комисии и на подвижна СИК  за Европейските избори"}
{"url": "http://www.focus-news.net/news/2019/04/18/2648184/ministar-krasimir-karakachanov-dnes-e-dobar-den-za-balgarskata-aviatsiya.html", "text": "Днес е добър ден за българската авиация. Това каза вицепремиерът и министър на отбраната Красимир Каракачанов след като парламентът взе решение за създаване на Висше военновъздушно училище „Георги Бенковски“ в Долна Митрополия, предаде репортер на  Агенция „Фокус“  . Вицепремиерът благодари на депутатите и на министър-председателя Бойко Борисов. „Ако не беше решителната намеса на министър-председателя може би щяхме да продължим да работим още и да изтървем и тази учебна година. Неговата заслуга е ясна в този случай. Благодаря и на МОН“, допълни Каракачанов и отбеляза помощта на Комисията по отбрана в лицето на нейния председател ген. Константин Попов. „Факт е, че отново даваме възможност да се възроди едно от висшето ни военни училища, което има своята традиция, възпитала стотици, бих казал хиляди кадри“, заяви Красимир Каракачанов.  \r\nДеница КИТАНОВА", "date": "2019.04.18", "title": "Министър Красимир Каракачанов: Днес е добър ден за българската авиация"}
{"url": "http://www.focus-news.net/news/2019/04/18/2648191/sport-ruski-miliarder-iska-da-kupi-uilyams-vliza-vav-formula-1.html", "text": "Руският милиардер Дмитрий Мазепин се интересува да закупи отбора на Уилямс. Според италианското издание на „Моторспорт“ Мазепин е потърсил контакт преди месец и е продължил преговорите покрай Гран при на Китай. Милиардерът, който днес става на 51 години, е баща на пилота от GP3 Никита Мазепин. На пръв поглед изглеждало, че Дмитрий просто търси пряк път за сина си към Формула 1 – също както при Лорънс Строл и Ланс. Според новите слухове, обаче, Мазепин се интересува от придобиване на Уилямс.   \r\nБританският тим е в изключително тежка криза, като тази година двата им болида са далече назад и изглеждат непоправимо слаби. Пади Лоу напусна тима, а Клеър Уилямс е под голямо напрежение. Сър Патрик Хед се присъедини към отбора като консултант наскоро, но публична тайна е, че проблемите на легендарния тим са на първо място финансови. \r\nВенцислав ДРАГОМАНОВ", "date": "2019.04.18", "title": "Спорт: Руски милиардер иска да купи Уилямс, влиза във Формула 1"}
{"url": "http://www.focus-news.net/news/2019/04/18/2648190/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Започва работа по проект „Подобряване на социалната инфраструктура за деца с увреждания в Община Асеновград”. Ще бъдат извършени ремонтни дейности по преустройството на сградата на бившия ДДЛРГ „Таню войвода” във връзка с преместването на Дневен център за деца с увреждания. Повече за това ще разберем от зам.-кмета инж. Мария Вълканова в началото на предаването  „Асеновград – Богоизбран пред портите на Родопите“  по  Радио „Фокус“-Пловдив . С традиционното изписване на вълшебни великденски яйца започнаха пролетните празници в Асеновград. Също от Мария Вълканова ще чуем какво предвижда програмата, която Общината е подготвила за тези празнични дни. \r\nТези и още новини ще чуете в днешното предаване. Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. \r\nВодещ на предаването е Цветана Тончева.", "date": "2019.04.18", "title": "Акценти в предаването „Асеновград – Богоизбран пред портите на Родопите“ по Радио „Фокус”-Пловдив"}
{"url": "http://www.focus-news.net/news/2019/04/18/2648194/bisera-borisova-psiholog-anoreksichnoto-raztroystvo-mozhe-da-bade-sapatstvano-s-povishena-trevozhnost-i-depresivitet.html", "text": "Анорексичното разтройство може да бъде съпътствано с повишена тревожност и депресивитет. Това каза за  Радио „Фокус“-Пирин  психологът Бисера Борисова. Тя допълни, че също така сънят се променя неминуемо, тъй като вече и тялото започва да страда от недохранване. „Знаете, че всичко е свързано, така че един неспокоен сън е достатъчен факт, който води до обща умора. Това също са признаци, които могат да бъдат забелязани. Доста често хората, които страдат от това разтройство се натоварват с прекалено много спорт, с по-тежко натоварване и повече часове във фитнес залите или други видове активност“, заяви психологът.  \r\nБорисова добави, че е изключително важно да се наблюдават ритуалите, които са свързани с храненето, тъй като някои от хората избират да ядат само плодове и зеленчуци, съпътствано с прием на по-голямо количество течност, или някакви други ритуали, които са по отношение на храненето – може например буквално да сяда и да избутва храната от чинията, за да яде колкото се може по-малко, дори има и случаи, в които прехвърлят в чинията на някой друг собствената си храна. По думите й има и случаи, в които болните тайно изхвърлят храната си, без никой да разбере. „Много е характерен и един стремеж да хранят околните с колко се може по-калорична храна, сякаш искат този товар да бъде снет от раменете им и д бъде прехвърлен върху някой друг“, каза още тя. \r\nНатали СТЕФАНОВА", "date": "2019.04.18", "title": "Бисера Борисова, психолог: Анорексичното разтройство може да бъде съпътствано с повишена тревожност и депресивитет"}
{"url": "http://www.focus-news.net/news/2019/04/18/2648182/edinodushno-parlamentat-odobri-otkrivaneto-na-visshe-voennovazdushno-uchilishte-georgi-benkovski-v-dolna-mitropoliya.html", "text": "Парламентът одобри откриването на Висше военновъздушно училище „Георги Бенковски“ в Долна Митрополия, предаде репортер на  Агенция „Фокус“ . „За“ проекторешението на Министерски съвет гласуваха единодушно 87  народни представители. Предвидено е решението да влезе в сила от 1 януари 2020 г. Основен мотив за откриване на самостоятелно висше военновъздушно училище е нарастващата необходимост от промяна на модела за подготовка на специализирани кадри, отговарящи на съвременните изисквания на Военновъздушните сили и авиацията. Предвижда се Висшето военновъздушно училище „Георги Бенковски“ да е държавно висше военно училище, създадено на базата на сегашния факултет „Авиационен“ на Националния военен университет „Васил Левски“ – Велико Търново. Висшето военновъздушно училище ще е структура на пряко подчинение на министъра на отбраната – държавно висше военно училище със седалище Долна Митрополия, ще има свое знаме, печат и празник на 25 май. Предметът на дейност на училището включва обучение на курсанти и военнослужещи за придобиване на висше образование на образователно-квалификационна степен „бакалавър“ в професионално направление „Военно дело“ от област на висшето образование „Сигурност и отбрана“ по специалности от регулираната професия „Офицер за тактическо ниво на управление“, както и по специалности от областите на висшето образование „Социални стопански и правни науки“, „Технически науки“ и „Сигурност и отбрана“. В училището ще се обучават студенти за придобиване на висше образование на образователно-квалификационни степени „бакалавър“ и „магистър“ по акредитирани професионални направления от областите на висшето образование: „Социални, стопански и правни науки“ и „Технически науки“. В новото училище ще могат да се извършва обучение за придобиване на висше образование на образователна и научна степен „доктор“ по акредитирани докторски програми, обучение за повишаване на квалификацията, специализирано обучение, придобиване на квалификация и професионална подготовка на военнослужещи, цивилни служители, служители от други министерства и ведомства и на граждани при условия и по ред, определени с акт на министъра на отбраната. Началникът на Висшето военновъздушно училище „Георги Бенковски“ упражнява правомощия на ректор по Закона за висшето образование. \r\nДеница КИТАНОВА", "date": "2019.04.18", "title": "Единодушно парламентът одобри откриването на Висше военновъздушно училище \"Георги Бенковски\" в Долна Митрополия"}
{"url": "http://www.focus-news.net/news/2019/04/18/2648195/otets-tihomir-yosifov-hram-sv-paraskeva-pleven-vnimanieto-na-sluzhitelite-na-hrama-i-na-organite-na-reda-e-zaostreno-po-povod-predstoyashtite-praznitsi.html", "text": "Вниманието  на служителите на храма и на органите на реда е заострено по повод предстоящите празници. Това каза  за   Радио Фокус     отец Тихомир Йосифов, председател на настоятелството на храм ,,Св. Параскева\"- Плевен. \"Църквата е изцяло мраморна, няма дървен материал по корпуса. Имаме пет пожарогасителя. Предвиден е и отговорник, който да следи за пожарната безопасност. От четиридесет години нямаме регистриран пожар. За разлика от Нотр Дам нямаме лесно запалими дървени конструкции\", каза отец Тихомир Йосифов. \"Имаме и такива отговорници, които следят какви хора влизат, какъв багаж носят, как се държат, да няма такива, които да изблъскат някого. Имаме отговорници, които да следят и за джебчии. Предвидена е и служба за Възкресение по-късно вечерта, вниманието както на служителите на храма, така и на органите на реда е заострено. Обръщаме повече внимание на мерките за безопасност\", коментира още отец Тихомир Йосифов.  \r\nВиолета КРЪСТЕВА", "date": "2019.04.18", "title": "Отец Тихомир Йосифов,  храм \"Св. Параскева\" - Плевен: Вниманието  на служителите на храма и на органите на реда е заострено по повод предстоящите празници"}
{"url": "http://www.focus-news.net/news/2019/04/18/2648179/aleksandar-andreev-tsik-protsedurite-za-teglene-na-zhrebiy-za-izborite-shte-badat-izvarsheni-na-24-april.html", "text": "Процедурите за теглене на жребий за изборите ще бъдат извършени на 24 април. Това каза на брифинг говорителят на Централната избирателна комисия (ЦИК) Александър Андреев, предаде репортер на  Агенция „Фокус“ .  \r\nТой посочи, че през последната седмица са приети няколко принципни решения. „Беше прието решението за условията и реда за гласуването на избирателите с увредено зрение и затруднение в придвижването. Те могат да подадат заявление до 11 май за гласуване с подвижна избирателна кутия. Биха могли да гласуват и в свободно избрана от тях секция, която им е удобна“, обясни говорителят на ЦИК. Той посочи, че те ще могат да се възползват при определени условия и от общински транспорт. \r\n„Към днешна дата кандидатите, които вече окончателно са регистрирани, са 15 партии, 8 коалиции и 10 инициативни комитета. Отхвърлена е жалбата на Коалиция „За теб, България“, както и тази на един инициативен комитет, чиито документи не съответстваха на Изборния кодекс“, заяви Андреев.   \r\n„Процедурите за теглене на жребий за изборите ще бъде извършено на 24 април в 15.00 ч.“, припомни Андреев. Той посочи, че е взето решението и за преброяването с преференции. „С измененията, които бяха въведени, беше изменено насочването на преференциите – те започват вече със 100 отпред и ще са от 101 до 117“, заяви Андреев. Той посочи, че до днес електронно и чрез МВнР са постъпили над 2000 броя заявления за гласуване извън страната.  \r\n„В момента продължава регистрацията на листите. Към момента са регистрирани 5 кандидатски листи – 4 от тях са на партии, а една на коалиция“, обясни той. Андреев посочи, че до 20 април могат да бъдат подавани заявления за промяна на имена на партии и коалиции, а на 26 април започва предизборната кампания. \r\nЦветилена СИМЕОНОВА", "date": "2019.04.18", "title": "Александър Андреев, ЦИК: Процедурите за теглене на жребий за изборите ще бъдат извършени на 24 април"}
{"url": "http://www.focus-news.net/news/2019/04/18/2648199/vitseprezidentat-iliyana-yotova-shte-razgovarya-s-chuzhdestranni-studenti-ot-balgarski-proizhod.html", "text": "В Пловдивски университет „Паисий Хилендарски“ вицепрезидентът Илияна Йотова организира Студентска лаборатория „Перспективи за развитие с българска диплома“ на 19 април, петък. Това съобщиха от  прессекретариата на държавния глава . Това е поредната среща на вицепрезидента с чуждестранни студенти от български произход, които учат във висши учебни заведения в страната по ПМС №103 и ПМС №228. Със студентите Илияна Йотова ще разговаря за избора им да получат висше образование в България, за възможностите за реализация и трудностите пред тях.  \r\nСъбитието е с начален час 10.30 и ще се проведе в зала „Компас“, ПУ „Паисий Хилендарски“. По-късно в петък вицепрезидентът ще бъде във Велики Преслав, където ще поздрави участниците в международния културен форум „Велики Преслав – история на цял един народ“. Тържествената церемония по награждаването ще се състои от 16.00 часа в Кръглата зала на Археологическия музей.  \r\nКонкурсът, в който се включиха деца и ученици от цяла България и българските общности зад граница, се провежда под патронажа на вицепрезидента.", "date": "2019.04.18", "title": "Вицепрезидентът Илияна Йотова ще разговаря с чуждестранни студенти от български произход в ПУ „Паисий Хилендарски“"}
{"url": "http://www.focus-news.net/news/2019/04/18/2648197/ria-novosti-rusiya-prizova-sasht-da-se-otkazhe-ot-planove-si-za-za-venetsuela.html", "text": "Москва решително призовава САЩ да се откаже от плановете си за Венецуела. Това подчерта говорителят на Министерството на външните работи на Руската федерация Мария Захарова, предава  РИА Новости . \r\n„При цялата сложност на социално-икономическата и хуманитарната ситуация във Венецуела, тя не представлява заплаха за международната стабилност и сигурност, нещо, което не може да се каже за ултиматумите пред легитимното правителство и публичните обещания да се използва сила срещу суверенна държава от други държави“, заяви Захарова в рамките на брифинг в Москва. \r\nТя отбеляза, че друга заплаха за мира, стабилността в региона и международната ситуация като цяло са санкции срещу Венецуела. \r\n„Ние настоятелно призоваваме нашите американски колеги да се откажат от тези безотговорни планове, които са в противоречие с международното право\",  каза Захарова на брифинг в четвъртък. Тереза Герова", "date": "2019.04.18", "title": "РИА Новости: Русия призова САЩ да се откаже от планове си за за Венецуела"}
{"url": "http://www.focus-news.net/news/2019/04/18/2648200/tass-kremal-potvardi-sreshtata-mezhdu-vladimir-putin-i-kim-chen-un.html", "text": "Държавният глава на Руската федерация Владимир Путин и севернокорейският лидер Ким Чен-ун ще проведат среща до края на месец април, става ясно от съобщение на официалната интернет страница на Кремъл, предава  TACC . \r\n„Владимир Путин ще се срещне с лидера на КНДР Ким Чен-ун. По негова покана председателят на Държавния съвет на Корейската народно-демократична република ще посети Руската федерация с визита във втората половина на април“, се казва в разпространеното съобщение. Тереза Герова", "date": "2019.04.18", "title": "ТАСС: Кремъл потвърди срещата между Владимир Путин и Ким Чен-ун"}
{"url": "http://www.focus-news.net/news/2019/04/18/2648198/d-r-loris-manuelyan-zam-kmet-na-burgas-obshtinata-se-starae-da-bade-v-podkrepa-na-fk-chernomorets-ne-samo-logistichno-i-moralno-no-i-finansovo.html", "text": "Община Бургас се старае да бъде в подкрепа на ФК „Черноморец“, не само логистично и морално, но и финансово. Това каза пред зам.-кметът по здравеопазване, социални дейности и спорт д-р Лорис Мануелян по време на пресконференцията по повод отбелязването на стогодишнината от основаването на ФК „Черноморец“, предаде репортер на  Радио „Фокус“ – Бургас . „Винаги ще заставаме зад гърба на този отбор и ще помагаме с каквото можем, тази година заедно със средствата за отпразнуването на годишнината на отбора събрахме почти около 200 000 лева“, добави Мануелян. По думите му „Черноморец“ е най-старият футболен клуб в град Бургас и може би най-истинският такъв. „Аз съм щастлив от това, че футболът сега развива много детско-юношески и вероятно по-нататък това ще се отрази на спорта в града ни“, посочи още зам.-кметът на Бургас. На събитието присъстваха и почетният президент на ФК „Черноморец“ – Тома Томов, председателят на УС – Костадин Марков, както и много футболисти и треньори на отбора. \r\nМария КУРТЕВА", "date": "2019.04.18", "title": "Д-р Лорис Мануелян, зам.-кмет на Бургас: Общината се старае да бъде в подкрепа на ФК „Черноморец“, не само логистично и морално, но и финансово"}
{"url": "http://www.focus-news.net/news/2019/04/18/2648193/veliko-tarnovo-ministarat-na-turizma-nikolina-angelkova-i-kmetat-inzh-daniel-panov-otkriha-16-to-izdanie-na-mezhdunarodnoto-izlozhenie-kulturen-turizam.html", "text": "Министърът на туризма Николина Ангелкова и кметът на Велико Търново инж. Даниел Панов откриха 16-то издание на Международното изложение „Културен туризъм“, предаде репортер на  Радио „Фокус“ – Велико Търново . Министър Ангелкова подчерта, че именно културният туризъм е този вид туризъм, който ще подпомогне усилията на правителството, общините и хората от бранша, България да се превърне в целогодишна туристическа дестинация. Тя припомни, че през 2019 година правителството е поставило акцент на развитието на вътрешния туризъм. „Вярвам, че не само Велико Търново има много какво да покаже, но и малките населени места, които са малко познати за нас, могат да ни изненадат с прекрасната си култура и история, с великолепните си традиции и обичаи, които са съхранили през вековете, с минералните си извори, тъй като  България е на второ място в Европа, след Исландия с по богатство на тези природни ресурси. Вярваме, че заедно, промотирайки различните видове туризъм, ние можем и сме длъжни да покажем България пред всички като предпочитана туристическа дестинация“, посочи Ангелкова. Тя подчерта, че подобни форуми дават възможности  да се  обсъждат предизвикателствата в сектора, продуктите, които предлагат, да се  създават нови бизнес контакти и нови приятелства, с които се подпомогне развитието на туризма в България. Министърът на туризма подчерта, че само за миналата година приходите от туризъм в страната са 8,4 млрд. лева, което по думите и е факт благодарение на усилията на всички работещи в бранша. \r\nПо думите на инж. Даниел Панов международното туристическо изложение „Културен туризъм“ дава възможност на всяка една община да представи своя туристически продукт, да обогати познанията си за това, което се предлага на туристическия пазар и да създаде нови контакти. Той припомни, че тази година по ОП „Региони в растеж“ всяка една община може да кандидатства с проект за обновяване на национални паметници на културата и паметници от местно значение, както и за създаване на нови туристически продукти.  „Следващата година мотото на международно изложение“ Културен туризъм“ трябва да бъде „Обичаи, история, култура, традиции на българските общи“, защото именно тези продукти представят нашата българска идентичност. Ние ги съхраняваме и трябва да ги запазим за поколения напред“, посочи инж. Даниел Панов. \r\nНа откриването на изложението присъстваха посланиците на Азербайджан, Виетнам, Египет, Индонезия, Палестина, търговски представител на Руската федерация в България, областният управител проф. Любомира Попова, общественици, директори на институции и представители на местната власт. \r\nНад 30 изложители от страната и чужбина участват в 16-то издание на Международното изложение „Културен туризъм“. На отделни щандове в Двореца на културата и спорта всекие дин  изложител е представил уникални исторически забележителности, атрактивни събития и познавателните пътувания. Посетителите на изложението могат да избират сред оферти за пролетни празници, летни почивки, СПА отдих и туристически забележителности, представени от над 30 общини от страната, сред които Русе, Свищов, Бургас, Троян, Горна Оряховица, Несебър, Смолян, Елена, Плевен, Девин, Вършец, Велинград и други. Историческите музеи от Разград, Клисура и Карлово привличат посетители с интересни тематични изложби и безценни реликви. Организаторите са подготвили занаятчийски работилници, както и такива за боядисване на великденски яйца. \r\nЕдинственият специализиран форум за културен туризъм на Балканите се организира, по инициатива на Община Велико Търново, от Общинската туристическа агенция „Царевград Търнов“ със съдействието на Министерството на туризма на Република България. \r\nНадежда КРЪСТЕВА", "date": "2019.04.18", "title": "Велико Търново: Министърът на туризма Николина Ангелкова и кметът инж. Даниел Панов откриха 16-то издание на Международното изложение „Културен туризъм“"}
{"url": "http://www.focus-news.net/news/2019/04/18/2648201/atanas-radev-regionalna-sluzhba-po-zaetostta-burgas-kam-momenta-29-rabotodateli-sa-podali-zayavleniya-za-naznachavane-na-256-chuzhdestranni-rabotnitsi.html", "text": "Към момента 29 работодатели са подали заявления за назначаване на 256 чуждестранни работници. Това каза Атанас Радев, гл. експерт в сектор „Посреднически услуги“ към дирекция „Регионална служба по заетостта“, по време на пресконференция, предаде репортер на  Радио „Фокус“ – Бургас . По думите му най-голям е броят на подадените заявления от Украйна – 212 души. „Много по-малък е броят на руските граждани, желаещи да работят в страната ни – 28 души. На трето място са 10 души от Турция, има подадени заявления от Молдова и Беларус – по 5 души, от Република Северна Македония –  4 души, както и 1 работник от Киргистан. Длъжностите, за които работодателите са заявили необходими работници от чужбина, отново са свързани с туризма – сервитьор, камериер, готвач, помощник-готвач, танцьор и други“, каза още Радев. Той добави, че за изминалата 2018-а година са били наети 1533 чуждестранни граждани. „Отново най-голям е бил броят на украинските граждани, а от Турция е дошъл на работа 1 гражданин“, допълни Радев. \r\nМария ПОПЧЕВА", "date": "2019.04.18", "title": "Атанас Радев, Регионална служба по заетостта – Бургас: Към момента 29 работодатели са подали заявления за назначаване на 256 чуждестранни работници"}
{"url": "http://www.focus-news.net/news/2019/04/18/2648192/ministar-krasimir-karakachanov-s-voennovazdushnoto-uchilishte-davame-vazmozhnost-na-balgarite-da-uchat-v-balgariya-i-na-chuzhdi-grazhdani-da-se-obuchavat-v-stranata-ni.html", "text": "С Военновъздушното училище даваме възможност на българите да учат в България и на чужди граждани да се обучават в страната ни. Това каза министърът на отбраната Красимир Каракачанов пред журналисти в парламента, предаде репортер на  Агенция „Фокус“ . „Бяхме отделили 28 млн. за военните училища – двата факултета и за Военна академия. Над 4 млн. са парите, които са отделени за Долна Митрополия. Като начало това е достатъчно за възстановяване на част от сградния фонд“, обясни той. „Действително това е една справедливост. След Ньойския договор България, на която е наложена забрана да има военновъздушни сили, си възстановява военното училище. Без да сме победена страна, 2002 г. сами го закриваме. 17 години по-късно го откриваме. Това е един хубав момент“, заяви Каракачанов. „То дава възможност не само да обучаваме военните си пилоти. Нуждите на авиацията ще иска все повече кадри“, коментира министърът. Според него ще има възможност и цивилни да се обучават за гражданската авиация. „Ако вземем предвид това, което се случва с Военноморското училище във Варна ще видите, че имаме страшно много чужди студенти и то от западни държави, членове на ЕС, които идват да се обучават за моряци в България. Авиационната професия е не по-малко престижна и търсена, ние даваме възможност не само на българите, които искат да се занимават с авиация, да се учат в България, а не да ходят в чужбина, а и на чужди граждани“, каза още Красимир Каракачанов. По думите му има много желаещи много, включително някои се опитват да влязат и с ходатайство. „Аз не съм се намесвал, сега ще ви кажа защо. Да станеш пилот, е сложна работа. Много от хората, които кандидатстват не изкарват добри оценки. За съжаление, пада нивото на средното образование в страната, а това са сложни професии. Там се иска много математика\", посочи министърът.  \r\nДеница КИТАНОВА", "date": "2019.04.18", "title": "Министър Красимир Каракачанов: С Военновъздушното училище даваме възможност на българите да учат в България и на чужди граждани да се обучават в страната ни"}
{"url": "http://www.focus-news.net/news/2019/04/18/2648187/ministar-krasimir-karakachanov-kogato-nabornata-voenna-sluzhba-stane-fakt-shte-se-nalozhi-da-vazstanovim-i-vissheto-artileriysko-uchilishte-v-shumen.html", "text": "Винаги съм бил за това да се възстанови наборната военна служба и когато това се случи ще се наложи да възстановим и Висшето артилерийско училище в Шумен. Това каза вицепремиерът и министър на отбраната Красимир Каракачанов след като парламентът взе решение за създаване на Висше военновъздушно училище „Георги Бенковски“ в Долна Митрополия, предаде репортер на  Агенция „Фокус“ . „Искам да успокоя някои от колегите. Ние българите дори когато се случва нещо хубаво се чудим къде е лошото“, коментира той и уточни, че смяната на статута на факултета във висше училище няма да бъде за сметка на военния университет в Търново, или на неговия факултет в Шумен. „Напротив, имаме идея и за факултета. Не само че нямаме намерение да местим хора или да им вземаме преподаватели, а да подпомогнем тяхното развитие. Тези съмнения и опасения, в някои случаи и политически спекулации, са безпочвени“, заяви министърът.  \r\nДеница КИТАНОВА", "date": "2019.04.18", "title": "Министър Красимир Каракачанов: Когато наборната военна служба стане факт, ще се наложи да възстановим и Висшето артилерийско училище в Шумен"}
{"url": "http://www.focus-news.net/news/2019/04/18/2648204/noi-sredniyat-osiguritelen-dohod-za-stranata-za-fevruari-e-95298-leva.html", "text": "Размерът на средния осигурителен доход за страната за месец февруари 2019 г. е 952,98 лв. Това съобщиха от пресцентъра на  Национален осигурителен институт . Средномесечният осигурителен доход за страната за периода от 1 март 2018 г. до 28 февруари 2019 г. е 904,73 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец март 2019 г., съгласно чл. 70, ал. 2 от Кодекса за социално осигуряване.", "date": "2019.04.18", "title": "НОИ: Средният осигурителен доход за страната за февруари е 952,98 лева"}
{"url": "http://www.focus-news.net/news/2019/04/18/2648202/ministar-krasimir-karakachanov-tova-che-nyakoy-podava-ostavka-ne-e-osnovanie-za-destabilizirane-na-kabineta.html", "text": "Това че някой подава оставка не е основание за дестабилизиране на кабинета. Това каза министърът на отбраната и лидер на ВМРО Красимир Каракачанов пред журналисти в парламента, предаде репортер на  Агенция „Фокус“ . Във връзка с оставката на зам.-министъра на икономиката Александър Манолев и как се отразява това на стабилността на кабинета, Каракачанов посочи: „Днес и утре ще бъде стабилен кабинетът. Това, че някой подава оставка не е основание за дестабилизиране. Това е регулярен процес във всяко едно правителство“. На въпрос, ако ГЕРБ получи по-малко гласове на евровота, дали те трябва да подадат оставка, министърът посочи, че му се задава въпрос за друга политическа сила. Попитан откъде идва атаката срещу правителството с „Апартаментгейт“, Каракачанов посочи, че целта не са евроизборите. „Знаете какво трябва да избира парламентът в края на годината – главен прокурор. Според мен това е основната част от тази операция“, посочи министърът и уточни, че той не би я нарекъл атака.  \r\nДеница КИТАНОВА", "date": "2019.04.18", "title": "Министър Красимир Каракачанов: Това че някой подава оставка не е основание за дестабилизиране на кабинета"}
{"url": "http://www.focus-news.net/news/2019/04/18/2648206/zam-glavniyat-prokuror-ivan-geshev-nad-30-dushi-sa-zadarzhani-pri-spetsaktsiya-sreshtu-alo-izmamite-v-balgariya-i-rumaniya.html", "text": "Над 30 души са задържани при спецакция срещу „ало“ измамите, проведена на територията на България и Румъния. Това заяви на брифинг в Горна Оряховица зам. главният прокурор Иван Гешев по повод разследването срещу участници в група за телефонни измами, предаде репортер на  Радио „Фокус“ – Велико Търново . Иван Гешев обясни, че специализираната операция и действията по разследването са проведени под надзора на Специализираната прокуратура, като това е най-голямата установена организирана престъпна група, занимаваща се с „ало“ измами. „Операцията е проведена на територията на София, Велико Търново и Румъния. В хода на акцията в България са задържани петима души, а в Румъния 28, като петима от тях са от най-високото йерархично ниво, включително и ръководителят на групата“, допълни Иван Гешев. Останалите 23-ма, задържани на територията на Румъния, са т.нар. \"въртачи\" - хората, които непрекъснато са набирали различни телефонни номера в България. Той поясни, че тъй като те са от най-ниското йерархично ниво, ще е необходимо повече време за събиране на доказателства след получаване на съответните веществени доказателства, иззети от румънските власти. Зам. главният прокурор поясни, че до специализираната операция се е стигнало след анализ, извършен от правителството, с участието на главния прокурор и МВР с цел повишаване ефективността на работата на „ало“ измамите. „Досега по една или друга причина работата беше сегментирана на отделни случаи на ниво „мулета“ - задържани на територията на цялата страна. Голяма част от задържаните са български граждани от цигански произход“, заяви Иван Гешев.", "date": "2019.04.18", "title": "Зам. главният прокурор Иван Гешев: Над 30 души са задържани при спецакция срещу „ало“ измамите в България и Румъния"}
{"url": "http://www.focus-news.net/news/2019/04/18/2648207/yordan-yordanov-kmet-hramat-sv-luka-krimski-beshe-ochakvan-dalgo-v-zhilishtniya-kvartal-dobrotitsa-v-dobrich.html", "text": "Храмът „Св. Лука Кримски“ беше дългоочакван в жилищния квартал „Добротица“. Това каза в предаването  „Добрич - Блян вихрен, понесен над степ ековита...“  на радио „Фокус“ кметът на Добрич Йордан Йорданов. Кметът отбеляза, че през последните години се работи активно по проекта за построяването на църквата, както и за отдаването на терена за безвъзмездно ползване. През последните шест месеца са предадени окончателните проекти, Общинският съвет на Добрич е одобрил предложението на кмета за безвъзмездно отдаване на терена на митрополията. „И когато първата копка се случи, се надявам в рамките на година-година и половина да успеем реално да завършим този храм. Не знам дали се знае, но той ще бъде и най-високият храм в град Добрич“, каза кметът Йордан Йорданов. Изминалата неделя се състоя церемония по символична първа копка на новия православен храм „Св. Лука Кримски“. Негово Високопреосвещенство Варненският и Великопреславски митрополит Йоан води церемонията по първа копка. Лично той положи първия камък на градежа. Храмът ще бъде изграден благодарение на спомоществователството на дарители. Проектът на храма е дарение от арх. Петър Николов и инж. Пенчо Керванов. Сградата ще е висока 16 метра, което определя църквата като най-високата в Добрич. По последни данни размерът на инвестицията възлиза на около 500 хиляди лв. Строителят, който ще извършва дейностите, се е съгласил те да бъдат извършени на себестойност. посочи кметът, без печалба. Очаква се реалната стойност за градежа да бъде между 450 хиляди и 500 хиляди лв. Отец Петър и духовенството в Добрич са преговаряли с различни строителни фирми. Избраният строител е изключително за тази кауза, отбеляза Йордан Йорданов. Фирмата изпълнител е съгласна да работи при тези условия. Почти 100 хиляди лв. са събрани към момента, освен това по думите на кмета почти 200 хиляди лв. са подсигурени. Това е заявено от граждани и местния бизнес, готови да направят жеста на добра воля. Към момента Общината е подсигурила около половината от необходимата сума, посочи още кметът. Той допълни, че се очаква в рамките на следващите месеци да бъде осигурена и останалата част от финансирането. Като кмет Йордан Йорданов си ангажира за преговори евентуално и правителството на Република България да отпусне някакви средства за довършване на градежа. Според кмета духовната стойност на това начинание е огромна, защото първата копка бе посрещната с голяма вяра и надежда, че вратата към Господ и последната православна църква, която ще бъде изградена в града, ще даде духовното спокойствие и всичко онова, което хората търсят, очаквайки нещо по-добро за Добрич и за България. Като част от кампанията за набиране на средства преди броени дни се състоя благотворителен концерт. В него участваха изявени имена на български певци, родени в Добрич – Миро, Преслава, Ваня Вълкова, Ивелина Колева, Професионален фолклорен ансамбъл ‚Добруджа“ и деца от училище „Св. Климент Охридски“. „Много успешен концерт, всички изпълнители бяха от Добрич. Атмосферата беше невероятна, концертът продължи три часа. Всички бяха изключително доволни и мисля, че каузата много си заслужава. Очаквам следващите месеци да имаме подобни начинания. Виждам, че самата вяра и идеята обединява изключително много хора. Това ни дава стимул и може би не сме забравили кои сме, откъде произлизаме, а именно ние сме православни християни, които търсят вярата, които търсят светлината и Господа в себе си“, каза Йордан Йорданов. \r\nЖулиета НИКОЛОВА", "date": "2019.04.18", "title": "Йордан Йорданов, кмет: Храмът „Св. Лука Кримски“ беше очакван дълго в жилищния квартал „Добротица“ в Добрич"}
{"url": "http://www.focus-news.net/news/2019/04/18/2648205/sliven-osem-sa-odobrenite-proekti-ot-parvata-za-2019-g-sesiya-na-obshtinski-fond-kultura.html", "text": "Осем са одобрените проекти от първата за 2019 г. сесия на Общински фонд „Култура“ в Сливен. Това съобщиха от пресцентъра на  Община Сливен . \r\nОбщински фонд „Култура“- Сливен обявява резултатите от сесия на Фонда за 2019 година. Всички проекти бяха допуснати до разглеждане. Общо постъпилите проекти за есенната сесия на Фонда са 14. 8 от тях са одобрени, 1 отложен, а 5 отхвърлени. Общата стойност на финансираните проекти е 13500 лв. Решенията на УС на Фонда бяха утвърдени на редовното заседание на Общински съвет – Сливен на 18 април 2019 г. \r\nОдобрените проекти са: Изграждане на музейна колекция с обществена значимост – „Ичера – минало, настояще и бъдеще“, при НЧ „Зора 1872“, с. Ичера. Също така и преиздаване на книгата „Опит за история на град Сливен – том 2“ от Симеон Табаков“; „Магията на Сливенския балкан“- Пленер живопис „Ичера“ 2019; „Памет за Никола Фурнаджиев“, издаване на вестник; Издаване на каталог в памет на художничката Даниела Ненчева „Полъхът на вятъра“; Издаване на книга-памет за Сливен „За Сливен – откровено и с носталгия“; Издаване на лична антология „Сатира на вятъра“; Издаване на дебютна поетическа книга на Ана-Мария Георгиева. \r\nОтложен е проектът за самостоятелна изложба – скулптура „Кои сме?“ Къде сме?“ „Накъде отиваме?“. \r\nОтхвърлени са Онлайн платформа „Моята история.бг“- един проект за историческото културно наследство, съпреживяно през твоя поглед; Издаване на семейни пътеводители за постоянните експозиции на ХГ „Димитър Добрович“- Сливен; „Ако дървото можеше да говори. Тайните на дървото“, документален филм за Стария бряст; Издаване на научнопопулярната книга „Птиците на Тунджанската хълмиста низина“ и Почистване и възстановяване на историческа местност „Хайдушки бивак“. \r\nАвторите на отложените и отхвърлените проекти могат да направят справка при секретаря на УС на Фонда в дирекция „Образование, култура и връзки с обществеността“ - Община Сливен, на телефон 0879599054 \r\nАвторите на одобрените проекти ще бъдат информирани своевременно и поканени да подпишат договорите си за финансиране от Фонда.", "date": "2019.04.18", "title": "Сливен:  Осем са одобрените проекти от първата за 2019 г. сесия на Общински фонд „Култура“"}
{"url": "http://www.focus-news.net/news/2019/04/18/2648208/veliko-tarnovo-izlozhba-predstavya-osnovni-turisticheski-destinatsii-v-azerbaydzhan-i-grad-nahchavan-pred-fakulteta-po-izobrazitelni-izkustva-v-tsentara-na-grada.html", "text": "Основни туристически дестинации в Азербайджан и новия пробратимен град на старата столица Нахчъван представят в Търново. Те са събрани в специална експозиция пред Факултета по изобразителни изкуства в центъра, предаде репортер на  Радио „Фокус” – Велико Търново . Изложбата бе открита от кмета Даниел Панов и н.пр. Наргиз Гурбанова, посланик на Азербайджан в България. Пред журналисти тя разказа, че град Нахчъван е център на Нахчъванската автономна република, която тази година празнува 95 години от създаването си. Договорът за сътрудничество между двата града е повод за изложбата. „От януари миналата година, от когато вече имаме директна връзка между София и Баку, наблюдаваме  увеличение с над 60% на трафика не само от туристи, но и от хора, които се занимават с търговия и ползват Баку като транзитна спирка. За последните няколко години стокообменът между двете държави се е увеличил над пет пъти, така че както казват нашите лидери, винаги има място за развитие и затова използвам случая да поканя представителите на българския бизнес да дадат идеи в каква посока може да се развива сътрудничеството ни”, каза още н.пр. Гурбанова.  Тя отбеляза и, че от средата на следващата година се очаква азербайджански газ да постъпва в България чрез новоизграждащата се връзка между Гърция и България. Той ще може да задоволява нуждите на 1/3 от българите. Работи се и за възможността държавната газова компания в Азербайджан да се включи в газификацията на България. Обмислят се и много други съвместни проекти в различни области като бизнес, туризъм, културно-историческо наследство, образование и т.н.", "date": "2019.04.18", "title": "Велико Търново: Изложба представя основни туристически дестинации в Азербайджан и град Нахчъван пред Факултета по изобразителни изкуства в центъра на града"}
{"url": "http://www.focus-news.net/news/2019/04/18/2648203/n-pr-nargiz-gurbanova-golyama-chast-ot-savmestnite-initsiativi-na-balgariya-i-azerbaydzhan-v-poslednite-godini-zapochnaha-vav-veliko-tarnovo.html", "text": "Договор за сътрудничество подписаха кметът на Велико Търново Даниел Панов и посланикът на Азербайджан – Н. Пр. Наргиз Гурбанова. Документът предвижда съвместни инициативи между Търново и Нахчъван, предаде репортер на  Радио „Фокус” – Велико Търново . Основните области на сътрудничество ще за свързани с опазване и популяризиране на културно-историческото наследство на двете населени места. Кметът Панов припомни, че отношенията са стартирали още през 2014 и 2015 година, когато делегации от Азербайджан са посетили Търново. Малко след това бе договорен и мащабен съвместен проект за консервация и социализация на крепостта Трапезица. Финансирането бе осигурено благодарение на Н.пр. Наргиз Гурбанова. „Беше направена пешеходна пътека, около 850 метра, бе монтирано и осветление, бяха показани три църкви със запазени стенописи, направихме музейна част с находки, намерени на Трапезица. Беше реставрирана и част от крепостната стена. Има още много какво да се направи, но началото бе много добро”, каза още кметът Панов.  Той благодари за доброто партньорство и изрази надежда, че то ще спомогне за популяризиране на съвместната история на двата народа. Град Нахчъван, също като Велико Търново, е исторически център, на повече от 5 000 години. Днес той е водещ търговско – икономически център в Азербайджан. Н. пр. Наргиз Гурбанова уточни, че новото споразумение затвърждава още веднъж едни дългогодишни приятелски отношения. Освен това подчерта, че вчера е подписан договор за сътрудничество и между ВТУ „Св. Св. Кирил и Методий” и Славянският университет в Баку, който е най-големият за славянски езици в Азербайджан. „Използвам случая на подравя кмета и всички великотърновци с обявяването на града за историческа и духовна столица на България. За нас това е източник за голяма гордост, защото ние като държава и по-специално посолството и фондация „Гейдар Алиев” също се опитахме да сътрудничим за този процес”, каза още н.пр. Гурбанова. Тя допълни, че връзките между двете страни са на много високо политическо ниво и всички отношения, които са затвърдени в последните години, са започнали от Велико Търново. Освен това отбеляза и, че от около година между София и Баку има въздушна връзка, като полетът трае само 3 часа, като прикани всички българи да посетят столицата и новия побратимен град - Нахчъван.", "date": "2019.04.18", "title": "Н. Пр. Наргиз Гурбанова: Голяма част от съвместните инициативи на България и Азербайджан в последните години започнаха във Велико Търново"}
{"url": "http://www.focus-news.net/news/2019/04/18/2648196/ministar-krasimir-karakachanov-razminahme-se-bez-porazhenie-sled-raketniya-obstrel-v-afanistan-no-risk-ima.html", "text": "Няма пострадали български военнослужещи при ракетния обстрел в Афганистан. Това каза министърът на отбраната Красимир Каракачанов пред журналисти в парламента във връзка с ракетния обстрел в Афганистан, предаде репортер на  Агенция „Фокус“ . По думите му в Афганистан има ежедневен риск. „В конкретния случай се разминаваме без поражение, но риск има. В края на краищата Афганистан е един театър на военни действия. Голяма част от територията на Афганистан е в ръцете на талибани и други групировки“, каза още министърът. По думите му всичко в момента е под контрол. „Не смятам, че този инцидент ще бъде повод за повишаване на дисциплината и вниманието на нашите военнослужещи, защото те знаят къде отиват и по принцип са в готовност за подобни инциденти“, посочи Красимир Каракачанов.  \r\nДеница КИТАНОВА", "date": "2019.04.18", "title": "Министър Красимир Каракачанов: Разминахме се без поражение след ракетния обстрел в Афанистан, но риск има"}
{"url": "http://www.focus-news.net/news/2019/04/18/2648213/veliko-tarnovo-sedemnadeset-novi-kameri-za-videonablyudenie-sa-instalirani-v-svishtov.html", "text": "От миналата седмица на територията на община Свищов започна поставянето на допълнителни камери за видеонаблюдение, съобщиха от пресцентъра на  Община Свищов . Зачестилите набези над общинско имущество (пейки, кошчета за боклук, табели, огради, детски съоръжения и др.) накара общинското ръководство да засили още повече видеонаблюдението и да се съсредоточи върху тези участъци, където досега липсваше такова. \r\nНови камери са поставени на няколко ключови места в Градската градина, на новата детска площадка, намираща се в центъра на града, на площад „Алеко“ и площад „Свобода“, в района на площад „Велешана“ и паметника на „33-ти Свищовски полк“, градинката с паметника на Дарителите, надлеза към брега на Дунав, местността „Паметниците“ и др. \r\nС новите инсталирани камери общият брой на за видеонаблюдателните съоръжения територията на града стават 50. \r\n„Крайната ни цел е поставяне на видеокамери във всички квартали на град Свищов, за да запазим имуществото и най-вече сигурността на нашите съграждани.“, подчертава кметът на Свищов Генчо Генчев.", "date": "2019.04.18", "title": "Велико Търново: Седемнадесет нови камери за видеонаблюдение са инсталирани в Свищов"}
{"url": "http://www.focus-news.net/news/2019/04/18/2648215/kmetat-na-vetrino-dimitar-dimitrov-dni-predi-velikdenskite-praznitsi-vsichki-hramove-na-teritoriyata-na-seloto-sa-s-osveteni-fasadi.html", "text": "Варна: ВарнаДни преди Великденските празници, всички храмове на територията на Ветрино са с осветени фасади. Инициативата за поставяне на прожектори около църквите е на кмета на Общината Димитър Димитров. Ново осветление е монтирано само преди дни на храмовете в Габърница, Неофит Рилски, Ветрино, Момчилово, Доброплодно, Млада гвардия и Невша. Това каза в интервю за  Радио „Фокус“ – Варна  кметът Димитър Димитров. „Тази година по моя идея и с помощта на кметовете по населени места, решихме да направим едно осветяване с прожектори. Получи се нещо прекрасно. Така че Великденските празници ще бъдат посрещнати с осветени храмове. Така, този път, когато се обикаля около църквите ще е светло. Защото практиката показва през годините, аз редовно ходя на Великден, светим едва ли не само със свещите, които носим. Тази година ще е различно и се надявам това да се хареса на жителите“, обясни той.  \r\nДимитър Димитров припомни, че във всяко населено място на територията на Община Ветрино има християнски храмове, с изключение на село Средно село. Иначе, преди две години, по проекти на  Варненската и Великопреславска митрополия са били ремонтирани църквите в Ягнило и Белоградец. Текущи ремонти са извършвани и по храмовете във Ветрино, Момчилово, Доброплодно, Неофит Рилски, Невша и Млада гвардия. Кметът добави и, че има идея, след време, осветление да бъде поставено и на фасадите на двата мюсюлмански храма – в Белоградец и Доброплодно. „Водил съм разговори с мюсюлманските настоятелства, но може би следващия месец тези разговори ще бъдат изговорени в конкретика. Искам да разбера и тяхната нагласа, а и трябва да се разберат изискванията според каноните. Вярващ човек съм и мисля, че когато правим такива добрини, те са за благото на жителите. През годините съм доказал, че не деля хората на мюсюлмани и християни, всеки има право да си изповядва религията“, допълни той. Според кмета Димитър Димитров, наскоро е осветен и паметникът на загиналите във войните в село Ветрино. Планира се поставяне на ефектно осветление и на табелите на местното училище, и на пенсионерския клуб. \r\nДиана СТОЕВА", "date": "2019.04.18", "title": "Кметът на Ветрино Димитър Димитров: Дни преди Великденските празници, всички храмове на територията на селото са с осветени фасади"}
{"url": "http://www.focus-news.net/news/2019/04/18/2648217/lovech-okrazhnata-prokuratura-vnese-v-sada-obvinitelen-akt-sreshtu-nadziratel-v-zatvora-za-podkup.html", "text": "Окръжна прокуратура – Ловеч внесе в съда обвинителен акт срещу надзирател в затвора за подкуп и престъпление по служба. Това съобщиха от  Апелативна прокуратура - Велико Търново .  \r\nОбвинението срещу В. Д. е за това, че за времето от 26 май 2018 г. до 2 август 2018 г. в гр. Ловеч, при условията на продължавано престъпление, в качеството си на длъжностно лице – надзирател в Затвора – Ловеч, приел облага, която не му се следва – пари в общ размер на 350 лева, за да извършва услуги: \r\n- на 26 май 2018 г. – приел 100 лева от мъж с инициали А. Е., за да наруши службата си - да внесе в Затвора – Ловеч мобилен телефон, който да предаде на мъж с инициали М. Е., с мярка за неотклонение „задържане под стража“ \r\n- на 23 юли 2018 г. –100 лева от мъж с инициали А. Е., за да внесе в затвора мобилен телефон, който да предаде на мъж с инициали М. Е., с мярка за неотклонение „задържане под стража“ \r\n- на 23 юли 2018 г. - 50 лева от мъж с инициали Е. Г., за да внесе в затвора мобилен телефон, който да предаде на мъже с инициали С. С. и И. С., с мярка за неотклонение „задържане под стража“ \r\n- на 2 август 2018 г. - 100 лева от мъж си инициали С. К., за да внесе в затвора мобилен телефон, който да предаде на мъже с инициали С. С. и И. С., с мярка за неотклонение „задържане под стража“, \r\nкато нарушил задълженията си и нормативните актове, забраняващи лишените от свобода да притежават, ползват и държат при себе си мобилни телефони, и съгласно които служителите от надзорно-охранителния състав не могат да посредничат за създаване на неправомерни връзки между лишените от свобода и задържаните под стража лица с други граждани, както и да им вършат услуги. \r\nПовдигнато му е обвинение и за това, че за времето от 11 август 2018г. до 27 август 2018г., в качеството си на длъжностно лице - надзирател в Затвора – Ловеч, нарушил служебните си задължения и нормативните документи, като позволил внасянето и държането на неразрешени предмети на мъже с инициали С. С. и И. С., с мярка за неотклонение „задържане под стража“, като предал на двамата лишени от свобода мобилен телефон със СИМ карта и от това са настъпили значителни вредни последици - уронен е авторитета на институцията която представлява, като част от структурата на Министерство на правосъдието, призвано да брани законовия ред и са дискредитирани целите за налагане на наказанието „лишаване от свобода\". Предстои насрочване на делото за разглеждане от съда.", "date": "2019.04.18", "title": "Ловеч: Окръжната прокуратура внесе в съда обвинителен акт срещу надзирател в затвора за подкуп"}
{"url": "http://www.focus-news.net/news/2019/04/18/2648209/afp-emanyuel-makron-prie-v-eliseyskiya-dvorets-pozharnikarite-potushili-oganya-v-notr-dam.html", "text": "Държавният глава на Франция Еманюел Макрон прие на специална церемония в Елисейския дворец пожарникарите, участвали в потушаването на огъня в емблематичната катедрала Нотр Дам в Париж, предава  AFP . \r\n„Страната и целият свят ни наблюдаваха, а Вие бяхте образцови\", бяха думите, с които Макрон се обърна към 300-те души, които помогнаха за справянето с пожара от понеделник вечер. „Вие бяхте идеалният пример за това, което трябва да бъдем\", допълни френският президент. Тереза Герова", "date": "2019.04.18", "title": "AFP: Еманюел Макрон прие в Елисейския дворец пожарникарите, потушили огъня в Нотр Дам"}
{"url": "http://www.focus-news.net/news/2019/04/18/2648219/petar-enev-direktsiya-iref-podpomaganeto-na-grazhdanski-initsiativi-ot-obshtinata-v-polza-na-mestnata-obshtnost-se-razviva-uspeshno-vav-vremeto.html", "text": "Подпомагането  на граждански инициативи от Общината в полза на местната общност се развива успешно във времето. Това каза в предаването  „Добрич - Блян вихрен, понесен над степ ековита...“  на радио „Фокус“ Петър Енев, директор на Дирекция „Икономическо развитие и европейски фондове“ (ИРЕФ) в Община град Добрич. „През последните няколко години устойчиво в Община Добрич се развива по решение на ръководството на администрацията и Общински съвет инициатива, която е насочена към подпомагане на местната общност със средства от бюджета на Община Добрич. Те са насочени към малки граждански сдружения с конкретни оферти и проектни идеи, които като финансиране не могат да надхвърлят общ бюджет от 2000 лв., като хубавото на програмата е, че в рамките на самото проектно предложение не се изисква самоучастие от тези, които предлагат съответната идея за реализация“, каза Петър Енев. Общият финансов ресурс за такова подпомагане е устойчив през последните години в Общината е в размер на 10 000 лв. Всяка година се прави отчет на програмата, а средствата се усвояват целево. Веднъж годишно Общинският съвет, обичайно това се случва през месец март, приема отчета за изпълнение на програмата от предходната година. Гласуванията финансов ресурс може да се използва през съответната стопанска година. Това се е случило и през месец март тази година, отбеляза специалистът. Общинският съвет е одобрил със свое решение предложените проекти и е гласувал нова финансова помощ за стопанската 2019 година. Размерът отново е 10 000 лв. През миналата година са одобрени за финансиране различни проектни предложения, насочени към разнородни сфери от живота. Общо 8 проектни предложения са били подадени в Центъра за услуги и информация на Общината през 2018-та: Сдружение „Детско Сърце“ - Добрич с проект: „Да помогнем на сърдечно болните деца от град Добрич -2018“; Сдружение „Училищно настоятелство при СУ „П.Р.Славейков“ с проект: „Заедно против агресията чрез спорт и знания“ ; Сдружение „Черноморски център за развитие“с проект: „Ябълката_Фест“; Народно читалище „Мевляна -2012“ с проект: „Тайнствената красота на музикалните инструменти – културно наследство от нашите предци“; Сдружение „Фолклорен танцов клуб Хорце” - „Честит празник, Добрич !”; Сдружение „Дружество на добричките художници – Добрич” с проекта „Сол за живите”; Сдружение „Клуб Приятели – ДМ” - проект „Довиждане лято, здравей училище”; Народно читалище „Добрич – 2017” - проект „Пеещо езеро”. По думите на Петър Енев тези проекти са общодостъпни на интернет страницата на Общината в раздела, където е обявен и самият регламент за участие в конкурса за финансово подпомагане. Цялата информация е съсредоточена в няколко страници. След решение на Общинския съвет и санкция от областния управител процедурата по избор и одобрение на кандидатите за финансово подпомагане започва с изборна комисия, която трябва да разгледа проектните предложения и да се произнесе по тях. В тази комисия обичайно членуват представители на общинската администрация и на Общинския съвет. Всяка година в рамките на процедурата Общината организира информационен ден, в който могат да участват заинтересованите страни и да получат подробна информация относно кандидатстването и възможностите. Допустими кандидати са всички граждански сдружения и НПО, регистрирани на територията на град Добрич.  „Естествено не е желателно те да имат връзка с членовете на съответната комисия“, коментира Петър Енев и допълни: „Посоката и приоритетите, които си е поставила Община град Добрич във връзка с тези малки проекти, са свързани със социалната сфера - профилактика и промоция на здравето, насърчаване на междукултурното и етническото сътрудничество, образованието, културата и спорта“. На интернет страницата на администрацията е представена подробна информация за начините на кандидатстване. Има договорна рамка, която се подписва от представителите на проектните предложения и представители на общинска администрация. Поощряването и подкрепата на граждански инициативи в полза на местната общност е една от устойчивите и важни за общинската администрация политики.  \r\nЖулиета НИКОЛОВА", "date": "2019.04.18", "title": "Петър Енев, Дирекция „ИРЕФ“: Подпомагането на граждански инициативи от Общината в полза на местната общност се развива успешно във времето"}
{"url": "http://www.focus-news.net/news/2019/04/18/2648214/gazeta-express-teritoriyata-na-kosovo-nyama-da-bade-obsazhdana-v-berlin-uveri-ramush-haradinay.html", "text": "Министър-председателят на Косово Рамуш Харадинай увери, че на срещата в Берлин на 29 април „територията на страната няма да бъде обсъждана“, съобщава електронното издание на водещия прищински ежедневник  Gazeta Express . \r\nЕвропейският съюзследва да либерализира визите за гражданите на Косово, подчерта Харадинай, като увери,  че ще разгледа въпроса по време на срещата на върха на Западните Балкани на Берлин, домакини на която са германският канцлер Ангела Меркел и френският президент Еманюел Макрон. \r\nХарадинай бе категоричен, че идеята за размяна на теротория като част от окончателното споразумение между Косово и Сърбия няма да бъде разгледана по време на тази среща. „Берлинската среща на върха е добра възможност за всички лидери от Западните Балкани да седнат на масата и да докажат, че Косово има европейска перспектива, която смятам за много важна. Европа е длъжна да либерализира визите за косоварите… На срещата ще присъстват ключови лидери, включително канцлерът Меркел и президентът Макрон, и се надявам, че ще имам възможност да им напомня за това обещание, но не мисля, че размяната на територии между Косово и Сърбия ще бъде обсъдена по време на срещата”, коментира Харадинай.  Тереза Герова", "date": "2019.04.18", "title": "Gazeta Express: Територията на Косово няма да бъде обсъждана в Берлин, увери Рамуш Харадинай"}
{"url": "http://www.focus-news.net/news/2019/04/18/2648220/stara-zagora-blizo-100-detsa-uchastvaha-vav-velikdenskiya-detski-sporten-praznik-organiziran-za-peti-poreden-pat-ot-obshtinata.html", "text": "Близо 100 деца участваха във Великденския детски спортен празник, организиран за пети пореден път от Община Стара Загора и Туристическо дружество „Сърнена гора“. Това съобщиха от пресцентъра на  Общината . Събитието се проведе в спортна зала „Берое” в Стара Загора. \r\nОтборите на V ОУ „Митьо Станев“, НУ „Димитър Благоев“ и СОУ „Васил Левски” се състезаваха в три игри: „Приятели“, „Зимно ориентиране“ и „Бивак“.  Децата отговаряха на въпроси, свързани с природните забележителности и туристическите атракции в страната. \r\nОтборът на НУ „Димитър Благоев“ се класира на първо място, второ място завоюва отборът на V ОУ „Митьо Станев“, а трето – отборът на СОУ „Васил Левски”. \r\nПобедителите получиха купата на Туристическо дружество „Сърнена гора“ и грамота, а отборите на трите училища заслужиха спортни пособия и награди. \r\nПреди старта децата от подготвителната група на VI ОУ „Свети Никола“ зарадваха участниците в състезанието с песни и танци.", "date": "2019.04.18", "title": "Стара Загора: Близо 100 деца участваха във Великденския детски спортен празник, организиран за пети пореден път от Общината"}
{"url": "http://www.focus-news.net/news/2019/04/18/2648221/lorita-radeva-sos-tri-ploshtadki-v-rayon-iskar-shte-badat-finansirani-s-325-hil-lv.html", "text": "Има възможност за финансиране на три спортни площадки на територията на район „Искър“. Това каза пред журналисти председателят на комисията по опазване на околната среда, земеделие и гори към Столичния общински съвет Лорита Радева, предаде репортер на   Агенция „Фокус“ . „Вече имаме приети планове, което дава възможност, с подкрепата на Столичен общински съвет, с 325 хил. лв. от Общинския приватизационен фонд да бъдат обновени 3 спортни площадки“, заяви Радева. „Ще бъдат изградени игрища за хандбал, за волейбол и за футбол. Това ще даде възможност на млади хора от района и на всички, които желаят, да се занимават със спорт“, обясни тя и уточни, че спортните площадки са разпределени близо до обществено значими обекти, като училища и паркове, което увеличава възможностите за тяхното използване. „Към края на годината 4 площадки в ж.к. „Дружба“ 1 ще могат да се използват за спорт. За жк. „Дружба“ 2 планът е приет, но има процедура, свързана със съдебни обжалвания, което стопира процесите за вземане на решения за финансиране, докато не се разчистят процедурите по обжалване“, каза още Лорита Радева.  \r\nИрина ИВАНОВА", "date": "2019.04.18", "title": "Лорита Радева, СОС: Три площадки в район „Искър“ ще бъдат финансирани с 325 хил. лв."}
{"url": "http://www.focus-news.net/news/2019/04/18/2648211/govoritelyat-na-glavniya-prokuror-rumyana-arnaudova-shte-dade-brifing-vav-vrazka-s-povdignatite-obvineniya-za-intsidenta-kray-svoge.html", "text": "На 18 април 2019 г., от 15.30 ч в зала 2 на 4 етаж на Съдебната палата говорителят на главния прокурор г-жа Румяна Арнаудова ще даде брифинг във връзка с повдигнатите обвинения за инцидента на 25 август 2018 г. край Своге. Това съобщиха от пресцентъра на  Прокуратурата на Република България .", "date": "2019.04.18", "title": "Говорителят на главния прокурор Румяна Арнаудова ще даде брифинг във връзка с повдигнатите обвинения за инцидента край Своге"}
{"url": "http://www.focus-news.net/news/2019/04/18/2648218/kathimerini-turtsiya-zaplashva-da-zabavi-ratifitsiraneto-na-protokola-za-prisaedinyavane-na-severna-makedoniya-kam-nato.html", "text": "Турция заплашва да забави ратифицирането на протокола за присъединяване на Северна Македония към НАТО, ако югозападната ни съседка не екстрадира 15 турски граждани, които Анкара обвинява в участие в опита за държавен преврат от лятото на 2016 г., съобщава електронното издание на водещия атински ежедневник  Kathimerini . \r\nСпоред доклад на Balkan Insight Анкара настоява, че 15-мата турски граждани са членове на мрежата на живеещия в САЩ Фетхуллах Гюлен, сочен от турските власти като оркестратор на опита за сваляне на Реджеп Тайип Ердоган от власт.  \r\nСлед подписването на Преспанското споразумение с Гърция през юни 2017 г., в началото на тази година постоянните представители на страните-членки на НАТО подписаха протокол за присъединяването на Северна Македония към Алианса. \r\nНо заплахата от Анкара сега може да забави кандидатурата на Северна Македония за присъединяване към Северноатлантическия съюз, предупреждава изданието. Въпросът бе повдигнат и от турския министър на отбраната Хулуси Акар по време на посещението му в Скопие на 3 април. \r\nПрипомня се, че по време на неотдавнашно посещение в Косово Акар също отправи искания за екстрадиране на турски граждани, които също са обвинени във връзки с гюленистите. \r\nСпоред медийни доклади премиерът на Северна Македония Зоран Заев е отхвърлил исканията на Анкара и е получил подкрепа от представители на Европейския съюз, които също призоваха правителството в Скопие да подкрепи 15-те мъже. \r\nВъпреки това министърът на отбраната на Северна Македония Радмила Шекеринска заяви в неотдавнашно телевизионно интервю, че освен с други членове на Северноатлантическия съюз, страната й се нуждае и от Турция за ратифицирането на протокол за присъединяване към НАТО. \r\nОт 2016 г. насам Анкара засили напрежението с Атина по отношение на съдбата на осмина военнослужещи, които Турция обвинява за участие в преврата. Гърция им предостави убежище.  През февруари тази година турската информационна агенция  Anadolu Agency  съобщи, че правителството в Анкара предлага общо 5,6 милиона евро за връщането на осмината офицери. Тереза Герова", "date": "2019.04.18", "title": "Kathimerini: Турция заплашва да забави ратифицирането на протокола за присъединяване на Северна Македония към НАТО"}
{"url": "http://www.focus-news.net/news/2019/04/18/2648222/burgas-1500-bileta-po-1-lev-v-predvaritelna-prodazhba-za-macha-za-titlata-v-natsionalnata-superliga-pri-voleybolistite-neftohimik-hebar.html", "text": "От ръководството на Волейболен клуб „Нефтохимик 2010“ обявиха, че заради огромния интерес към третия финален двубой от националната Суперлига при волейболистите срещу „Хебър“-Пазарджик пускат билетите в предварителна продажба. Това съобщиха от пресцентъра на  Община Бургас . Мач №3 между двата отбора е на 22 април (понеделник), от 19.30 часа, в спортна зала „Младост“. Талоните за вход са на цена от 1 лев, а бройката им е 1500. Ще се продават в петък, от 09.00 до 17.00 часа, в офиса на Волейболен клуб „Нефтохимик 2010“ в зала „Младост“. В деня на срещата в понеделник билетите ще се предлагат от 09.00 часа сутринта до изчерпването им. Бургаският отбор води с 2:0 победи срещу „Хебър“ във финалната серия. Един успех е необходим на момчетата на треньора Николай Желязков, за да триумфират за трета поредна година с шампионската титла. Играе се до 3 победи от 5 мача.", "date": "2019.04.18", "title": "Бургас: 1500 билета по 1 лев в предварителна продажба за мача за титлата в националната Суперлига при волейболистите „Нефтохимик“ – „Хебър“"}
{"url": "http://www.focus-news.net/news/2019/04/18/2648210/nzok-izdade-parvite-razresheniya-za-lechenie-na-detsa-sas-spinalna-muskulna-atrofiya-v-balgariya.html", "text": "18 дни откакто функциите на Център „Фонд за лечение на деца“ (ЦФЛД) към Министерството на здравеопазването (МЗ) бяха поети от Националната здравноосигурителна каса (НЗОК), са издадени за първи път разрешения за лечение на две деца със спинална мускулна атрофия с лекарствения продукт Спинраза в България. Това съобщиха от пресцентъра на  НЗОК . Касата осигурява напълно финансирането на лечението на децата. Организацията по провеждането му е в прерогативите на Министерството на здравеопазването. От Специализираната комисия към НЗОК са приключени 51 случая от прехвърлените към НЗОК от ЦФЛД 146 неприключени преписки. 86 случая са в процес на окомплектоване на документите. 35 броя са новопостъпилите заявления в Националната здравноосигурителна каса. Заявленията вече са разгледани от Комисията.  \r\nОт 24-те неприключени заявления от Комисията за лечение в чужбина (КЛЧ) към МЗ, която също премина към НЗОК от 1. април т.г., са разгледани 9 случая, като: 1 случай е приключен и е насочен към Специализирана комисия за издаване на формуляр S2; За  8 случая са изпратени писма до Изпълнителна агенция „Медицински надзор“, до външни експерти, до профилната комисия по трансплантология и до заявителя. \r\nСлед 1 април 2019 г. в НЗОК е постъпил един случай, който е разгледан от Специализираната комисия, като е изпратено писмо до заявителя за отстраняване на непълноти в документацията. Издадени са два формуляра S2 на деца, чиито заявления са постъпили в НЗОК по линия на ЦФЛД. Издадени са два формуляра Е112 за лечение на двама пациенти на възраст над 18 години, постъпили в НЗОК по линия на КЛЧ.", "date": "2019.04.18", "title": "НЗОК издаде първите разрешения за лечение на деца със спинална мускулна атрофия в България"}
{"url": "http://www.focus-news.net/news/2019/04/18/2648224/haskovo-sportna-ploshtadka-za-hora-s-uvrezhdaniya-shte-bade-otkrita-v-dimitrovgrad-na-22-april.html", "text": "Заместник-министърът на труда и социалната политика Зорница Русинова и кметът на община Димитровград Иво Димов ще открият спортна площадка за деца и хора с увреждания в двора на ДЦДУ на 22 април от 14.30 часа. Това съобщиха от пресцентъра на  общината . Мечтаната придобивка става възможна благодарение на благотворителната инициатива на Райфайзенбанк „Избери, за да помогнеш - 2017”, в която Дневния център за деца с увреждания участва в категория „Социални проекти”. 14 943лв. са събраните от кампанията средства, дарени от граждани, служители на банката, организации и фирми. Служителите на Групата Райфайзен България даряват лични средства по избран от тях проект, като Райфайзенбанк подкрепя дарителския им жест със сумата до 100лв. за всяка избрана от тях кауза. Сред най-щедрите дарители на проекта \"Изграждане на спортна площадка за деца и хора с увреждания\" е и „Девня цимент” АД с дарение на стойност 4000 лв. Спортната площадка е едно функционално и модерно съоръжение за игра, което разполага с писта за бягане, комбиниран уред въртящ диск и волан, степер с разгъвач за крака, стрийт фитнес комплект с „Тарзан”, баскетболен кош и маса за шах. С подкрепата на община Димитровград бе облагородено пространството около спортното съоръжение и поставени нови пейки, кошчета, както и изградена тротоарна алея. Уредите са съобразени с нуждите и потребностите на хора с увреждания, като им дават възможност да повишат физическата си култура и дееспособност. Освен за чисто физически дейности, спортната площадка е и социално оживено пространство за контакти на децата с увреждания и местната общност.", "date": "2019.04.18", "title": "Хасково: Спортна площадка за хора с увреждания ще бъде открита в Димитровград на 22 април"}
{"url": "http://www.focus-news.net/news/2019/04/18/2648225/kandidatite-za-evrodeputati-ot-bsp-za-balgariya-ivan-krastev-i-krum-donchev-posetiha-uchilishte-petko-r-slaveykov-v-kardzhali.html", "text": "Кандидатите за евродепутати от \"БСП за България\" Иван Кръстев, който е и бивш зам.-министър на образованието, и Крум Дончев посетиха най-голямото училище в Южна България - \"Петко Р. Славейков\" в гр. Кърджали. това съобщиха от пресцентъра на  \"БСП за България\" . Те разгледаха модерните кабинети по история и български език и литература,  в които се съхранява истинският възрожденски дух. Кръстев и Дончев се запознаха с въведената в училището иновация, съчетаваща чуждоезиково обучение, високо качество на образованието и интензивна спортна подготовка. Неслучайно, учениците от това училище са шампиони сред младежи и девойки в редица спортове - волейбол, баскетбол и шахмат. Шампионът на България по автомобилизъм Дончев заяви пред учениците: \"Освен че възпитава, спортът  изгражда личности и характери. Има и една по-важна кауза- и тя е да сме  социално отговорни и да я предаваме на нашите деца.\" По думите му, училището в Кърджали трябва да е пример за цялата страна. Бившият зам.-министър на образованието Иван Кръстев обсъди с учениците техните успехи в състезанието \"Евроскола\", както и впечатленията им от посещението им в европарламента в Страсбург. Той подчерта пред тях, че екипната работа и високите постижения, които демонстрират в училище сега, са най-добрата предпоставка за бъдещия им успех в живота.", "date": "2019.04.18", "title": "Кандидатите за евродепутати от \"БСП за България\" Иван Кръстев и Крум Дончев посетиха училище \"Петко Р. Славейков\" в Кърджали"}
{"url": "http://www.focus-news.net/news/2019/04/18/2648212/prokuraturata-obvini-doncho-atanasov-svetoslav-glosov-i-oshte-5-litsa-za-intsidenta-kray-svoge-pri-koyto-zaginaha-20-dushi.html", "text": "Действията на прокуратура по разследването на тежкия пътен инцидент на 25 август 2018 г. край гр. Своге продължават с привличане като обвиняеми на още 7 лица. На двама членове на Управителния съвет на АПИ е повдигнато обвинение за престъпление по служба - престъпление по чл. 282 ал.2 НК, а 5 лица се обвиняват в престъпление по транспорта, извършено при независимо съпричиняване, заедно с водача на автобуса, за смъртта на 20 пътници и причинените средни телесни повреди на 8 лица. Това съобщиха от пресцентъра на  прокуратурата . Незабавно след настъпване на тежкия инцидент, под ръководството на Окръжна прокуратура – София започна досъдебно производство. Главният прокурор Сотир Цацаров обяви, че Прокуратурата ще разследва тежката автобусна катастрофа край Своге в три направления - действията на водача на автобуса, задълженията на транспортната фирма – превозвач и състоянието на пътя, и възложи на екип от следователи от Националната следствена служба провеждане на разследването.  \r\nНа 26.08.2018 г. Окръжна прокуратура – София привлече като обвиняем Григор Григоров – водач на автобуса  за това, че на 25.08.2018 г. в гр. Своге, София област, на път 2 -16, при управление на автобус МАН, с посока на движение Своге – София, е нарушил правилата за движение по пътищата – чл. 21 ал. 2 от Закона за движение по пътищата: „При избиране на скоростта на движение на водача на пътно превозно средство е забранено да превишава 40 км/ч, сигнализиран с пътен знак В 26“ и по непредпразливост е причинил телесна повреда на повече от едно лице и смъртта на повече от едно лице и случаят е особено тежък  - престъпление по чл. 343 ал. 4 вр. ал. 3 б. „Б“ пр. 2  вр. ал. 1 б. „В“  вр. чл. 342 ал. 1 пр. 3 от Наказателния кодекс. С постановления на наблюдаващия прокурор на обвиняемия е наложена забрана да напуска пределите на страната и по реда на чл. 69А от НПК му е отнето свидетелството за правоуправление на МПС. \r\nНа 31.08.2018г. следователи иззеха 9 броя образци за сравнително изследване от пътния участък/ проби от настилката/, които са предоставени на вещите лица за  изготвяне на експертиза за показателите на асфалтовата смес и отговарят ли те на утвърдената рецепта за асфалтова смес за износващ пласт на покритието на пътя и на нормативно установените стандарти.  \r\nВ хода на разследването на Окръжна прокуратура – София са били събрани доказателства за извършени престъпления по служба от длъжностни лица от АПИ, поради което с постановление на Окръжна прокуратура – София от 16.11.2018г. са отделени материали от разследването и са изпратени по компетентност на Софийска градска прокуратура. Образуваното от СГП досъдебно производство също е възложено от главния прокурор на следователи от НСлС. \r\nПо досъдебните производства, ръководени от ОП-София /за престъпление по транспорта/ и от СГП /за престъпление по служба/ са извършени множество процесуално следствени действия и са събрани голям обем доказателства. По двете дела са извършени общо 10 огледа на местопроизшествие, разпитани са 155 свидетели, назначени са общо 46 експертизи. Изготвени са мащабна скица на местопроизшествието и множество динамични скици с местата на ударите и крайните положения на установяване на процесните МПС \r\nУстановен е механизмът на настъпване на пътно транспортното произшествие, причините и условията за настъпване на инцидента, състоянието на пътя и на мантинелата и несъответствието им с установените стандарти. Събрани са доказателства за действията и бездействията на различни длъжностни лица.  \r\nОт събраните по делото доказателства е изяснено, че при движението си в зоната на десен завой, по двупосочно платно за движение, състоящо се от две пътни ленти, при мокра асфалтова настилка, автобусът МАН е навлязъл в лентата за насрещно движещи се автомобили и се е удрил с товарни автомобили Нисан Примера (първи удар) и Ситроен Берлинго (втори удар). След втория удар автобусът напуснал платното за движение от дясната му страна, ударил се в еластичната ограда, преминал през нея и навлязъл в страничния скат. При спускането си по него автобусът се преобърнал и се установил на дясната си страна върху равнинен терен. \r\nСкоростта на автобуса към момента на навлизане в завоя е около 53,5 км./час а с тази скорост водачът на автобуса не е имал техническа възможност при наличното състояние на мократа асфалтова настилка да премине през пътния участък на завоя без да навлезе в насрещната пътна лента. Такава техническа възможност водачът на автобуса е имал, ако е спазил максимално допустимата скорост от 40 км./час. Поради това прокуратурата продължава да поддържа обвинението си срещу шофьора Григоров за това, че е нарушил правилата за движение по пътищата, в резултат на което е причинил по непредпазливост смъртта на 20 лица и телесни повреди на  8 пострадали, което представлява основната причина за настъпване на пътния инцидент.  \r\nОт събраните доказателства е установена и техническа  причина за възникването на ПТП и това е значително намален коефициент на сцепление между гумите и асфалта, дължащ се на лошото му качество. В резултат на нормативно несъответстващата  структура на пътната настилка, коефициентът на сцепление е бил силно занижен, което е в причинно-следствена връзка с възникването на ПТП. Грапавостта на пътното покритие по показател дълбочина е оценена като незадоволителна. Съпротивлението на хлъзгане на пътната настилка е по-малко от минимално допустимото. \r\nВ строителната документация за изпълнение на СМР на ЛОТ 17 от проект „Транзитни пътища V“, са заложени изисквания относно вида и качеството на вложения материал. Изискването е било в асфалтовата смес да има едър трошен камък, с коефициент на полируемост не по- малко от 50. \r\nОт заключението на експертизата се установява, че в асфалтовата смес е вложен не трошен камък, а трошен варовик, а коефициентът на ускорено полиране е 28. Липсата на едър скален материал води до това да не се създаде добър скелет на асфалтовия пласт и податливост за образуване на коловози и недобро сцепление между гумите на автомобила и пътната настилка. Това състояние на участъка от пътя в района на местопроизшествието се явява в причинно – следствена връзка с настъпилия тежък резултат. \r\nУстановено е, че пътят в района на произшествието, предвид интензивността на натоварването му, съгласно утвърдените правила и изисквания, е следвало да бъде обезопасен със стоманени предпазни огради с висока способност на задържане. Установено е също, че в проектната документация дори не е било предвидено поставяне на еластична предпазна ограда. От събраните доказателства се установява, че монтираната в участъка на произшествието еластична предпазна ограда не би могла да задържи пътно превозно средство - автобус върху пътната настилка. Съобразявайки събраните доказателства за действията, които са били извършени от 5 различни длъжностни лица, ангажирани с ремонта на този участък от пътя, както и създадените от тях документи, удостоверяващи точното и качествено изпълнение на дейностите по ремонта и вида и качеството на вложените материали, Окръжна прокуратура – София ангажира наказателната отговорност и на следните лица, служители по транспорта: \r\n-Б.Иванов - ръководител екип и изпълнителен директор на „Трейс  София“ ЕАД-  изпълнител по Проект „България- Транзитни пътища V - ЛОТ 17“, път II – 16, „Своге- Нови Искър“ Участък 3 от км 50+790.53 до км 81 + 778.84,  \r\n-С.Трифонов - Началник Асфалтова база „Костинброд“, на който по надлежния ред е възложена дейност по ремонта на пътищата, съгласно Трудов договор № 337/13.05.2013г., сключен с „Трейс – София“ ЕАД,; \r\n-И. Иванов - технически ръководител, на който по надлежния ред е възложена дейност по ремонта на пътищата, съгласно трудов договор № 337/13.05.2013г. сключен с „Трейс – София“ ЕАД ; \r\n-М.Т. - строителен инженер, член на екипа за строителен надзор на ПЪТКОНСУЛТ 2000 ЕООД, на който по надлежния ред е възложена дейност по строителен надзор при ремонт на пътя, съгласно Трудов договор № 8/03.04.2012г. и \r\n-С. Попниколова - Директор на дирекция „Управление на проекти, финансирани с кредитни инвестиции“ в Агенция „Пътна инфраструктура“. \r\nНа 18.04.2019 г. се предявяват постановленията за привличане на 4 длъжностни лица –Б. Иванов, С. Трифонов, И. Иванов и М. Томова. На 22.04.2019 г. предстои привличането на още едно длъжностно лице от Агенция пътна инфраструктура- М.Т. \r\nНаказателната отговорност на петте длъжностни лица е ангажирана за това, че чрез свои действия и бездействия, при условията на независимо съпричиняване са причинили по непредпазливост, заедно с водача на автобуса Григоров, смъртта на 20 пътници и средни телесни повреди на 8 пострадали. \r\nДоказателствата, събрани от СГП са обосновали повдигане на обвинения и на Дончо Атанасов и Светослав Глосов, за това, че в качеството си на членове на Управителния съвет на АПИ, отговарящи за дейността на Дирекция „Управление на стратегически инфраструктурни проекти“ и дирекция „Поддържане на пътната инфраструктура“ не са изпълнили служебните си задължения, регламентирани в Закона за пътищата и в Правилата за работата на УС на АПИ, с цел да набавят за ДДЗД „Трейс Своге“ облага и от това са настъпили значителни вредни последици. Те са привлечени като обвиняеми на 17.04.2019 г. \r\nЦеляната облага за ДДЗД „Трейс Своге“ се изразява в неизвършването за сметка на дружеството на ремонт за отстраняване на констатираните дефекти. От това са настъпили значителни вредни последици за водачите на МПС, ползващи участък 3 от път ІІ-16 „Своге – Нови Искър“  и това е поставянето им в опасност от реализиране на ПТП, изразяваща се в по-дълъг спирачен път и загуба на стабилност на МПС при маневра, вследствие на намаленото съпротивление на хлъзгане на посочения участък. \r\nДончо Атанасов и Светослав Глосов са с мерки за неотклонение  парична гаранция в размер на 10 000 лева, Б. Иванов – гаранция в размер на 15 000 лева, а на останалите обвиняеми гаранцията е в размер на по 2 000 лева. \r\nРазследванията по двете дела продължават.", "date": "2019.04.18", "title": "Прокуратурата обвини Дончо Атанасов, Светослав Глосов и още 5 лица за инцидента край Своге, при който загинаха 20 души"}
{"url": "http://www.focus-news.net/news/2019/04/18/2648223/zam-glavniyat-prokuror-ivan-geshev-zadarzhanite-alo-izmamnitsi-sa-nanesli-shteti-v-razmer-na-nad-2-mln-leva.html", "text": "До момента има доказателства, че задържаните при специализираната акция „ало“ измамници са нанесли щети в размер над 2 млн. лв. Това заяви на брифинг в Горна Оряховица зам. главният прокурор Иван Гешев по повод разследването срещу участници в група за телефонни измами, предаде репортер на  Радио „Фокус“ – Велико Търново . Гешев допълни, че при акцията днес са иззети шест луксозни автомобила. „Това е поминък за част от българското население. Задържаните български граждани от цигански произход са добре интегрирани в българското общество, видно от жилищата, които обитават, както и от луксозните коли, които ползват. Ако този стандарт се дължи на откраднатите спестени пари на българските възрастни хора и пенсионери, държавата, според мен, беше в немалка степен в дълг на тези хора. Време е да се направи нещо, а държавата може да направи много повече неща. Цялостно проблемът не можем да го решим, но се надявам при добра работа, която има на колегите от МВР, след година този проблем да не е с тези размери“, заяви Иван Гешев. По думите му в страната има още подобни организирани престъпни групи, които са основно пет-шест. При акцията са иззети румънски ваучери и карти, каза още Иван Гешев. Той подчерта, че румънското бюро на Евроджъст е оказало съдействие при реализиране на специализираната акция срещу телефонните измами. Иван Гешев допълни, че при операцията няма задържани чужди граждани. Сред арестуваните има жители на Горна Оряховица и София, като ръководното ниво, което организира и ръководи групата, е от района на Горна Оряховица.", "date": "2019.04.18", "title": "Зам. главният прокурор Иван Гешев: Задържаните „ало“  измамници са нанесли щети в размер на над 2 млн. лева"}
{"url": "http://www.focus-news.net/news/2019/04/18/2648227/izlozhba-mirat-i-voynata-v-obrazi-be-predstavena-v-ban-po-initsiativa-na-svetovnoto-dvizhenie-za-mir.html", "text": "Изложба \"Мирът и войната в образи\" бе представена в БАН по инициатива на Световното движение за мир. Това съобщиха от пресцентъра на  АБВ . Тематичната експозиция представи 13 творби от петима автори. \r\n\"В последните няколко десетилетия темата за мира не е на дневен ред и не е тема на разговори, макар, че войната е трайно настанена в нашето ежедневие\", посочи Пламена Заячка, председател на АБВ - Младежи и на инициативния комитет за създаване на Световното движение за мир. Именно нарастващата заплаха е вдъхновила идеята за подреждането на експозицията, посочи тя и добави, че темата за мира трябва да бъде възродена и върната сред темите на деня. \"Посланиците на Световното движение за мир на 4 континента казват НЕ на милитаризацията и потъпкването на международното право, каза още Пламена Заячка.  \r\n„И това е показателно колко важна е темата за мира в световен мащаб. За България Световното движение за мир има три цели. Първата и основна цел е да не се разполага ядрено оръжие на територията на страната. Такова в историята ни никога не е имало и не смятаме, че сега е моментът. Второ – военните бази и контингенти да не променят статута си от отбранителни на нападателни след прекратяването на договора за ракети със среден и малък обсег от страна на САЩ и огледалните мерки от страна на Русия. Най-вероятно ще има натиск такива бази да се превърнат от отбранителни в нападателни, както и да се приемат ядрени оръжия, включително и в България. Най-големият потърпевш от прекратяването на този договор между двете големи сили САЩ и Русия ще е Европа. Третата цел на движението ни е актуализиране и разширяване на този договор, който да включи всички ядрени държави с геополитически амбиции – Китай, Индия и Пакистан. Защото когато всички държави, които разполагат с такова ядрено оръжие са в рамките на един договор и той има някакъв таван, то се гарантира световната архитектура на сигурност, а включително и европейската“. \r\nПри откриването на експозицията, плевенският поет Георги Константинов представи забележителното си произведение „БАЛАДА ЗА НИЗШИТЕ ЧИНОВЕ“ \r\nТе не знаеха френски. \r\nНе танцуваха полка. \r\nБяха слушали само тръбата на полка. \r\nИ не бяха облечени в празнични кители. \r\nДаже чаша шампанско не бяха опитали. \r\nС преброени сухари в окопа закусваха \r\nи със мокри шинели в атака се впускаха - \r\nнеизвестни, \r\nбезбройни, \r\nот Бога забравени, \r\nте вървяха след свойте майори \r\nпрославени, \r\nза да свършат на подвига черната работа. \r\nТе не търсеха славата. \r\nИскаха правдата. \r\nИ за тях не достигаха златните ордени. \r\nА оловни куршуми посрещаха гордо те. \r\nИ потъваха в ниви и храсти къпинови -  \r\nкъм смъртта се издигаха низшите чинове. \r\nИ макар, че не бяха от графски фамилии, \r\nнай-високи са техните братски могили.", "date": "2019.04.18", "title": "Изложба \"Мирът и войната в образи\" бе представена в БАН по инициатива на Световното движение за мир"}
{"url": "http://www.focus-news.net/news/2019/04/18/2648228/vidin-tsentarat-za-sotsialna-rehabilitatsiya-i-integratsiya-v-grada-organizira-den-na-otvorenite-vrati.html", "text": "Център за социална рехабилитация и интеграция (ЦСРИ) във Видин организира  Ден на отворените врати, съобщиха за  Радио „Фокус“ – Видин  от Общината.  Събитието е свързано и с Международния ден на паметниците на културата, тъй като центърът се помещава в емблематичната за Видин сграда на бившето Епархийско училище. Гости на проявата бяха заместник-кметът на Видин Венци Пасков, Негово Високопреосвещенство Видински митрополит Даниил, представители на Направление „Социални услуги и здравни дейности“към Общината, на Дирекция „Социално подпомагане“, Регионален исторически музей, Център за специална образователна подкрепа (ЦСОП) „Д-р Петър Берон“, Съюза на инвалидите, Съюза на слепите, неправителствени органицации и много хора с увреждания, които ползват услугите на ЦСРИ. \r\nЕмилия Йосифова, ръководител на Центъра за социална интеграция и рехабилитация за деца и хора с увреждания и председател на Фондация „Подкрепа за реализация“  поздрави присъстващите с „добре дошли“ и благодари на всички благодетели, които са им оказвали помощ през годините. Тя разказа накратко историята на бившето Епархийско училище. И сподели, че тази красива сграда е предоставена за нуждите на центъра от Видинска Света митрополия за дългогодишно безвъзмездно ползване. Емилия Йосифова благодари на Община Видин за това, че в нейно лице винаги е срещала подкрепа и лично на Венци Пасков в качеството му на заместник-кмет по хуманитарни дейности и социална политика. \r\nПасков връчи поздравителен адрес от името на кмета на Видин Огнян Ценков, в който пише: „Искам да Ви благодаря за усилията, които полагате за осигуряване на по-добри условия на хората с увреждания. Вашата мисия е благородна, изпълнена с много грижи, всеоттдайност и човечност. Фондация „Подкрепа за реализация“ помага за успешната интеграция на тези хора и техните семейства, като създава предпоставки за пълноценната им реализация в обществото. Пожелавам на Вас и всички съпричастни към Вашата кауза,  да бъдете все така мотивирани в работата си и да надграждате постигнатото!“. \r\nНегово Високопреосвещенство Видински митрополит Даниил отслужи водосвет за здраве и благоденствие. \r\nВ Деня на отворените врати всички присъстващи имаха възможност да усетят атмосферата на центъра, където деца и възрастни, включително и такива без увреждания намират себе си и реализират своите мечти. Гостите разгледаха материалната база и получиха информация за прадлаганите услуги. \r\nЦентърът вече има нова придобивка – инвалидна платформа, финансирана от щедрата дарителка от Швейцария Анита Хамър.", "date": "2019.04.18", "title": "Видин: Центърът за социална рехабилитация и интеграция в града организира  Ден на отворените врати"}
{"url": "http://www.focus-news.net/news/2019/04/18/2648229/mariya-zaharova-sasht-sazhiviha-doktrinata-monro-za-potiskane-na-suvereniteta-na-latinska-amerika.html", "text": "Сегашната американска администрация отново се обърна към Доктрината „Монро“, за да потисне суверенитета на латиноамериканските държави. Това заяви на брифинг официалният представител на руското външно министерство Мария Захарова, предава  TACC . \r\nСъгласно думите й, „САЩ съживяват Доктрината „Монро“ и я прилагат изцяло в Латинска Америка в аспекти, които са полезни за тях, включително за подтискането на всеки суверенитет и независимост на държавите. Те правят това, за да развият политиката на тези държави в посока на собствените си интереси, да се възползват от най-богатите ресурси на региона извън легитимната правна област, извън нормите на международното право, единствено по свое усмотрение\", обясни руският дипломат. Тереза Герова", "date": "2019.04.18", "title": "Мария Захарова: САЩ съживиха Доктрината „Монро“ за потискане на суверенитета на Латинска Америка"}
{"url": "http://www.focus-news.net/news/2019/04/18/2648233/zafir-zarkov-sos-odobreno-e-zakupuvaneto-na-10-upotrebyavani-tramvai-za-liniite-20-i-22.html", "text": "Одобреното гласуване на доклада за закупуване на 10 употребявани трамваи е за 18-19-годишни мотриси. Това каза пред журналисти столичният общинският съветник от ГЕРБ Зафир Зарков, предаде репортер на   Агенция „Фокус“ . „Продължаваме и търсим всички възможности за подобряването на комфорта и обслужването на гражданите, пътуващи с градския транспорт“, изтъкна той. „Това не е нещо ново, този доклад за закупуване на 10 употребявани трамваи за нуждите на „Столичен електротранспорт” ЕАД, е в резултат на сътрудничеството, което има между Прага и София, и кметовете на двете общини“, коментира Зарков. Той поясни, че тези трамваи са за линиите 20 и 22, като са в отлично експлоатационно състояние. „Трамваите ще влязат в редовна експлоатация след доставката си по тези линии. Те са 18-19-годишни трамваи, но ще заменят съответно мотриси, които са 25-40-годишни, по цитираните линии“, обясни общинският съветник от ГЕРБ. По думите му в момента тече процедура по финализиране на договора между двете общини. „Надявам се в рамките на подписването на договора да се премине към самата доставка на тези трамвайни мотриси“, коментира Зарков и поясни, че трамваите, които ще се закупят са по-удобни от тези, които сега функционират по линиите. „Стойността на 10-те употребявани трамваи е 40 хил. лв. на брой, като в тази цена е включено, освен самата цена на превозното средство, и доставката му, която е в рамките на около 10 хил. лв.“, обясни той. По думите му цената е доста евтина, защото е постигната благодарение на доброто сътрудничество между Прага и София. Той коментира, че нов трамвай от тези, които закупуват сега, струва около 1,6 млн. евро. Зарков прогнозира, че трамваите ще бъдат в София до лятото.  \r\nИрина ИВАНОВА", "date": "2019.04.18", "title": "Зафир Зарков, СОС: Одобрено е закупуването на 10 употребявани трамваи за линиите 20 и 22"}
{"url": "http://www.focus-news.net/news/2019/04/18/2648231/toma-tomov-pocheten-prezident-na-fk-chernomorets-burgas-predi-4-godini-sazdadohme-sdruzhenie-badeshte-za-chernomorets.html", "text": "Преди 4 години създадохме сдружение „Бъдеще за Черноморец“. Това каза почетният президент на ФК „Черноморец“-Бургас Тома Томов по време на пресконференцията по повод отбелязването на стогодишнината от основаването на клуба, предаде репортер на  Радио „Фокус“ – Бургас . „Създадохме това сдружение с цел да помогнем на отбора да остане във „В“ група. Първата ни задача беше да върнем стадион „Черноморец“ на община Бургас, но това не се случи и УС на „Черноморец“ реши да учреди нов клуб от името ФК „Черноморец Бургас“ във ФК „Черноморец 1919“ Бургас“, добави Томов. По думите му по правилата на БФС отборът е започнал от най-ниско ниво „В“ окръжна група, „А“ окръжна група, като в момента отборът е във „В“ група.  \r\n„Влизайки във „В“ група, ние успяхме да запазим марката „Черноморец“ и ако не бяхме направили това едва ли щеше да има някой, който трета година да ни изчаква да влезем във „В“ група. Спасихме марката „Черноморец“, заяви Тома Томов. Той каза още, че клубът е патентован за 10 години и след изтичането на тези години, който е президент на клуба, трябва отново да подаде молба, но това става лесно след като вече един път клубът е притежавал патент. „В момента сме на 4-място зад отбори като „Нефтохимик“, „Созопол“, както и „Нова Загора“. Първенството все още не е завършило и не си въобразяваме, че още тази година ще влезем в професионалния футбол, но ще се опитаме да направим всичко възможно, ако не тази година, то поне догодина“, посочи почетният президент. \r\nМария КУРТЕВА", "date": "2019.04.18", "title": "Тома Томов, почетен президент на ФК „Черноморец“-Бургас: Преди 4 години създадохме сдружение „Бъдеще за Черноморец“"}
{"url": "http://www.focus-news.net/news/2019/04/18/2648232/natsionalno-saveshtanie-na-rakovodstvoto-na-mvr-shte-se-provede-v-sgradata-na-gd-natsionalna-politsiya-na-19-april.html", "text": "Национално съвещание на  ръководството на МВР ще се проведе в сградата на ГД „Национална полиция“ на 19 април. Това съобщиха от пресцентъра на  МВР . На съвещанието са поканени министър - председателят Бойко Борисов, главният прокурор на Република България Сотир Цацаров, директорът на Агенция „Митници“ Георги Костов.  \r\nВ първия панел, който ще е открит за журналисти, ще бъдат направени презентации от успешни реализации за противодействие на  престъпления, свързани с телефонните измами, както и с трафика на наркотици.", "date": "2019.04.18", "title": "Национално съвещание на ръководството на МВР ще се проведе в сградата на ГД „Национална полиция“ на 19 април"}
{"url": "http://www.focus-news.net/news/2019/04/18/2648234/burgas-festivalat-burgas-tantsuva-shte-se-provede-ot-13-do-17-may.html", "text": "Фестивалът „Бургас танцува“ ще се проведе от 13 до 17 май, от 18.30 ч., на пл. „Тройката“. Отново любители и професионалисти на танцовото изкуство ще могат да демонстрират на открито своят талант и умения. Това съобщиха от пресцентъра на  Община Бургас . В тазгодишното издание на фестивала са предвидени и много специални изненади. Една от тях е участието на талантливия бургаски DJ Максимилиан и младата красива певица Силвия Колева, които ще допринесат за още по-веселото и музикално настроение на всички желаещи да се включат в инициативата. Община Бургас ще подготви специална книжка с информация за всички танцови школи в града и стиловете, които  тe представляват.", "date": "2019.04.18", "title": "Бургас: Фестивалът „Бургас танцува“ ще се проведе от 13 до 17 май"}
{"url": "http://www.focus-news.net/news/2019/04/18/2648230/yordan-yordanov-kmet-domakinstvoto-na-dobrich-na-evropeyskoto-parvenstvo-po-futbol-za-devoyki-do-17-godini-e-chest-za-nas.html", "text": "Домакинството на града на Европейското първенство по футбол за жени до 17 години е чест за нас. Това каза в предаването  „Добрич - Блян вихрен, понесен над степ ековита...“  на радио „Фокус“ кметът на Добрич Йордан Йорданов. На официална церемония в курортния комплекс „Албена“ в началото на този месец беше изтеглен жребият за Европейското първенство. От 5 до 17 май градовете Добрич, Каварна и Балчик, както и курортният комплекс „Албена“ ще бъдат домакини на шестото издание на първенство по футбол за девойки. България приема за втори път голям спортен форум на Стария континент. Преди четири години страната ни успешно организира Европейско първенство на УЕФА за юноши до 17 години. Добрич за първи път ще домакинства на спортен форум от такава величина. „Няма да ви излъжа ако кажа, че отвоюването на това нещо беше възможно, когато работихме в екип. Под екип имам предвид господин Милков и Българския футболен съюз. Това се случи заради нашите общи усилия, а не отделни, единични. Случи се, защото имахме желание, случи се защото имахме поставена цел и най-важното, случи се защото всички го искахме“, коментира кметът. По думите му, когато се работи в екип и партньорство, нещата се получават много добре. От няколко месеца Добрич и спортните бази се подготвят за този форум. Общината е инвестирала в обновяването на футболния стадион близо 100 хиляди лв. Постигнати са всички заложени цели и изисквания на УЕФА, за да бъде градът домакин на Европейско първенство. За първенството са се класирали отборите на Англия, Испания, Германия, Холандия, Австрия, Португалия и Дания. „Градът е напълно готов, така че ние сме горди да бъдем домакини на едно такова невероятно събитие, което за втори път се случва в България, но за първи път – в добруджанския град“, каза Йордан Йорданов. Той допълни, че това е много голяма чест не само за Добрич, защото всичко това, което се прави, е за неговите граждани: „Надявам се да бъде оценено и да има посещаемост. Рядко се случва да се видят жени професионалисти във футбола“. Йордан Йорданов отбеляза също, че едно такова събитие е свързано също с много и добри икономически перспективи не само за хотелиери ресторантьори, но и за културните институции, които популяризират регионалните традиции и обичаи. „Но най-важното е, че тези хора събрани от цяла Европа, ще бъдат локализирани на три места в областта, като откриващият мач е в Добрич. Това ще даде възможност градът да живне, да има допълнително капитали, които да оставя тези хора в него“, коментира кметът. „С домакинството на едно такова събитие летвата се вдига доста високо, защото един такъв турнир на УЕФА, независимо че е за жени до 17 години, дава голям тласък за развитието на всички видове спорт в добруджанския град през годината. Предстоят най-различни спортни мероприятия“, отбеляза Йордан Йорданов. Той допълни, че в края на месец май се очаква да бъде открита официално обновената лекоатлетическа писта в Спортна зала „Добротица“. \r\nЖулиета НИКОЛОВА", "date": "2019.04.18", "title": "Йордан Йорданов, кмет: Домакинството на Добрич на Европейското първенство по футбол за девойки до 17 години е чест за нас"}
{"url": "http://www.focus-news.net/news/2019/04/18/2648235/abv-diskusiya-chiy-e-gotse-delchevi-oshte-za-otsenkite-na-ilinden-1903-g-115-godini-po-kasno-shte-se-provede-na-19-april.html", "text": "Дискусията „Чий е Гоце Делчев?! Още за оценките на Илинден 1903 г., 115 години по-късно” ще се проведе на 19 април от 11.00 часа Бална зала (ниво мецанин) на хотел „Интерконтинентал София”. Това съобщиха от пресцентъра на  АБВ . Повод за дискусията е представянето на книгата „Илинденско- Преображенското въстание 1903 г. през погледа на европейските дипломати”. Уводно слово ще произнесе президентът на Р България (2002-2012) Георги Първанов, автор на предговора към документалния сборник.", "date": "2019.04.18", "title": "АБВ: Дискусия „Чий е Гоце Делчев?! Още за оценките на Илинден 1903 г., 115 години по-късно” ще се проведе на 19 април"}
{"url": "http://www.focus-news.net/news/2019/04/18/2648236/bdzh-shte-osiguri-bezplaten-prevoz-za-velosipedite-na-uchastnitsite-v-bayk-i-ran-za-chepan.html", "text": "На 20-и април „БДЖ - Пътнически превози” ЕООД ще осигури безплатен превоз за велосипедите на участниците в ежегодното състезание „Байк и Рън за Чепън”. Това съобщиха от пресцентъра на  „БДЖ - Пътнически превози” . Надпреварата по планинско бягане и колоездене ще се проведе за осми път край гр. Драгоман, а националният железопътен превозвач за пета поредна година ще партнира на състезанието.  \r\nТрадиционното състезание ще се проведе през съботния ден и ще привлече в района на Драгоман и Чепън планина любителите на планинското бягане и колоездене от всички възрасти. \r\nУчастниците в състезанието „Байк и Рън за Чепън”, заедно със своите велосипеди, ще пътуват с влак по маршрута от София до Драгоман и обратно. За тяхното удобно придвижване националният железопътен превозвaч ще осигури безплатно вагон-фургони към съставите на два пътнически влака, движещи се по този маршрут. Това са сутрешният пътнически влак №10202, който заминава от София в 07:40 ч. и пристига в Драгоман в 08:44 ч. и бързият влак №7991, който тръгва от Драгoман в 17:45 ч. и пристига на Централна гара София в 19:00 ч. \r\nОсновна цел на „Байк и Рън за Чепън“ е да популяризира велосипеда и бягането като здравословни начини за придвижване. Като представител на най-екологичния транспорт в България, а именно железопътният, „БДЖ-Пътнически превози” ЕООД подкрепя инициативата, като осигурява специални композиции с вагон-фургони за превоз на велосипедите на над 80 участника.", "date": "2019.04.18", "title": "БДЖ ще осигури безплатен превоз за велосипедите на участниците в „Байк и Рън за Чепън”"}
{"url": "http://www.focus-news.net/news/2019/04/18/2648237/smesen-hor-burgas-oglasi-peshterata-postoyna-v-sloveniya.html", "text": "Смесен хор „Бургас“ под диригентството на Светла Стоева поднесе на международната публиката незабравимо изпълнение в пещерата „Постойна“ в Словения. Изпълненията на „Аве Мария“ и „Хвалите имя Господне и малка Ектения“ бяха част от заключителния общ концерт на VМеждународен хоров фестивал „We Are Singing Adriatic“, който се проведе в Хърватска и Словения. Това съобщиха от пресцентъра на  Община Бургас . В рамките на фестивала, на концертния подиум в Кристалната зала в град Опатия, Хърватска, се срещнаха десет хорови формации от Турция, Италия, Австрия, Австралия, Испания, Англия и България. Бургаският хор бе единствен представител от нашата страна, за разлика от Италия, Австралия, Испания, които участваха в музикалното събитие с по няколко състава.  \r\nФестивалните вечери представяха широка палитра от национални хорови култури с богат избор от предкласични произведения до такива на съвременни автори. Хор „Бургас“ защити българската хорова школа с произведения от Добри Христов, Филип Кутев, Георги Димитров, Апостол Николаев – Струмски. С техничните си и темпераментни изпълнения на Росини и Киара, бургазлии категорично спечелиха сърцата на самите италианци и изцяло завладяха публиката, изпълнила докрай прекрасната зала в град Опатия. Очаквано, акцентът в хоровия фестивал беше поставен върху финалния концерт, който се състоя в известната пещера „Постойна“ в Словения – едно великолепно място с невероятна акустика и красота, и с възможност да побере публика от 10 000 човека. Фестивалът „We Are Singing Adriatic“ предостави възможност на участниците да обменят на репертоар и опит, събра на едно място певци с различни религии, обичаи и култури, и за пореден път показа, че универсалният човешки език на земята е музиката.", "date": "2019.04.18", "title": "Смесен хор „Бургас“ огласи пещерата „Постойна“ в Словения"}
{"url": "http://www.focus-news.net/news/2019/04/18/2648239/sevdalina-mavrodieva-horeograf-prez-tozi-mesets-v-dobrich-se-sastoya-premierata-na-myuzikala-kasting.html", "text": "За мен е щастлив факт, че бе направен мюзикъла „Кастинг“ в Добрич. Това каза в предаването  „Добрич - Блян вихрен, понесен над степ ековита...“  на радио „Фокус“ хореографът Севдалина Мавродиева. През този месец в Добрич се състоя премиерата на мюзикъла „Кастинг“ – съвместна продукция на Драматичен театър „Йордан Йовков“, танцьорите на Севдалина Мавродиева от Танцова група „Алексия“ и певците от Студио „Сарандев“ към Общинския младежки център „Захари Стоянов“. Целият творчески екип определя своята работа като истински подвиг, не само сценичен, предвид особеността на мюзикъла и други фактори, които са се оказали истинско предизвикателство, но въпреки това постановката е факт и то във формат, който й дава възможност да бъде представяна и на други сцени освен в добруджанския град. „Разговаряйки с колеги от страната, повечето бяха изумени, че такъв проект може да бъде направен в малък град, като Добрич“, каза Севдалина Мавродиева. Тя сподели, че в началото е била скептично настроена, но в рамките на една година участниците в спектакъла са израснали творчески. „Всички ние успяхме да сбъднем, надявам се, идеята на режисьора Петър Радевски“, допълни хореографът. Директорът на Драматичен театър „Йордан Йовков“ в Добрич Иван Мандев споделя, че преди 10 години в добруджанския град е правен мюзикъл, в който са звучали песни на Майкъл Джексън. Сега този своеобразен подвиг е повторен, както казва той „по един неповторим начин“. За своята работа в добричкия драматичен театър режисьорът Петър Радевски сподели: „Идеята, това което всъщност исках да изразя е, че винаги в живота на всеки един от нас има скрит, но съществуващ проблем. Toй съществува от страна на позитива и на конфликта. Проблемът е между младите и старите. Когато сме били млади, винаги е имало това единоборство: няма да слушам баща ми и майка ми, ще слушам моите приятели. Дали обаче неговите приятели, които той слуша, са достатъчно позитивни и морални към него, към неговото бъдещо възпитание и бъдещото му развитие на млад човек?“. Това е един от основните въпроси, на които търси отговор новата постановка. „Като че ли младите хора в нашето време и ние всъщност забравихме да казваме тези съкровени думи, да кажеш на някого, че го обичаш, прощавай, сгреших, извинявам се. Като че ли ние не обръщаме достатъчно внимание на това. А това са важни неща, те не са цел в спектакъла. Младият човек не иска бруталното и онова нещо, при което да му се дават тотално правата, а той иска да има в момента тази свобода на тези години просто да бъде добре направляван, добре ръководен, за да не навлезе в тази ниша на сектите, на наркотиците, на изнасилването, на всички онези неща, които са негативни“, каза още Петър Радевски. В спектакъла участват актьорите Стефан Сърчаджиев, Татяна Христова, Красимир Демиров, Филип Филчев, Елеонора Иванова. Автор на мултимедийната среда е Красимир Янев.  \r\nЖулиета НИКОЛОВА", "date": "2019.04.18", "title": "Севдалина Мавродиева, хореограф: През този месец в Добрич се състоя премиерата на мюзикъла „Кастинг“"}
{"url": "http://www.focus-news.net/news/2019/04/18/2648240/chernomorets-burgas-specheli-turnira-po-vodna-topka-orestiada.html", "text": "Ватерполистите на „Черноморец“ вдигнаха пореден приз на международна сцена. Бургаският тим спечели безапелационно турнира по водна топка „Орестиада“ в Гърция, дублирайки успеха си от 2017 г. на същото състезание. Това съобщиха от пресцентъра на  Община Бургас . В условията на силна конкуренция, възпитаниците на треньора Петър Йонов постигнаха категорични победи над съперниците си – домакина „Орестиада“, „Етникос“ (Александруполис) и „ITU GVO“ (Истанбулски технически университет). Отборът е четвърти в турското първенство по водна топка, а наставник на тима е помощник-треньорът на националния отбор U15 на Турция – участник в европейското първенство, което ще се проведе в Бургас от 21 до 28 юли на „Парк Арена ОЗК“. Равностойната скамейка в отбора на „Черноморец“ даде възможност на всички 15 състезатели в бургаския състав да влязат в игра. Юношите ни, във възраст р. 2006/2007 г., се представиха достойно и се наложиха с убедителни резултати във всички срещи. Така те заслужено се окичиха със златните медали. Гостуването на бургаските ватерполисти в турнира е част от подготовката на отбора за предстоящите финали в топ 6 на U13. В настоящия сезон от държавните първенства по водна топка СКВТ „Черноморец“ ще участва в разпределението на медалите при юноши до 17 г., 13 г. и до 15 г., както и при девойки до 17 г. и жени. Първи отличия за сезона вече спечелиха отборите мъже и жени. През месец март младите възпитаници на Петър Йонов защитиха второто място от турнира за Купа България и за втора поредна година триумфираха с купата и сребърните медали. Дамите в клуба извоюваха бронза, класирайки се на трето място в турнира за трофея на страната.", "date": "2019.04.18", "title": "„Черноморец” - Бургас спечели турнира по водна топка „Орестиада”"}
{"url": "http://www.focus-news.net/news/2019/04/18/2648226/kardzhali-sadat-otmeni-nalozhenata-garantsiya-na-lyutvi-mestan.html", "text": "С определение на Окръжен съд-Кърджали от 17 април мярката за неотклонение - парична гаранция в размер на 10000 лв. за Лютви Местан е отменена, като това определение е окончателно. Това каза за   Радио „Фокус“  прокурор Димитрина Делчева, говорител на Окръжна прокуратура-Кърджали. В момента Местан няма мярка за неотклонение, но такава ще бъде взета в съвсем кратки срокове. Предстои да бъде взетo решение каква ще бъде тя, като това ще реши наблюдаващият прокурор, като се съобрази с всички доказателства, които са налични по делото.  „Фокус“ припомня:  Лидерът на ПП ДОСТ Лютви Местан e с повдигнато обвинение за причиняване на смърт по непредпазливост за тежката катастрофа между два автомобил в района на село Загорско по главния път към ГКПП „Маказа”. При инцидента, станал в неделя, загина 6-месечно бебе, а майка му, 10-годишния му брат и бащата пострадаха. Местан и другият водач са тествани за алкохол и наркотици, като пробите им са отрицателни. След задържането му за 24 часа, Местан бе пуснат под парична гаранция в размер на 10 000 лева, беше му отнета шофьорската книжка и му е наложена забрана да напуска пределите на страната.  \r\nДарина ДЕЕНИЧИНА", "date": "2019.04.18", "title": "Кърджали: Съдът отмени наложената гаранция на Лютви Местан"}
{"url": "http://www.focus-news.net/news/2019/04/18/2648242/burgas-noviyat-film-izmamna-realnost-na-zhurnalista-stoycho-kerev-shte-bade-pokazan-v-grada-na-10-may.html", "text": "Новият филм „Измамна реалност“ на журналиста Стойчо Керев ще бъде показан на една единствена прожекция в Бургас – от 19.00 ч. на 10 май в Културен дом на нефтохимика. Това съобщиха от пресцентъра на  Община Бургас .   \r\n„Това е филм, в който зрителите ще открият скрити кодове и послания. Филм, който предизвиква хората да се замислят. За информацията, наричана официална, за загубеното познание, за нашите букви, разказвани погрешно. Защо историята ни е представяна със сериозна доза неистини? А познаваме ли настоящето, правим ли разлика между истинска и измамна реалност“, това са част от въпросите, които задава към участниците в проекта авторът и продуцент Стойчо Керев.", "date": "2019.04.18", "title": "Бургас: Новият филм „Измамна реалност“ на журналиста Стойчо Керев ще бъде показан в града на 10 май"}
{"url": "http://www.focus-news.net/news/2019/04/18/2648243/voennosluzheshti-obezvrediha-nevzriveni-boepripasi-v-ruse-i-harmanli.html", "text": "Военнослужещи от Сухопътните войски транспортираха и обезвредиха невзривени боеприпаси, открити в градовете Русе и Харманли на 18 април. Това съобщиха от пресцентъра на  Министерството на отбраната . Специализиран модул за овладяване и преодоляване на последиците от бедствия от Националния военен университет (НВУ) „Васил Левски“ транспортира и обезвреди корозирал бронебоен снаряд. Боеприпасът е бил открит на 17 април в източната промишлена зона на града край река Дунав. Днес следобед той бе разузнат, транспортиран и обезвреден от специализиран екип от шестима военнослужещи. Утре работата на модула от НВУ ще продължи на същото място, тъй като там са открити още два снаряда и една мина. \r\nВ град Харманли около 17,30 часа на 17 април в тревна площ, близо до детска площадка е била открита силно корозирала граната. На място днес е изпратен специализиран модул от четирима военнослужещи от формированието на Сухопътните войски в Хасково, който иззе невзривения боеприпас и го транспортира до полигон „Добрич“, където е унищожен. \r\nДо пристигането на модулните формирования местата, на които са открити боеприпасите, са били отцепени и охранявани от органите на МВР.", "date": "2019.04.18", "title": "Военнослужещи обезвредиха невзривени боеприпаси в Русе и Харманли"}
{"url": "http://www.focus-news.net/news/2019/04/18/2648241/glavniyat-sekretar-na-mvr-ivaylo-ivanov-organizatorat-na-grupata-za-alo-izmamite-e-balgarin.html", "text": "Организаторът на групата за „ало“ измамите е български гражданин. Това заяви на брифинг в Горна Оряховица главният секретар на МВР главен комисар Ивайло Иванов по повод разследването срещу участници в група за телефонни измами, предаде репортер на  Радио „Фокус“ – Велико Търново . Ивайло Иванов допълни, че в акцията са участвали Специализираната прокуратура, Главна дирекция „Национална полиция“, Областната дирекция на МВР-Велико Търново, както и румънските власти. „Такава операция по мащаб в нашата страна не е имало“, подчерта главен комисар Ивайло Иванов. Той обясни, че е изготвен анализ на всички досъдебни производства, след което е организирана работна среща с Главна дирекция „Национална полиция“ и Специализираната прокуратура. По думите на Ивайло Иванов в проведената акция са участвали над 150 служители. „Задържан е и ръководителят на групата, който е български гражданин“, каза още Иванов. Той добави, че разследването по случая е започнало от полицията във Велико Търново още през 2017 година. След като мащабите напускат територията на Областната дирекция на МВР във Велико Търново, в случая се включват Главна дирекция „Национална полиция“ и Специализираната прокуратура, както и властите в Румъния. „Имахме трудности при документирането на тези престъпления, тъй като „въртенето“ се осъществяваше от територията на съседна страна. Стойността тепърва ще се изчислява, измамите на тази група са над 2 млн. лева, но могат да станат много повече“, каза още Ивайло Иванов.", "date": "2019.04.18", "title": "Главният секретар на МВР Ивайло Иванов: Организаторът на групата за „ало“ измамите е българин"}
{"url": "http://www.focus-news.net/news/2019/04/18/2648238/washington-examiner-beliyat-dom-podgotvyat-mashtabna-mediyna-kampaniya-v-otgovor-na-preraboteniya-doklad-na-robart-myuler.html", "text": "Държавният глава на САЩ Доналд Тръмп и неговите съюзници планират мащабма кампания в отговор на публикуването на преработената версия на дългоочаквания доклад на специалния прокурор Робърт Мюлер, съобщава американското издание  Washington Examiner .  \r\nВ първия вариант на доклада се подчертаваше, че няма конкретни доказателства за заговор между Тръмп и руснаците по време на кампанията за президентските избори от 2016 г., но не стана ясно дали президентът на САЩ е възпрепятствал правосъдието. Докато опонентите на Тръмп твърдят, че докладът на Мюлер не оправдава президента, неговите поддръжници са готови да го защитят. \r\n„Можете да се обзаложите, че „Америка на първо място“ ще се обърне телевизия, радио и печат, за да потвърди на американската публика, че президентът Тръмп е напълно оправдан от доклада на Мюлер\", казва Алекс Тит, говорител на нестопанска организация за политиката на Вашингтон.  \r\nПривържениците на Тръмп са уверени, че президентът ще бъде оправдан с публикуването на доклада. Нещо повече - директорът за комуникации на кампаниите Тим Муртау призова за разследване на произхода на разследването на Мюлер. „Време е да разследваме лъжците, които първоначално подстрекаваха за това разследване“, призова Муртау. \r\nРеакциите на съюзниците на Тръмп допълват отговора на Белия дом на доклада, който изглежда агресивен. Уилям Бар и неговият заместник Род Розенщайн ще дадат пресконференция в четвъртък в 9:30 часа местно време, след което ще говори и самият президент. Тереза Герова", "date": "2019.04.18", "title": "Washington Examiner: Белият дом подготвят мащабна медийна кампания в отговор на преработения доклад на Робърт Мюлер"}
{"url": "http://www.focus-news.net/news/2019/04/18/2648247/burgas-na-tsvetnitsa-v-turisticheski-kompleks-akve-kalide-praznikat-shte-zapochne-s-podarak-predstavlenie-na-darzhaven-kuklen-teatar-burgas.html", "text": "На Цветница в Туристически комплекс „Акве Калиде“ празникът ще започне с подарък – представление на Държавен куклен театър – Бургас. Това съобщиха от пресцентъра на  Община Бургас . Постановката „Яйцето“ с начало 10.30 ч. ще зарадва малки и големи като им разкаже познат сюжет за любовта и прераждането по талантлив начин. Представлението е на открито в Амфитеатъра при добро време или на терасата на кафетерията при лошо време. Входът е свободен.  \r\n„Веднага след театъра започват творческите предизвикателства за нашите гости. Можете да изпробвате кошничарските си умения или да научите тънкости на занаята – плетене с върбови пръчки, ако участвате в изработването на великденската украса в Туристически комплекс „Акве Калиде“ – голяма кошница с пъстри яйца. В украсяването на яйцата също може да участвате. Ръчно изработената кошница ще украси градинката зад чешмата в туристическия комплекс. В работата могат да се включат всички наши гости в неделния ден на Цветница – и малки, и големи. При това безплатно“, посочват организаторите на инициативата. Работата ще започне в 11.00 ч. По същото време, в детските работилници „Арт-И-Факти“ от 11.00 до 13.00 ч., децата ще могат да си изработят и да вземат за спомен красиви сувенири. Освен това те ще могат и да посетят музея – Банята на Сюлейман Великолепни и да научат истории и легенди от 3D мапинг филм. Таксите са 3 лв. за едно изделие и 4 лв. за две, с включена прожекция. Изделията могат да бъдат цветя от вълна с техника мокър филц, цветя от жива вълна на клечка или декорирано яйце на клечка във вид на зайче или пиле.", "date": "2019.04.18", "title": "Бургас: На Цветница в Туристически комплекс „Акве Калиде“ празникът ще започне с подарък – представление на Държавен куклен театър – Бургас"}
{"url": "http://www.focus-news.net/news/2019/04/18/2648216/nikolay-banev-ostava-v-aresta.html", "text": "Специализираният апелативен съд реши Николай Банев да остане в ареста, предаде  БТВ . След 6 месеца престой зад решетките срещу Банев са събрани нови доказателства. Има разпитани нови свидетели, както и направени две експертизи. Те доказват ролята му в организирана престъпна група, начина на източване на предприятията, както и за незаконно използване на парични средства от Банев. Жалбата на защитата е основателна, но само частично, обясни съдът. Освен това Банев има парични средства да се укрие и да извърши друго престъпление, както и да окаже влияние върху неразпитаните свидетели. Стана ясно и че Евгения Банева ще стартира изборната си кампания другата седмица. Това каза адвокатът й Христо Ботев. Ако не й бъдат осигурени интернет и възможност за срещи с избиратели, ще се поиска изменение на мярката за неотклонение.", "date": "2019.04.18", "title": "Николай Банев остава в ареста"}
{"url": "http://www.focus-news.net/news/2019/04/18/2648248/burgas-po-obvinitelen-akt-na-rayonnata-prokuratura-sadat-nalozhi-uslovno-nakazanie-ot-3-godini-lishavane-ot-svoboda-na-advokat-prisvoyaval-povereni-mu-sumi-ot-targovsko-druzhestvo.html", "text": "По внесен обвинителен акт на Районна прокуратура – Бургас, съдът наложи условно наказание от 3 години „лишаване от свобода“, изпълнението на което е отложено за изпитателен срок от 5 години спрямо адвокатът с инициали Лилия А. Това съобщиха от пресцентъра на  Районна прокуратура - Бургас . Тя е подсъдима за това, че в периода от 25 август 2009 г. до 22 февруари 2010 г. в гр. Бургас и в гр. Несебър, при условията на продължавано престъпление, в качеството си на длъжностно лице – „експерт маркетинг“ в търговско дружество, присвоила чужди пари, връчени й в това качество и поверени й да ги пази и управлява, в големи размери – 154 153 лева, собственост на търговското дружество, като не изпълнила задължението си да отчете получените и плащани суми по сключени договори за покупко-продажба на недвижими имоти и по запис на заповед. \r\nТърговското дружество е собственост на канадския гражданин Григорий Б. Предметът му на дейност е свързан със строителството и продажба на имоти. За да реализира бизнес - намеренията си, собственикът на дружеството наел подсъдимата, тъй като е търсил човек с юридическо образование, който реално да ръководи дружеството. Така Лилия А. била назначена, въпреки че по трудов договор е заемала позиция – „експерт маркетинг“. Позицията й е позволявала да се разпорежда и с финансови средства. Присвоената сума от 154 153 лева е получавана от нея при пет отделни случая от клиенти или техни представители, които искали да си закупят имот от търговското дружество и един случай от представител на друго търговско дружество, дължащо пари на това управлявано от нея. \r\nПрисъдата е постановена по реда на съкратеното производство. Лилия П. е лишена от право да заема държавна или обществена длъжност както и е лишена от право да упражнява търговска дейност, свързана с управление или пазене на чуждо имущество и материалната му отчетност за срок от 3 години. \r\nПрисъдата на Районен съд – Бургас подлежи на обжалване пред Окръжния съд в града.", "date": "2019.04.18", "title": "Бургас: По обвинителен акт на Районната прокуратура съдът наложи условно наказание от 3 години „лишаване от свобода\" на адвокат, присвоявал поверени му суми от търговско дружество"}
{"url": "http://www.focus-news.net/news/2019/04/18/2648252/haskovo-zapochna-stroitelstvoto-na-detska-ploshtadka-i-parkova-plosht-v-kvhisarya.html", "text": "Започна изграждането на детската площадка и паркова площ в квартал „Хисаря“. Това съобщиха от  Община Хасково . Тя е една от осемте, които се изграждат със средства от Бюджета на общината. Общата стойност е 373 155 лв., тази в кв.“Хисаря„ е за 95 409 лв. Новото място за игра на децата и отдих трябва да бъде готово до два месеца. Площадката ще бъде единствената подобна в този квартал. \r\nПет от площадките са напълно завършени и сертифицирани. Това са площадка в кв.“Болярово“, площадка между улиците „Поройна“, „Сливница“, „Ген. Радецки“ и „Мадара“, третата е между улиците „Червена стена“ и „Панорама“, готова е и площадката на улиците „Витоша“, „Цар Калоян“, бул. „Стефан Стамболов“ така също и на улица“ Веслец“ над гаражите на улица „Родопи“. \r\nПриключили са строителните работи и на площадка в пространството между улици „Каменна“, „Охрид“ и „Стоян Заимов“, до дни се очаква там да бъдат монтирани съоръжения за фитнес на открито. Предстои монтаж на детски съоръжения за игра на площадката между улиците „Добруджа“, „Веслец“ и „Епископ Софроний“.", "date": "2019.04.18", "title": "Хасково: Започна строителството на детска площадка и паркова площ в кв.„Хисаря“"}
{"url": "http://www.focus-news.net/news/2019/04/18/2648246/oblastniyat-predsedatel-na-pp-abv-burgas-anton-kodzhabashev-shte-uchastva-v-evrolistata-na-kp-koalitsiya-za-balgariya.html", "text": "Световният и европейски шампион по вдигане на тежести Антон Коджабашев е бургаското присъствие в евролистата на КП „Коалиция за България“. Това съобщиха от пресцентъра на  ПП АБВ . Коджабашев е областен председател на ПП АБВ в Бургас, а амбицията му е да привлече младите хора. \r\n„Работим много, а в нашата листа влизат само мислещи и можещи хора, затова и всеки има пълната свобода да работи за преференциалния вот“, коментира Коджабашев, който е на 12-то място в листата на кандидатите за Европейския парламент. Според него и колегата му Георги Сталев „Коалиция за България“ ще е изненадата на предстоящия вот. Три са целите, които от АБВ и Коалицията си поставят при работата в Европейския парламент. \r\n„Трябва да се работи за националните интереси и да не се допуска двоен стандарт в Европа. Втората ни задача е да утвърдим България като регионален лидер на Балканите, който е и гарант за сигурността в региона. Третата ни цел е да отстояваме правата на всеки един български гражданин, независимо дали живее в страната, или в чужбина“, обясни Георги Сталев. \r\nВ Бургас кампанията за евровота ще премине основно в срещи лице в лице с хората. „Ще държим да убедим младите хора, че можем да ги представляваме. Има много проблеми, които могат да се коментират и анализират и ние ще го направим“, обеща Антон Коджабашев. \r\nВодач на листата на „Коалиция за България“ е проф. Боян Дуранкиев, който е един от най-добрите икономисти в България и се ползва с международно доверие", "date": "2019.04.18", "title": "Областният председател на ПП АБВ - Бургас Антон Коджабашев ще участва в евролистата на КП „Коалиция за България“"}
{"url": "http://www.focus-news.net/news/2019/04/18/2648250/ek-komisiyata-privetstva-glasuvaneto-na-parlamenta-za-investeu-za-perioda-20212027-g.html", "text": "Европейската комисия приветства днешното гласуване в Европейския парламент относно InvestEU — програмата за насърчаване на инвестициите в Европа в рамките на следващия дългосрочен бюджет на ЕС. С това гласуване създаването на InvestEU се доближава с една крачка, се казва в съобщение от  пресслужбата на ЕП.  \r\nБлагодарение на InvestEU средствата от ЕС за инвестиционни проекти ще се използват по-ефективно и достъпът до тях ще бъде по-лесен. Въз основа на успеха, постигнат от плана „Юнкер“, InvestEU ще обедини под една шапка и под едно име Европейския фонд за стратегически инвестиции и 13 други финансови инструмента на ЕС, които понастоящем подкрепят инвестициите в ЕС.  \r\nInvestEU ще запази новаторския подход на плана „Юнкер“ към инвестициите, като използва ограничени количества от публичните ресурси с гаранция от бюджета на ЕС, за да привлече значителни частни и публични средства. Гаранцията, която е в размер на 38 милиарда евро, ще бъде насочена към инвестициите в четири основни области: устойчива инфраструктура; научни изследвания, иновации и цифровизация; малки и средни предприятия, както и социални инвестиции и умения. Това следва да генерира поне 650 милиарда евро допълнителни инвестиции в Европа.  \r\nПодобно на плана „Юнкер“ фондът InvestEU ще бъде съпътстван от консултантския център InvestEU, осигуряващ съобразена с нуждите подкрепа за организаторите на проекти, както и от портала InvestEU, предоставящ лесен достъп за потенциалните инвеститори до готови за изпълнение проекти.", "date": "2019.04.18", "title": "ЕК: Комисията приветства гласуването на Парламента за InvestEU за периода 2021—2027 г."}
{"url": "http://www.focus-news.net/news/2019/04/18/2648245/burgas-predstavya-turisticheskiya-si-potentsial-na-mezhdunarodnoto-izlozhenie-kulturen-turizam-vav-veliko-tarnovo.html", "text": "До 20 април Община Бургас и Общинско предприятие „Туризъм“ представят града като конкурентна и атрактивна туристическа дестинация на Международното „Културен туризъм“ – Велико Търново. Това съобщиха от пресцентъра на  Община Бургас . За втори път форумът ще се проведе на територията на Двореца на културата и спорта „Васил Левски“. В рамките на събитието участниците ще превърнат някои от най-атрактивните места в старата столица в естествен декор за представяне на различни артистични прояви, въстановки, занаяти, презентации и творчески събития, чрез които да запознаят публиката по един интересен и уникален начин с техния регион.", "date": "2019.04.18", "title": "Бургас представя туристическия си потенциал на Международното изложение „Културен туризъм“ във Велико Търново"}
{"url": "http://www.focus-news.net/news/2019/04/18/2648244/bsp-api-otnovo-otkaza-da-pokazhe-istinata-za-sastoyanieto-na-patishtata-v-balgariya.html", "text": "АПИ отказа да предостави информация за критериите и детайлите около строително-монтажните дейности на пътищата в България с аргумент за „некоректна” формулировка на запитването от страна на БСП. По този начин за пореден път не беше уважена молбата на БСП да бъдат публично изнесени документите с технически детайли за 46 конкретни точки от магистралите Хемус, Струма, Тракия, Марица, пътя Видин - Кулата и околовръстния път на София, които ще послужат за анализ на пътната настилка в независима европейска лаборатория, съобщиха от пресцентъра на  партията . „Този анализ, от своя страна, трябва да покаже каква е дебелината на пътната настилка, рецептите на асфалтовите смеси,  дали са използвани неподходящи материали и равността на пътя. Народните представители от ПГ на „БСП за България” изпратиха трето поред писмо до АПИ с искане информацията да бъде предоставена от агенцията в регламентирания от закона срок.", "date": "2019.04.18", "title": "БСП: АПИ отново отказа да покаже истината за състоянието на пътищата в България"}
{"url": "http://www.focus-news.net/news/2019/04/18/2648253/todor-deyanov-okrazhen-prokuror-na-smolyan-dvama-mazhe-za-zadarzhani-za-ubiystvoto-na-41-godishniya-mazh-ot-smolyan-chieto-tyalo-be-otkrito-kray-grada-na-15-april.html", "text": "Двама мъже за задържани за убийството на 41-годишния мъж от Смолян, чието тяло бе открито край града на 15 април. Това заяви на брифинг окръжният прокурор на Смолян Тодор Деянов, на който присъства и началникът на Районно управление на МВР – Смолян Николай Бундов, предаде репортер на  Радио „Фокус“ – Смолян . По думите му извършителите на убийството са установени и са задържани по друго дело и с тях се извършват процесуални действия. „В резултат на координираните от Окръжна прокуратура – Смолян интензивни действия по т. нар. горещи следи по установяване извършителите на убийството и на проявения висок професионализъм на органите на МВР, работещи по случая за по-малко от 24 часа беше стеснен кръга на заподозрените до двамата извършители. Междувременно се събраха доказателства и към момента са привлечени две лица – Венилин В. Т. от Смолян 24 години и Марин М. Т. от Пловдив също на 24 години за извършено от тях в съучастие престъпление по чл. 115 от Наказателния кодекс, за което се предвижда наказание лишаване от свобода от 10 до 20 години“, поясни окръжният прокурор. \r\nТой уточни, че първият е извършител на самото убийство, а вторият е помагач, като му е помогнал да пренесе и скрие тялото. „Жертвата и извършителите се познават от съвместния си престой в затвора. При разпита обвиняемите са съдействали за разследването и са дали показания за извършеното престъпление. Признали са си за извършеното убийство. Пострадалия Георги е бил удушен на 28 март от Венилин на територията на Смолян, на поляна близо да главен път, след които с помощта на помагача и чрез МПС тялото е транспортирано до мястото, където беше открит на 15 април. Там е покрит с клони, с цел да не бъде открит. Разстоянието от мястото на убийството до това, на което е бил открит е на 3-4 км, като е превозен през тъмната част на денонощието“, допълни окръжният прокурор Тодор Деянов. Той посочи, че до момента доказателствата потвърждават предявените и повдигнати на двамата съучастници престъпления. Разследването продължава, подчерта прокурор Деянов. \r\nТой добави, че мотивът за убийството е смесен – от една страна има користни цели, от друга страна има и лични мотиви. По време на престоя си в затвора, убитият и извършителите са били в приятелски отношения, но после са се влошили. Имали са проблеми от финансово-битов характер. Извършителят и помагачът са били пуснати от затвора на 8 март, а убитият е пуснат на 28 март и в същия ден е бил убит, уточни прокурор Деянов. \r\nТой посочи, че двамата обвиняеми са задържани са по дело за грабеж, което се води в Районна прокуратура Пловдив. От справките за съдимост се установява, че убития Георги е осъждан 20 пъти. Лицето, които е привлечено като обвиняем Венилин е осъждан 13 пъти за кражби и грабежи. Съучастникът му Марин е осъждан веднъж за грабеж, каза още окръжният прокурор на Смолян. „Фокус“ припомня: Тялото на 41-годишният Георги Г. от Смолян бе открит в понеделник по обяд в местността „Пещерско бърце“ край Смолян, близо до разклона за селата Пещера е Турян. Той бе покрит с клони, а лицевото разпознаване бе невъзможно, тъй като диви животни бяха нахапали главата на убития. Самоличността му бе установена чрез пръстовите отпечатъци. Тялото бе престояло в гората между 15 и 20 дни. \r\nНели ГЕРГЬОВСКА", "date": "2019.04.18", "title": "Тодор Деянов, окръжен прокурор на Смолян: Двама мъже за задържани за убийството на 41-годишния мъж от Смолян, чието тяло бе открито край града на 15 април"}
{"url": "http://www.focus-news.net/news/2019/04/18/2648256/a1-on-makedoniya-v-tsentara-na-atina-izdignaha-pametnik-na-aleksandar-veliki.html", "text": "В центъра на гръцката столица бе издигнат паметник на Александър Велики – 26 г., след като за първи път бе представен публично, а през 1993 г. Министерството на културата в Атина го откупи, предава македонската електронна медия  A1 On , като уточнява, че става въпрос за негов о умалено копие, на което владетелят на античното Македонско царство не е представен като войник. \r\nОфициалното откриване на паметника ще се състои в петък, 19 април, а на церемонията ще присъства кметът на Атина Йоргос Каминис. Към настоящия момент паметника е покрит с платно и продължава интензивната работа за оформяне на пространството около него.  \r\nПаметникът е дело на скулптура Янис Папас и е висок 3,5 метра. През изминалите години медиите често пишеха за него, тъй като така и не бе намерено подходящо място за поставянето му. Тереза Герова", "date": "2019.04.18", "title": "A1 On (Македония): В центъра на Атина издигнаха паметник на Александър Велики"}
{"url": "http://www.focus-news.net/news/2019/04/18/2648257/ep-evrodeputatite-odobryavat-novi-pravila-za-emisiite-na-co2-ot-kamioni.html", "text": "Първото европейско законодателство за емисии от камиони и тирове беше прието от Парламента в четвъртък, с цел да се спре увеличаването на емисиите от пътния транспорт, съобщават от  пресслужбата на ЕП. \r\nНовото законодателство, неофициално договорено между евродепутатите и Румънското председателство на Съвета през февруари, беше прието с 474 гласа „за“, срещу 47 гласа „против“ и 11 гласа „въздържал се“.  \r\nТо изисква емисиите на CO2 от тежкотоварни автомобили като камиони и тирове да бъдат намалени с 30% до 2030 г, с междинна цел за намаляване от 15% до 2025 г.  \r\nСъщо така, до 2025 г. производителите ще трябва да гарантират, че поне 2% от пазарния дял от продажбите на нови превозни средства идват от превозни средства с нулеви и ниски емисии, с цел да се противодейства на постоянно нарастващите емисии от пътния транспорт, от които около една четвърт се дължат на тежкотоварните превозни средства.  \r\nВ допълнение на това, Европейската комисия ще трябва през 2022 г. да предложи нови цели за периода след 2030г., в съответствие с Парижкото споразумение.  \r\nДокладчикът Бас Ейкхаут (Зелените/ЕСА, Нидерландия) отбеляза: „Това, че ЕС за пръв път предприема действия относно емисиите на CO2, е голям успех. Регламентът ще помогне за намаляване на замърсяването по пътищата ни и ще подобри качеството на въздуха. Бъдещето на чистите камиони трябва да бъде водено от иновацията. Следователно това законодателство трябва да насърчава индустрията да стимулира промените и напредъка в технологиите.“  \r\nСъветът трябва официално да одобри текста преди той да влезе в сила.  \r\nТежкотоварните автомобили са отговорни за 27% от емисиите на CO2 от пътния транспорт и почти 5% от емисиите на парникови газове (данни от 2016 г.). От 1990 г. насам, емисиите на тежкотоварни автомобили са се увеличили с 25% - главно заради увеличението на автомобилния товарен превоз. Очаква се те да продължат да се увеличават, ако не се приемат и приложат нови политики.", "date": "2019.04.18", "title": "ЕП: Евродепутатите одобряват нови правила за емисиите на CO2 от камиони"}
{"url": "http://www.focus-news.net/news/2019/04/18/2648251/veliko-tarnovo-ministar-nikolina-angelkova-vrachi-pocheten-plaket-na-kubrat-pulev-za-prinosa-mu-v-populyariziraneto-na-balgarskiya-turizam.html", "text": "Mинистърът на туризма Николина Ангелкова връчи по време на Международното туристическо изложение „Културен туризъм“ във Велико Търново почетен плакет на шампиона по бокс Кубрат Пулев за приноса му в популяризирането на българския туризъм, предаде репортер на  Радио „Фокус“ – Велико Търново . Кубрат Пулев е рекламно лице на кампанията „Година на вътрешния туризъм“. Той участва в клип, поляризиращ природни и исторически забележителности в цялата страна. „Радвам се да бъда в този красив град. Идвал съм неведнъж тук и наистина се вижда, че Велико Търново се превръща в столица на България. Винаги идвам с голямо удоволствие, защото тук има много история, която трябва да бъде пазена. Надявам се Министерството на туризма да допринесе за това. Благодаря на министър Ангелкова за почетния плакет на министерството и на кмета на града Даниел Панов за поканата да присъствам на изложението. Оценявам високо тази награда и се надявам да мога да помагам на българския туризъм и да популяризирам страната ни в чужбина, за да идват повече туристи и да се гордеем с България и нашата история“, заяви Кубрат Пулев. \r\nТой получи и подарък от представители на Руската федерация, изработен специално за него. \r\nНадежда КРЪСТЕВА", "date": "2019.04.18", "title": "Велико Търново: Mинистър Николина Ангелкова връчи почетен плакет на Кубрат Пулев за приноса му в популяризирането на българския туризъм"}
{"url": "http://www.focus-news.net/news/2019/04/18/2648255/veliko-tarnovo-malchuganite-v-svishtov-se-radvat-na-iztsyalo-obnovena-detska-ploshtadka-v-tsentara-na-grada.html", "text": "Цялостен ремонт е направен на детската площадка, намираща се на пл. „Алеко“, непосредствено до сградата на община Свищов, съобщиха от пресцентъра на  Общината . Площадката е една от най-използваните за детски игри, а амортизиралото ѝ състояние наложи да бъде ремонтирана и пригодена за безопасно, и рационално използване от малчуганите. \r\nИзцяло е подменена настилката, подменени са всички уреди с много по-модерни и с по-голям интензитет на ползване, поради високата посещаемост е увеличен и броят на люлките. Подменено е осветлението, подновен е пясъчникът и е изградено видеонаблюдение, с което да се гарантира безопасността на децата. \r\n„Поставени са нови кошчета за боклук с екологична насоченост (синьо, жълто и зелено), с което да можем да приобщаваме децата да знаят, какъв вид отпадък, в кой цвят кошче за боклук се изхвърля.“, подчерта през журналисти кметът на града Генчо Генчев. „Малко се забави изработката на чешмата, но се надявам до края на месеца да пристигне и да можем да я монтираме на мястото на старата, която за съжаление беше счупена при вандалска проява.“, добави още той. \r\nДетската площадка в централната част на града е поредната обновена от община Свищов. Преди нея бяха обновени площадките за игра на ул. „Средна гора“ и ул. „Петко Р. Славейков“, на пл. „Велешана“, срещу сградата Районното управление,  на местността „Паметниците“ и в някои населени места.", "date": "2019.04.18", "title": "Велико Търново: Малчуганите в Свищов се радват на изцяло обновена детска площадка в центъра на града"}
{"url": "http://www.focus-news.net/news/2019/04/18/2648258/malina-edreva-sos-otpusnati-sa-3-mln-leva-za-stroitelstvoto-na-tsentara-za-savremenno-izkustvo-toplotsentrala.html", "text": "Първото ни решение е свързано с пускане на втория транш по осъществяване на строителството на Центъра за съвременно изкуство „Топлоцентрала“ от 3 млн. лева. До момента са отпуснати общо 350 хил. лева. Това каза Малина Едрева, председател на постоянната Комисия по образование, култура, наука и културно многообразие към Столичния общински съвет във връзка с проекта за Център за съвременно изкуство \"Топлоцентрала\", предаде репортер на   Агенция „Фокус“ . „Второто решение е свързано с учредяването на нов общински културен институт, който дава рамката на формата на управление на това пространство“, обясни тя и уточни, че с писмо до Министерството на културата ще се поиска учредяването на Регионален културен институт. „По този начин ще можем да реализираме форма на управление, която има в другите европейски градове, в добрата европейска и световна практика, за финансиране на това пространство, чрез два вида източници на публични средства“, заяви Малина Едрева. Тя припомни, че  проектът за Центъра за съвременно изкуство \"Топлоцентрала\" стартира в края на 2014 година, като стойността му е 5,5 млн. лв.  \r\nИрина ИВАНОВА", "date": "2019.04.18", "title": "Малина Едрева, СОС: Отпуснати са 3 млн. лева за строителството на Центъра за съвременно изкуство „Топлоцентрала“"}
{"url": "http://www.focus-news.net/news/2019/04/18/2648259/burgas-dve-kino-prozhektsii-shte-otbelezhat-mesetsa-na-cheshkiya-komiks-v-grada.html", "text": "С филмите „Четири убийства стигат, миличка“ и „Кой иска да убие Джеси?“ ще бъде отбелязана инициативата „Месец на комикса“ в Бургас. Първата прожекция ще зарадва киноманите още тази вечер, от 18.00 часа, в Културен център „Морско казино“. Това съобщиха от пресцентъра на  Община Бургас . Сюжетът ни запознава с Джеймс Портър, който пренася чек за един милион долара и се потапя в комикс свят. Тук се намесват две гангстерски банди и много други интересни персонажи. Лентата е снимана през 1970 година, с режисьор Олдржих Липски. Анимираните сцени във филма са дело на легендарния чешки автор на комикси Кая Саудек.  \r\n„Кой иска да убие Джеси?“ е игрален филм. Той ще бъде представен в Казиното на 22 април (понеделник) от 18.00 часа. Режисьор на лентата е именитият Вацлав Ворличек.  \r\nМесецът на чешкия комикс в Бургас стартира с изложбата „В това време на едно друго място/Сто години чешки комикс“. Тя е подредена в изложбена зала на Национална художествена академия – Филиал-Бургас, Пристанищен комплекс, Магазия 1, и може да се види до 11 май. Всички прояви са с вход свободен. Събитията се организират от Чешки център – София, с подкрепата на Община Бургас.", "date": "2019.04.18", "title": "Бургас: Две кино прожекции ще отбележат „Месеца на чешкия комикс“ в града"}
{"url": "http://www.focus-news.net/news/2019/04/18/2648264/plovdiv-dve-zheni-sa-postradali-pri-katastrofa-mezhdu-gradski-avtobus-i-avtomobil-v-zhk-trakiya.html", "text": "Две жени са пострадали при катастрофа между градски автобус и автомобил на улица „Съединение“ в ж.к. „Тракия“. Това съобщиха за  Агенция „Фокус“  от  ОДМВР – Пловдив . Инцидентът е станал по обяд. Автомобилът е направил обратен завой и е отнел предимството на автобуса. В резултат на удара две пътнички от автобуса са пострадали. Движението по улицата вече е отворено.  \r\nТеодора ПАТРОНОВА", "date": "2019.04.18", "title": "Пловдив: Две жени са пострадали при катастрофа между градски автобус и автомобил в ж.к. „Тракия“"}
{"url": "http://www.focus-news.net/news/2019/04/18/2648260/afp-darzhavniyat-departament-na-sasht-vse-oshte-e-gotov-da-se-angazhira-s-pregovori-sas-severna-koreya.html", "text": "Държавният департамент на САЩ все още има готовност да продължи преговорите със Северна Корея, предава  AFP , като се позовава на изявление от говорител на институцията. \r\n„САЩ остават готови да се ангажират със Северна Корея за конструктивни преговори\", заяви говорител на Държавния департамент. \r\nАгенцията припомня, че по-рано през деня Северна Корея поиска оттеглянето на държавния секретар на САЩ Майк Помпео от преговорите за ядреното разоръжаване, които Пхенян и Вашингтон водят, обвинявайки американския дипломат за проблемите в разговорите. \r\n„Страхувам се, че ако Помпео отново се включи в преговорите, атмосферата отново ще бъде отвратителна и преговорите ще се усложнят. Ето защо, дори в случай на евентуално възобновяване на диалога със САЩ, бих искал нашият колега за преговорите да не е Помпео, а ... (друг) човек, който е по-внимателен и зрял в общуването с нас\", заяви Куон Йон-гун, генерален директор на Департамента по американските въпроси в Министерството на външните работи на Северна Корея, педава официалната информационна агенция на изолираната комунистическа страна KCNA, цитирана от AFP.  Тереза Герова", "date": "2019.04.18", "title": "AFP: Държавният департамент на САЩ все още „е готов да се ангажира“ с преговори със Северна Корея"}
{"url": "http://www.focus-news.net/news/2019/04/18/2648268/zamestnik-predsedatelyat-na-bsp-denitsa-zlateva-poseti-malkite-obshtini-i-naseleni-mesta-v-razgradska-oblast.html", "text": "Заместник - председателят на БСП  Деница Златева посети малките общини и населени места в Разградска област. Това съобщиха от пресцентъра на  БСП . В с. Брестовене, община Завет, зам.-председателят Златева посети местния пазар и се срещна с колектива от Клуба за стари градски песни към пенсионерски клуб. Те споделиха за проблема с ниските пенсиите и че държавата ги е изоставила. Златева коментира, че многократно БСП иска актуализиране на пенсиите спрямо осигурителния доход от 2003, а не тяхното индексиране.  \r\nВ гр. Исперих, хората от пенсионерския клуб „Юнаци” поставиха проблеми от местен характер - лоша пътна инфраструктура, обезлюдяване на неселението, както и проблемите със здравеопазването, като изтъкнаха, че една част от лекарите не са сключили договори със Здравната каса и техните направления не важат за определи специалисти. Те изразиха недоволство, че болниците са регистрирани като търговски дружества.", "date": "2019.04.18", "title": "Заместник - председателят на БСП  Деница Златева посети малките общини и населени места в Разградска област"}
{"url": "http://www.focus-news.net/news/2019/04/18/2648254/prokuror-rumyana-arnaudova-vodachat-na-avtobusa-i-firmata-remontirala-patya-sa-sred-vinovnite-za-tezhkiya-intsident-kray-svoge.html", "text": "Водачът на автобуса и фирмата, ремонтирала пътя, са сред виновните за тежкия инцидент край Своге, при който починаха 20 души. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „8 месеца след тежкия инцидент край Своге две прокуратури продължават усилията си за разследване на причините за този инцидент и за установяване на виновните лица, които с действие или бездействие са причинили тези последици“, заяви Арнаудова и припомни, че тогава починаха 20 души, а други 8 бяха ранени. Тя обяви, че категорично е установен механизмът на настъпване на пътнотранспортното произшествие. „За нас вина носи водачът на автобуса, който се е движил с превишена скорост. Ако се е движил с допустимата скорост от 40 км/ч, е можел да вземе завоя. Считаме, че ако това беше така, нямаше да настъпи този тежък резултат, независимо от състоянието на пътната настилка и метеорологичните условия“, заяви говорителят на главния прокурор. Тя обясни, че е налице и съпричиняване към настъпилия резултат. „Считаме, че собственикът на фирмата „Трейс“, която е спечелила обществената поръчка и е сключила договор за ремонта на този участък, строителният инженер, осъществявал строителния надзор, ръководителят на ремонта и началникът на асфалтовата база са нарушили свои служебни задължения. Неспазването им доведоха да смъртта на 20 души“, обясни Румяна Арнаудова. Говорителят на главния прокурор посочи, че асфалтовата смес, която е била полагана като последен слой, не отговаря на рецептата за това, какво трябва да бъде съдържанието на смесите в асфалта. Тя обясни, че е бил сложен варовик, а не трошен камък, като варовикът е много по-евтин. „Това е довело до силно нарушена възможност на сцепление на гумите с пътната настилка“, подчерта Арнаудова. „Считаме, че всички тези лица умишлено са проявили безотговорно отношение към своите задължения и са си позволили да съставят документи с невярно съдържание, за да може да се позовават на тях в случай на проверка. Установено е, че нищо, описано от тях, не отговаря на обективната истини\", каза още Румяна Арнаудова.  \r\nЦветилена СИМЕОНОВА", "date": "2019.04.18", "title": "Прокурор Румяна Арнаудова: Водачът на автобуса и фирмата, ремонтирала пътя, са сред виновните за тежкия инцидент край Своге"}
{"url": "http://www.focus-news.net/news/2019/04/18/2648269/plovdiv-dnevniyat-tsentar-za-detsa-s-uvrezhdaniya-v-asenovgrad-se-mesti-do-kraya-na-yuni-v-nova-sgrada.html", "text": "Дневният център за деца с увреждания в Асеновград се мести до края на юни в нова сграда. Това бе обявено на заключителна преконференция по проекта „Подобряване на социалната инфраструктура за деца с увреждания в Община Асеновград” от заместник-кмета инж. Мария Вълканова, предаде репортер на  Радио „Фокус”-Пловдив . Към момента ползвателите на дома са 25 деца. \r\nПроектът „Подобряване на социалната инфраструктура за деца с увреждания в Община Асеновград” се осъществява по Оперативна програма „Региони в растеж 2014-2020”, Процедура: „Подкрепа за деинституционализация на грижите за деца“ със срок на изпълнение 2 години. Общата му стойност е в размер на 100 000 лв. Oбхватът на проекта включва ремонтни дейности по преустройството на сградата на бившия дом „Таню войвода” във връзка с преместването на Дневен център за деца с увреждания в Асеновград от пл. „Бански” на ул. „Шести януари” №14. Основната цел на проекта e подобряване на социалната инфраструктура за деца с увреждания в община Асеновград чрез подобряване на материалната база и на средата в ДЦДУ с цел предоставяне на качествена социална услуга. \r\nЗа правилното функциониране на бившата сграда на ДДЛРГ „Таню войвода” по новото й предназначение се извършиха функционални промени на първия етаж, позволяващи да се ползва за деца в неравностойно положение, както и редица ремонтни дейности по подмяна на дограма, ВиК и електроинсталация и други. \r\nУправителят на центъра Добромир Кузманов каза, че в новия център ще се оборудват отделни кабинети за психолог, логопед и кинезетерапевт със специализирана техника и уреди за рехабилитация и развиване на фината моторика при децата. Всичко това ще позволи повишаване на капацитета на услугата и подобряване на качеството й, допълни той.", "date": "2019.04.18", "title": "Пловдив: Дневният център за деца с увреждания в Асеновград се мести до края на юни в нова сграда"}
{"url": "http://www.focus-news.net/news/2019/04/18/2648270/pravitelstvoto-odobri-izdiganeto-na-kandidaturata-na-balgariya-za-sedalishte-na-evropeyskiya-organ-po-truda.html", "text": "Правителството одобри намерението за издигане на кандидатурата на Република България за седалище на Европейския орган по труда. Това съобщиха от  правителствената информационна служба . Обсъждането на предложението за регламент на Европейския парламент и на Съвета за създаване на новата структура започна през март 2018 г. в рамките на Българското председателство на Съвета на Европейския съюз. \r\nОрганът ще подкрепя държавите - членки на ЕС в сътрудничеството, обмена на информация, съгласуваните и съвместните инспекции, медиацията, сътрудничеството в случай на трансгранични нарушения на функционирането на пазара на труда. Създаването на новата структура ще спомогне за гарантиране на правата на работниците и гражданите на равно третиране и равен достъп до възможности за заетост и социална закрила в трансгранични ситуации. С дейността си институцията ще осигури прозрачност за предприятията по отношение на местните трудови стандарти в целия вътрешен пазар. \r\nСъс създаването на Европейски орган по труда се интегрират съществуващите структури и инструменти на Европейския съюз в областта на трансграничната трудова мобилност и координацията по въпросите на социалната сигурност. Очаква се новата структура да стартира своята дейност до края на 2019 г. \r\nПравителственото решение е взето неприсъствено.", "date": "2019.04.18", "title": "Правителството одобри издигането  на кандидатурата на България за седалище  на Европейския орган по труда"}
{"url": "http://www.focus-news.net/news/2019/04/18/2648249/patriarh-neofit-izrazyavame-nay-dalbokata-si-podkrepa-kam-frenskiya-narod-kato-zhelaem-emblemata-na-stranata-im-katedralata-notr-dam-da-bade-vazstanovena.html", "text": "Със съкрушено сърце научихме за трагичния инцидент в парижката катедрала Нотр Дам, която на 15 април бе опожарена, като по този начин бе нанесен огромен удар върху световното културно наследство, а катедралата, преживяла превратностите на времето и историята, бе сериозно засегната. Това се посочва в  обръщение на Негово светейшество патриарх Неофит . „Изразяваме най-дълбоката си подкрепа към френския народ, като желаем емблемата на тяхната страна да бъде възстановена в скоро време, а предстоящите Пасхални и Великденски празници да не бъдат помрачени, но напротив „Светлината, която в мрака свети и мракът я не обзе” (Йоан. 1:5), да възсияе отново в душите на всички ни“, заявява патриархът.", "date": "2019.04.18", "title": "Патриарх Неофит: Изразяваме най-дълбоката си подкрепа към френския народ, като желаем емблемата на страната им катедралата „Нотр дам“ да бъде възстановена"}
{"url": "http://www.focus-news.net/news/2019/04/18/2648267/ministar-nikolina-angelkova-ruskata-federatsiya-e-edin-ot-klyuchovite-partnyori-na-balgariya-v-sektor-turizam.html", "text": "Руската федерация е един от ключовите партньори на България в сектор „туризъм“. Това заяви министърът на туризма Николина Ангелкова по време на откриването на Българо-руска кръгла маса „Ролята на туризма за развитие на регионите. Културният туризъм – традиции и бъдеще“, предаде репортер на  Радио „Фокус“ – Велико Търново . Събитието е част от съпътстващата програма на XVI Международно изложение „Културен туризъм“, което бе открито във Велико Търново. Тя изрази надежда по време на форума всички участници да представят своя опит, своите региони и това, което ги отличава от останалите, да се създадат бизнес контакти, да се обменят опит и практики, да се установят трайни взаимоотношения и приятелства, които да подпомогнат задълбочаването  и продължаването на доброто сътрудничество на двете страни в областта на туризма.  \r\n„Вярвам, че на днешната кръгла маса ще има възможност да се обсъдят и съвместни инициативи. Иска ми се на финала да излезем с нови предложения за организиране на нови мероприятия, за подписване на споразумения за побратимяване, за обсъждане на възможности за нови директни чартърни линии към България от отделните руски региони, обмен на студенти, на добри практики, на стажове. Имаме много какво да направим, за да продължим да надграждане постигнатото до момента, а то е изключително много между нашите две страни, особено в сектор „туризъм“, допълни Ангелкова. Тя изрази надежда форумът да спомогне за увеличаване на броя на руските туристи в България и на българските туристи в Русия. \r\nРуската делегация, която присъства на кръглата маса, включва 23 участници, сред които ръководители и членове на туристическите администрации на 12 руски региона. Основните теми, които се дискутират на кръглата маса, са „Регионите на България и Русия – центрове за съхранение и развитие на културните традиции и историческата памет“ и „Регионалното сътрудничество – основа за развитието на културните и туристическите връзки между България и Русия“. \r\nНадежда КРЪСТЕВА", "date": "2019.04.18", "title": "Министър Николина Ангелкова: Руската федерация е един от ключовите партньори на България в сектор „туризъм“"}
{"url": "http://www.focus-news.net/news/2019/04/18/2648262/prezidentat-rumen-radev-izrazi-saboleznovaniya-na-germanskiya-si-kolega-frank-valter-shtaynmayer-za-zhertvite-ot-avtobusnata-katastrofa-na-ostrov-madeyra.html", "text": "Президентът Румен Радев изрази съболезнования на германския си колега Франк-Валтер Щайнмайер за жертвите от автобусната  катастрофа на остров Мадейра. Това съобщиха от  прессекретариата на държавния глава . Държавният глава Румен Радев изказва съболезнования на своя германски колега Франк-Валтер Щайнмайер по повод автобусната катастрофа на остров Мадейра в Португалия, при която загинаха германски туристи.  \r\nПрезидентът изразява съпричастност и солидарност в трудния за всички германци момент. „Моята и на целия българския народ надежда е за бързо възстановяване на пострадалите в инцидента“, заявява Румен Радев в писмото си до Франк-Валтер Щайнмайер.", "date": "2019.04.18", "title": "Президентът Румен Радев изрази съболезнования на германския си колега Франк-Валтер Щайнмайер за жертвите от автобусната  катастрофа на остров Мадейра"}
{"url": "http://www.focus-news.net/news/2019/04/18/2648263/prokuror-rumyana-arnaudova-firma-treys-e-izgotvila-falshivi-dokumenti-za-remonta-na-patya-kray-svoge.html", "text": "Фирма „Трейс“ е изготвила фалшиви документи за ремонта на пътя край Своге. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „В понеделник ще бъде предявено постановление за привличане като обвиняемо на още едно длъжностно лице – директор на дирекция в АПИ. Той е имал пряко задължение да следи и контролира ремонта на този участък от пътя“, заяви Арнаудова. Тя посочи, че са извършени и други престъпления от Дончо Атанасов и Светослав Глосов. „През 2017 г. са започнали да се случват на територията на Своге в района на местопроизшествието множество пътни инциденти. Те са 7 и за тях началникът на РУ – Своге е подавал сигнали до АПИ и Областно пътно управление“, заяви говорителят на главния прокурор. Тя обясни, че Глосов е трябвало да свика извънредно заседание на УС на АПИ, за да се разгледа тази информация и да предприеме действия по усвояване на предоставената банкова гаранция в полза на АПИ от страна на строителя „Трейс“. По думите ѝ гаранцията е била валидна и е била около 2 млн. евро. „Но вместо да се случи това Глосов е изпратил писмо до „Трейс“ с молба да отстранят констатираните нередности. От страна на „Трейс“ има реакция – те се позовават на изготвени документи с невярно съдържание. Те са твърдели през цялото време, че с оглед на извършеното от тях добросъвестно строителство не би могло да настъпи износване на най-горния слой на асфалта“, коментира тя. \r\nАрнаудова обясни, че Дончо Атанасов е трябвало, след като АПИ е получавала продължаващи сигнали за лошото състояние на пътя, да предприеме действия за финансиране на такъв ремонт. „Отново бездействия от страна на Дончо Атанасов. Тези действия от страна на двамата членове на УС на АПИ са престъпления по служба“, каза още тя. „Целта им е била да не се причинят неблагоприятни последствия за фирмата строител „Трейс и тя да усвои банковата гаранция“, подчерта Арнаудова. \r\nЦветилена СИМЕОНОВА", "date": "2019.04.18", "title": "Прокурор Румяна Арнаудова: Фирма „Трейс“ е изготвила фалшиви документи за ремонта на пътя край Своге"}
{"url": "http://www.focus-news.net/news/2019/04/18/2648272/sport-lionel-mesi-podgoni-rekord-na-pele.html", "text": "Лионел Меси продължава до покорява върхове и едва ли ще спре дотук. С двата си гола срещу Манчестър Юнайтед аржентинецът вече има 597 попадения за Барселона. Така той се доближи само на 46 от Пеле, който има 643 за бразилския Сантос и държи рекорда за най-много голове с фланелката на един отбор. С темпото, което сам си задава, очакванията са още през следващия сезон Меси да счупи върховото постижение на легендата на световния футбол. От началото на тази кампания талисманът на каталунците има 45 попадения, а до края на сезона има още 9 мача, като може да станат 10, ако Барселона играе финал в Шампионска лига. Иначе в кариерата си Лео е с 691 гола в 864 официални мача за Барса и Аржентина. Той е седми във вечната ранглиста на най-добрите реализатори в историята. Пред него е Кристиано Роналдо, който е със 703 попадения, но те са постигнати в повече срещи - 992. Меси е голмайстор този сезон в Шампионската лига с 10 попадения. Личният му рекорд е 14 гола.", "date": "2019.04.18", "title": "Спорт: Лионел Меси подгони рекорд на Пеле"}
{"url": "http://www.focus-news.net/news/2019/04/18/2648273/sliven-evropeyskata-shampionka-po-leka-atletika-radoslava-mavrodieva-be-udostoena-sas-zvanieto-pocheten-grazhdanin-na-sliven.html", "text": "Европейската шампионка по лека атлетика Радослава Мавродиева бе удостоена със званието „Почетен гражданин на Сливен“. Общинският съвет реши да й присъди отличието за изключителен принос за популяризирането на града, предаде репортер на", "date": "2019.04.18", "title": "Сливен: Eвропейската шампионка по лека атлетика Радослава Мавродиева бе удостоена със званието „Почетен гражданин на Сливен“"}
{"url": "http://www.focus-news.net/news/2019/04/18/2648271/plovdiv-17-godishno-momche-e-padnalo-ot-sgradata-na-dramatichniya-teatar.html", "text": "17-годишно момче е пострадало след като е паднало от сградата на Драматичния театър, докато практикувало екстремен спорт. Това съобщиха за  Агенция „Фокус“  от ОДМВР – Пловдив. Сигналът за инцидента е получен след 21.00 часа на 17 април. 17-годишният младеж е паднал между основната сграда на Драматичния театър и камерната зала. Екип от пожарната му е помогнал. Транспортиран е в болница.  \r\nТеодора ПАТРОНОВА", "date": "2019.04.18", "title": "Пловдив: 17-годишно момче е паднало от сградата на Драматичния театър"}
{"url": "http://www.focus-news.net/news/2019/04/18/2648261/sadat-potvardi-zadarzhaneto-pod-strazha-na-kmeta-na-chuprene-vanyo-kostin.html", "text": "Апелативният специализиран наказателен съд потвърди определението на първоинстанционния съд, с което на 12 април бе наложена мярка за неотклонение „задържане под стража“ на кмета на Чупрене Ваньо Костин, обвинен от Специализираната прокуратура за длъжностни престъпления. Това съобщиха от пресцентъра на  прокуратурата . Съдът потвърди тезата на прокуратурата за наличие на обосновано предположение за това, че Костин е извършил престъпленията, за които е привлечен към наказателна отговорност. Съдът прие също, че при по-лека мярка за неотклонение обвиняемият може да извърши друго престъпление или да повлияе на свидетели по делото. Определението на Апелативния специализиран наказателен съд е окончателно и не може да бъде обжалвано.", "date": "2019.04.18", "title": "Съдът потвърди задържането под стража на кмета на Чупрене Ваньо Костин"}
{"url": "http://www.focus-news.net/news/2019/04/18/2648274/vidin-dvama-49-godishni-mazhe-sa-zadarzhani-za-vlizane-v-stranata-sas-skimirashti-ustroystva.html", "text": "Двама 49-годишни мъже са задържани за влизане в страната със скимиращи устройства. Това съобщиха от пресцентъра на  Главна дирекция \"Гранична полиция\" . Двамата мъже - от София и Перник, са установени при влизане в България на ГКПП – Видин на 16 април вечерта. По искане на Гранична полиция колата е проверена съвместно със служители на Агенция „Митници“. В нея са открити 2 платки за скимиращи устройства, 21 пластични  карти, 2 лаптопа, 3 телефона и външна батерия. Двамата мъже са задържани. Намерените вещи и колата са иззети, в ГПУ - Видин е образувано досъдебно производство.   \r\nС разпореждане на Окръжна прокуратура – Видин те са задържани за още 72 часа. Внесено е искане в Окръжния съд във Видин за вземане на постоянна мярка за неотклонение задържане под стража.", "date": "2019.04.18", "title": "Видин: Двама 49-годишни мъже са задържани  за влизане в страната със скимиращи устройства"}
{"url": "http://www.focus-news.net/news/2019/04/18/2648276/kyustendil-dvizhenieto-po-avtomagistrala-struma-glaven-pat-e-79-i-patya-radomir-kyustendil-gkpp-gyueshevo-se-osashtestvyava-bez-problemi.html", "text": "Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Това съобщиха за  Радио „Фокус” – Кюстендил  от Областно пътно управление – Кюстендил. Движението по главен път Е-79 в участъка граница със Северна Македония – село Раненци от км 1+000 до км 7+000 трябва да се осъществява с повишено внимание поради профилиране на банкети и почистване на земни окопи. Преминаването се извършва в свободните ленти съобразно създадената организация на движение. Отново по главния път, но в участъка между селата Цървеняно и Драгомирово от км 37+000 до км 42+000 преминаването трябва да е с повишено внимание и съобразена скорост поради профилиране на банкети и почистване на земни окопи. Движението и там се осъществява в свободните ленти съобразно създадената организация на движение. И двете ограничения са в сила до 19 април. Освен това движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Поради свличане на земна маса е въведена временна организация на движението в участък от пътя Бобов дол – Жедна. Преминаването при 15 км от пътя трябва да се извършва само в една лента. Мястото е сигнализирано с пътни знаци. А движението по третокласен път-6222 Смоличано – Пелатиково от км 10+000 до км 14+000 продължава да е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно.  \r\nЛивия НИНОВА", "date": "2019.04.18", "title": "Кюстендил: Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми"}
{"url": "http://www.focus-news.net/news/2019/04/18/2648266/prokuror-rumyana-arnaudova-razsledvaneto-na-tezhkiya-intsident-kray-svoge-prodalzhava-kragat-na-obvinyaemite-ne-e-izcherpan.html", "text": "Разследването на тежкия инцидент край Своге продължава, кръгът на обвиняемите не е изчерпан. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „Това не е краят на нашето разследване на тежкия пътен инцидент край Своге, при който загинаха 20 души. С настоящите лица не е изчерпан кръгът на обвиняемите. Продължават да се разследват доказателствата. Разпитали сме над 150 свидетели, предстои да бъдат разпитани и още. По този начин прокуратурата налага нов стандарт при разследване на пътните произшествия“, заяви Арнаудова и посочи, че трябва да се разследва и съпричиняване на инцидента. „Изводите, които правим са въз основа на обективни факти“, коментира тя. Румяна Арнаудова обясни, че към този момент обвиняемите по случая са 8 – шофьорът на автобуса и 7 длъжностни лица. \r\nЦветилена СИМЕОНОВА", "date": "2019.04.18", "title": "Прокурор Румяна Арнаудова: Разследването на тежкия инцидент край Своге продължава, кръгът на обвиняемите не е изчерпан"}
{"url": "http://www.focus-news.net/news/2019/04/18/2648277/malina-edreva-sos-81-hil-lv-e-stoynostta-na-proekta-na-vremennata-hudozhestvena-instalatsiya-edin-chovek.html", "text": "81 хил. лв. е стойността на проекта на временната художествена инсталация „Един човек“. Това каза Малина Едрева, председател на постоянната Комисия по образование, култура, наука и културно многообразие към Столичния общински съвет, предаде репортер на   Агенция „Фокус“ . „Проектът за временна инсталация „Един човек“ на пл. „Княз Александър I” е по нова програма на Столична община, която стартира миналата година. Предоставихме подземието на бившия „Мавзолей“ за филиал на Софийска градска художествена галерия, а площадката е място за излагане в градска среда на временни инсталации на съвременните ни автори“, посочи Едрева и уточни, че този проект е спечелил в конкурс с още 17 проекта. „Той е в процес на подготовка и на реализация“, посочи Малина Едрева. „Надявам се, че през май ще започне работата, а иначе договора, който подписваме е в рамките на календарната година“, коментира тя.  \r\nИрина ИВАНОВА", "date": "2019.04.18", "title": "Малина Едрева, СОС: 81 хил. лв. е стойността на проекта на временната художествена инсталация „Един човек“"}
{"url": "http://www.focus-news.net/news/2019/04/18/2648275/prokuror-rumyana-arnaudova-aleksandar-manolev-e-predostavil-pod-naem-na-ana-dimitrova-lozeto-si-predi-tya-da-navarshi-palnoletie.html", "text": "Александър Манолев е предоставил под наем на Ана Димитрова собственото си лозе преди тя да навърши пълнолетие. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „Бяха изискани пълни копия и оригинали от цялата документация, която е послужила са отпускане на финансово подпомагане за обекта, за който стана дума в медийните публикации по случая с Александър Манолев“, посочи тя. „Александър Манолев не е бенефициент по този договор – той е бил сключен с едноличен търговец Ана Димитрова“, заяви Арнаудова. „Установи се, че Александър Манолев е учредил право на строеж с два нотариални акта в полза на фирма ЕТ „Агротрейд“ изграждането на тази къща за гости. Той е предоставил под наем на Ана Димитрова собственото си лозе, което е с площ 9-10 дка“, обясни Арнаудова. Тя посочи, че този договор за наем на лозовите насаждения е сключен преди Ана Димитрова да навърши пълнолетие.  \r\nЦветилена СИМЕОНОВА", "date": "2019.04.18", "title": "Прокурор Румяна Арнаудова: Александър Манолев е предоставил под наем на Ана Димитрова лозето си преди тя да навърши пълнолетие"}
{"url": "http://www.focus-news.net/news/2019/04/18/2648283/ep-programata-investeu-podkrepa-za-poveche-rabotni-mesta-rastezh-i-investitsii.html", "text": "Евродепутатите одобриха временна и частична сделка с министрите от ЕС по новата европейска програма за подкрепа на инвестициите и достъпа до финансиране през периода 2021-2027, се казва в  съобщение от ЕП . \r\nПрограмата „InvestEU“ има за цел да генерира почти 700 млрд. евро в инвестиции и ще замени настоящия Европейски фонд за стратегически инвестиции (част от т.нар. план „Юнкер“), който беше създаден с цел да стимулира икономическото възстановяване след финансовата криза от 2008 г.  \r\nЕвродепутатите възнамеряват да подобрят предложението на Комисията чрез увеличаване на гаранцията на ЕС от 38 млрд. евро на 40,8 млрд. евро, за да се задействат инвестиции в размер на 698 млрд. евро (целта на Комисията е 650 млрд. евро).  \r\nВ досегашните преговори с министрите на ЕС евродепутатите постигнаха съгласие по следните приоритети на ЕП:  \r\n•\tпо-ясни и нови цели, като увеличаване на заетостта в ЕС; постигане на целите от Парижкото споразумение относно изменението на климата; икономическо, териториално и социално сближаване.  \r\n•\tпо-добра защита на климата: цел за „най-малко 55%“ от инвестициите по част от програмата, предназначени за подкрепа на устойчива инфраструктура, беше определена за целите на климата и околната среда.  \r\nПроектозаконът беше приет с 463 гласа „за“, 64 гласа „против“ и 29 „въздържал се“.  \r\nЦитати  \r\nЖозе Мануел Фернандес (ЕНП, Португалия), съдокладчик за Комисията по бюджети, заяви: \"InvestEU ще донесе повече инвестиции, конкурентоспособност и икономически растеж, което ще позволи повече и по-добри работни места в целия ЕС. Това ще спомогне за икономическото, социалното и териториалното сближаване, както и за преодоляване на недостига на инвестиции в ЕС чрез подкрепа на публичните и частните инвестиции в МСП, научните изследвания, иновациите и дигитализацията, устойчивата инфраструктура и социалния сектор\".  \r\nЕва Майдел (ЕНП, България), заяви: \"Обединявайки 14 различни програми в една, улесняваме бизнеса и институциите, спестявайки им време и средства, които досега влагаха в проучване по коя програма да кандидатстват. Изпитвам удовлетворение от факта, че България е в топ 3 в ЕС по привлечени средства от плана \"Юнкер\", чието продължение ще е новата суперпрограма. Българският бизнес показа изключителен потенциал в боравенето с финансовите инструменти на ЕС с привлечени почти 900 милиона лева, които ще помогнат на 10 000 наши малки и средни компании\".  \r\nСледващи стъпки  \r\nПарламентът вече приключи първото си четене, включително на онези части от законопроекта, които вече са договорени с държавите членки (прессъобщение след споразумение с държавите членки). Текстът на постигнатата предварителна сделка може да бъде изтеглен тук, като частите, подчертани в сиво, все още не са съгласувани с министрите на ЕС. Новоизбраният Европейски парламент ще продължи преговорите с министрите от ЕС по законопроекта.  \r\nДопълнителна информация  \r\nПрограмата „InvestEU“ има за цел да обедини различни съществуващи финансови инструменти на ЕС и да разшири модела на плана \"Юнкер“ за привличане на инвеститори посредством гаранции от бюджета на ЕС. Сред финансовите инструменти, които ще бъдат включени в новата програма са: Европейският фонд за стратегически инвестиции (ЕФСИ), инструментите на Механизма за свързване на Европа (Connecting Europe Facility), някои от инструментите на Програмата за конкурентоспособност на предприятията и малките и средни предприятия (COSME), някои от инструментите на Програмата за заетост и социални иновации.  \r\nНовата програма „InvestEU“ ще включва фонда „InvestEU“, консултантския център „InvestEU“ и портала „InvestEU“. Повече информация", "date": "2019.04.18", "title": "ЕП: Програмата ‘InvestEU’: подкрепа за повече работни места, растеж и инвестиции"}
{"url": "http://www.focus-news.net/news/2019/04/18/2648279/veliko-tarnovo-obshtina-svishtov-podade-proektno-predlozhenie-za-osiguryavane-na-zaetost-na-bezrabotni-litsa-i-mladezhi-do-29-godini.html", "text": "В рамките на Оперативна програма „Развитие на човешките ресурси“ по схема „Младежка заетост“ Община Свищов разработи и подаде проектно предложение „Нова възможност за младежка заетост” за осигуряване на заетост на безработни лица и младежи до 29 години с придобито висше образование, съобщиха от пресцентъра на  Общината . \r\nС реализацията на този проект работодателят Община Свищов продължава да съдейства на безработни младежи да придобият професионален опит, чрез стажуване по специалността или нов шанс за заетост. \r\nПроцедурата е насочена към безработни младежи до 29 годишна възраст, регистрирани в Дирекция „Бюро по труда“ Свищов и притежаващи висше икономическо образование с професионална квалификация „Икономист“. \r\nОбщина Свищов е заявила 5 работни места с трудова заетост от 6 месеца, като наетите лица ще получават възнаграждение в размер на минималната работна заплата за страната. През периода на заетост за да бъде успешна тяхната реализация, за всяко от наетите лица ще отговаря наставник, който ще обучава съответното лице и ще следи за неговото професионално и кариерно развитие. \r\nЖелаещите младежи да се включат в процедурата за подбор и да започнат работа в общинската администрация е необходимо да бъдат регистрирани в Дирекция „Бюро по труда“ Свищов, да са до 29 години към периода на кандидатстване, да не участват в никаква форма на заетост и да не участват в никакви форми на образование или обучение. \r\nСлед приключване на процедурата за подбор, одобрените кандидати ще бъдат поканени да сключат трудов договор с Община Свищов като работодател. \r\nОчакван резултат от изпълнение на проектните дейности е възможността младежите да усвоят знания, да придобият трудови навици и опит по придобитата специалност. \r\nПо този начин Агенция по заетостта и Община Свищов се стремят да улеснят прехода им от образование към успешна бъдеща професионална реализация на пазара на труда.", "date": "2019.04.18", "title": "Велико търново: Община Свищов подаде проектно предложение за осигуряване на заетост на безработни лица и младежи до 29 години"}
{"url": "http://www.focus-news.net/news/2019/04/18/2648282/burgas-v-apelativnata-prokuratura-shte-bade-proveden-brifing-za-deynostta-na-prokuraturite-v-apelativniya-rayon-prez-2018-g.html", "text": "На 19 април 2019 г., петък, в заседателната зала на Апелативна прокуратура – Бургас ще бъде проведен брифинг с Административния ръководител на Апелативна прокуратура г-н Любомир Петров. Това съобщиха от пресцентъра на  Апелативна прокуратура - Бургас . Поводът е провеждане на годишното отчетно събрание за дейността на прокуратурите в Апелативен район – Бургас през 2018 г. На срещата с медиите ще бъдат представени данните от отчетния доклад за 2018 г. Брифингът е с начален час 10.30.  \r\nВ него участие ще вземат също г-жа Иванка Козарова – Зам. адм. ръководител на Апелативна прокуратура – Бургас и  г-жа Йовита Григорова – Зам. адм. ръководител на Апелативна прокуратура – Бургас.", "date": "2019.04.18", "title": "Бургас: В Апелативната прокуратура ще бъде проведен брифинг за дейността на прокуратурите в Апелативния район през 2018 г."}
{"url": "http://www.focus-news.net/news/2019/04/18/2648281/mvnr-na-rusiya-velikoalbanskite-stremezhi-na-tirana-podkopavat-doverieto-kam-balkanite.html", "text": "Великоалбанските стремежи на Тирана усложняват разрешаването на косовския въпрос и ситуацията на Балканите като цяло. Това се посочва в коментар на Министерството на външните работи на Руската федерация във връзка със стъпките на управляващите в балканската страна по отношение на консолидирането на „албанския фактор\" в регионалната политика на Тирана, предава  TACC . \r\nРуското външно министерство обръща внимание на неотдавнашните изявления на министър-председателя на Албания, министъра на външните работи и европейските въпроси Еди Рама относно позицията на неговата страна по въпроса за уреждането косовския въпрос и възгледите за бъдещето. По-специално, в интервю за телевизия Vizion Plus, Рама открито заяви, че за него „Косово е част от Албания” и „обединението на Албания и Косово не е План Б, а План А”. Албанският министър-председател обвърза изпълнението на този „план\" с хода на вътрешните и външнополитически дискусии за евентуална корекция границите на провинцията, включително чрез процеса на диалог, воден под егидата на Европейския съюз за сключването на  споразумение между Белград и Прищина. \r\n„Изглежда, че в Тирана постигането на това споразумение се счита за предпоставка за по-нататъшното развитие на прословутия „План А“. За съжаление, западните покровители на Тирана продължават да се преструват, че не забелязват активните великоалбански стремежи“, подчертават от външнополитическото ведомство в Москва.  \r\n„На този фон интензифицирането на усилията за интегриране на населените с албанци райони на редица албански съседни балкански страни и институционализирането на този процес като част от регионалния Съюз на албанските общини се разширява под контрола на Тирана, който проведе редовната си среща на 12-13 април в Тетово (Северна Македония)\", отбеляза от Министерството на външните работи на Руската федерация. \r\n„Ние вярваме, че е малко вероятно еврорегионите да бъдат продуктивно изградени единствено на етническа основа. Ние подчертаваме, че тази линия не само усложнява диалога между Белград и Прищина, но и подкопава атмосферата на доверие в целия балкански регион\", заявява от руското външното министерство. \r\nМосква също призова западните партньори на Албания да „отговорят, най-накрая, на очевидните великоалбански стремежи на Тирана и вместо да изграждат съмнителни структури на местно ниво, да призоват Прищина да изпълни задълженията си за създаване на Общност на сръбски общини в Косово”. Съответното споразумение беше парафирано от косоварите и Върховния представител на ЕС за външните работи и политиката на сигурност през април 2013 г. Тереза Герова", "date": "2019.04.18", "title": "МВнР на Русия: Великоалбанските стремежи на Тирана подкопават доверието към Балканите"}
{"url": "http://www.focus-news.net/news/2019/04/18/2648280/prokuror-rumyana-arnaudova-zapochva-nakazatelno-proizvodstvo-za-netselevo-razhodvane-na-evropeyski-sredstva-po-sluchaya-s-kashtata-za-gosti-na-aleksandar-manolev.html", "text": "По случая с къщата за гости на Александър Манолев започва наказателно производство за нецелевото разходване на средства, финансирани от ЕС. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „Александър Манолев е предоставил заем от 700 хил. лв. на ЕТ „Агротрейд - Ана Димитрова“. Установили сме, че той е бил вписан като лице за контакт при извършване на проверка от ДФ „Земеделие“ преди да се вземе решение за плащане на финансовата помощ в размер на около 400 хил. лв.“, обясни Арнаудова. „Установили сме също, че Александър Манолев е бил член на УС на ДФ „Земеделие“ в периода 19 юли 2017 г. до днес – днес е бил освободен. ДФ „Земеделие“ като разплащателна агенция следва да осъществява т.нар. мониторинг в продължение на 5 години за това, дали отпуснатите средства се ползват по предназначение. Този мониторинг приключва на 15 октомври 2019 г.“, посочи Румяна Арнаудова. „Установили сме, че като член на УС на ДФ „Земеделие“ Александър Манолев има функции по управление и контрол на средствата на фонда – осъществява контрол върху целевото разходване на средства“, каза още тя и уточни, че всички тези обстоятелства към този момент не могат да се оценят като престъпление, затова са изпратени на КПКОНПИ за извършване на проверка за това налице ли е конфликт на интереси.  \r\n„Днес бяха изпратени всички материали, които Върховна касационна прокуратура събра, на Окръжна прокуратура – Благоевград, където започна досъдебно производство за представяне на данни с невярно съдържание и получаване на средства от европейски фондове. Така че започва наказателно производство за нецелевото разходване на средства, финансирани от ЕС, и за представяне на документи и данни, които са послужили за отпускането на тази помощ“, посочи Арнаудова и подчерта, че прокуратурата ще продължи с разследването. „Има подозрение от страна на прокуратурата, че Ана Димитрова е подставено лице. Но за да бъдем сигурни, прокуратурата трябва да събере доказателства по надлежния ред“, обясни Румяна Арнаудова. Тя каза още, че ще проведе разследване и за данъчни престъпления. \r\nЦветилена СИМЕОНОВА", "date": "2019.04.18", "title": "Прокурор Румяна Арнаудова: Започва наказателно производство за нецелево разходване на европейски средства по случая с къщата за гости на Александър Манолев"}
{"url": "http://www.focus-news.net/news/2019/04/18/2648284/varna-zadarzhan-e-za-72-chasa-nepravosposobniya-mototsikletist-prichinil-katastrofata-na-bul-treti-mart-sled-koyato-35-godishna-zhena-e-s-opasnost-za-zhivota.html", "text": "снощи 23-годишният Венцислав Г. е задържан за срок до 72 часа от Районната прокуратура във Варна, след като е бил привлечен като обвиняем за престъпление по член 343, ал. 3, буква “а“, във връзка с ал. 1, буква “а“ от НК. Това съобщиха от пресцентъра на  Апелативната прокуратура  във Варна. Вчера, около 18.40 часа ,на бул. „Трети март“ във Варна при управление на мотор младият мъж е блъснал пресичаща на пешеходна пътека жена. Вследствие на кататрофата е пострадала и возещата се на мотора спътничка на обвиняемия. На пешеходката са причинени три средни телесни повреди, а на спътничката на Венцислав – една. Обвиняемият е бил неправоспособен. 23-годишният мъж никога не е притежавал свидетелство за управление на МПС. Разследването по случая е установило също, че управляваният от него мотоциклет е с прекратена регистрация, а поставените регистрационни табели са на друго МПС.  \r\nУтре, 19 април, Районната прокуратура във Варна ще внесе искане във Варненския районен съд за налагане на постоянна мярка за неотклонение „задържане под стража“ на обвиняемия.", "date": "2019.04.18", "title": "Варна: Задържан е за 72 часа неправоспособния мотоциклетист, причинил катастрофата на бул. „Трети март“, след която 35-годишна жена е с опасност за живота"}
{"url": "http://www.focus-news.net/news/2019/04/18/2648288/pernik-ansambalbalgare-i-priyateli-shte-predstavyat-kak-shte-ni-stignat-amerikantsitei-v-grada-na-25-april.html", "text": "Нов сценичен проект, ко-продукция на Национален фолклорен ансамбъл „БЪЛГАРЕ“ и Национална импресарска мрежа, ще бъде представен премиерно в Перник на 25 април, четвъртък, от 19 часа в театралния салон на Двореца на културата. Това съобщиха от  Община Перник . Представлението е в навечерието на светлия християнски празник Великден и се осъществява под патронажа на кмета д-р Вяра Церовска и със съдействието на Община Перник.  \r\nИнтригуващо околосветско пътешествие и завладяваща феерия от емблематичните музика, песни и танци на много страни - България, Турция, Гърция, Италия, Франция, Англия, САЩ и Русия очаква зрителите на шоу спектакъла. Наред с основния участник - ансамбъл „БЪЛГАРЕ“, на пернишка сцена Национална импресарска мрежа ще изведе едни от своите най-атрактивни артисти певци: триото тенори „Уникалните гласове“, дуета Крис и Велин, взривил церемонията при откриването на Европредседателството ни, родопския славей Албена Вескова, виртуозния гайдар Веселин Кузмов, майстора на шотланската гайда Росен Росенов, бузукаря Даниел Стефанов и още популярни изпълнители. \r\nПрефразиран, култовият въпрос на Тодор Колев от легендарното му тв шоу ще бъде отправен от друг шуменски комик - Крум Крумов, главно действащо лице в тази музикално-танцова одисея, която той ще представи през своя хумористичен калейдоскоп на зрителите. Фокусът на сценария на забавното шоу е върху универсалния талант на българите да се наложат във всяка сфера на изкуството и шоу бизнеса. Очаквано, акцентът в спектакъла е върху най-богатия фолклор на планетата - българския. \r\nСпектакълът е дело на доказалия се с оригиналните си идеи хореограф и режисьор Христо Димитров - създател на НФА „БЪЛГАРЕ“, триото тенори „Уникалните гласове“, Фестивала на фолклорната носия в Жеравна и ред други мащабни културни и патриотични идеи и събития.  \r\nИизобилие от красива музика, песни и танци очаква зрителите в двучасовото представление, след което те гарантирано ще се почувстват заредени с позитивизъм и гордост от уменията ни като народ. Перничани ще се насладят на атрактивното шоу едни от първите в страната, след гостуването му на сцените в Бургас, Шумен, Пловдив, НДК - София и Разград. Всеки зрител ще открие по нещо за себе си в новия спектакъл с марката \"БЪЛГАРЕ\", увлекателно представящ различни музикални стилове и културни традиции.  \r\nБилети за премиерата на „Как ще НИ стигнат американците?“ в Перник на цени от 20 и 25 лева все още могат да бъдат закупени на касата на Двореца на културата и в мрежата на Eventim.bg", "date": "2019.04.18", "title": "Перник: Ансамбъл„БЪЛГАРЕ“ и приятели  ще представят „Как ще НИ стигнат американците?“ в града на 25 април"}
{"url": "http://www.focus-news.net/news/2019/04/18/2648278/ministar-nikolina-angelkova-nad-92-mln-chuzhdestranni-turisti-sa-posetili-balgariya-prez-2018-godina.html", "text": "Над 9.2 млн. чуждестранни туристи са посетили България през 2018 година. Това каза министърът на туризма Николина Ангелкова по време на откриването на Българо-руска кръгла маса на тема „Ролята на туризма за развитие на регионите. Културният туризъм – традиции и бъдеще“, предаде репортер на  Радио „Фокус“ – Велико Търново . Тя посочи, че за миналата година са реализирани 27 млн. нощувки в местата за настаняване с над 10 легла. По думите й трудно може да се определи колко от посетилите България туристи са дошли в страната ни с цел да разглеждат културни и исторически забележителности, но културно-историческият и културният туризъм са едни от основните туристически продукти, които спомагат усилията на държавата, местните власти и бизнеса да превърнат страната ни в целогодишна туристическа дестинация.  \r\n„Това, което ние полагаме като усилия, е да обогатяваме основните летен и зимен туристически продукти, които имаме, с културно-исторически, балнео и спа, винен и кулинарен такъв. Уверена съм и вярвам, че културният туризъм би спомогнал да се фокусираме към вътрешността на страна, към малко познатите и познатите места, каквото е Велико Търново“, посочи Николина Ангелкова. \r\nНадежда КРЪСТЕВА", "date": "2019.04.18", "title": "Министър Николина Ангелкова: Над 9,2 млн. чуждестранни туристи са посетили България през 2018 година"}
{"url": "http://www.focus-news.net/news/2019/04/18/2648289/smolyan-spetsialisti-razyasnyavaha-na-uchenitsi-v-grada-kakvo-e-trafik-na-hora-i-kak-da-se-predpazyat-ot-nego.html", "text": "През месец април в Смолян се проведоха редица информационни срещи и разговори на тема: „Трафик на хора и наркотици“. Това съобщиха от пресцентъра на  Община Смолян . Лектори на това мероприятие бяха представители на Фондация А21 – София. Тя е глобално неправителствена организация , посветена на борбата с трафика на хора по целия свят. Това съобщи Мария Славчева, секретар на Превантивно –информационния център по наркомании към Община Смолян. През последните 5 години А21 инвестира усилия да образова по темата за превенция на трафик на хора.Екип от специалисти е поел задачата да посещава училищата из цялата страна и в рамките на един учебен час да споделя синтезирано най-основните неща, които са необходими за един млад човек, за да има знания как да се предпази. \r\nПред учениците от смолянските училища се разискваха темите: Какво е трафик на хора; Основни видове трафик на хора в България; Най-често срещани сценарии за попадане в ситуация на трафик; Малките решения – най-добри съвети, идеи и препоръки за това как може един млад човек да се предпази от потенциална измама и в следствие на това трафикиране; Национална телефона линия за борба с трафик на хора -080020100 –за какво служи тя и как се използва; Доброволчество- как един млад човек може да помогне на А21в борбата с трафик на хора. \r\nДецата бяха впечатлени от начина на представяне на темите и с голямо желание се включваха в казусите и игрите подготвени от Фондация А21, посочи Славчева. Те са задавали много въпроси и са изразили желание за нови срещи. Била е осъществена и среща с доброволците на Превантивно-информационния център в Смолян, които с още по-голямо желание и опит искат да бъдат полезни на своите съученици. \r\nДосегашният опит на фондацията в провеждането на подобни младежки обучения сочи, че учениците проявяват интерес към темата и се сещат за актуални примери и рискови ситуации на които са били свидетели. \r\nИнформационните срещи са залегнали в годишния план за 2019 г. на Превантивно-информационния център по наркотични вещества за работа в училище по превенция за предотвратяване на употребата на наркотици, каза в заключение Славчева.", "date": "2019.04.18", "title": "Смолян: Специалисти разясняваха на ученици в града какво е трафик на хора и как да се предпазят от него"}
{"url": "http://www.focus-news.net/news/2019/04/18/2648291/kandidatite-za-evrodeputati-ot-bsp-za-balgariya-shte-posetyat-oblastite-varna-sliven-shumen-i-montana-na-19-april.html", "text": "На 19 април 2019 г. (петък) кандидатите за евродепутати от \"БСП за България\" ще посетят областите Варна, Монтана, Сливен и Шумен. Това съобщиха от пресцентъра на  БСП . Варна   \r\nВ 15:00 часа в залата на Морското казино в гр. Варна, проф. Румен Гечев, проф. Мариела Модева и д-р Десислав Тасков ще проведат отворена среща с ректори на университети, академичен състав, представители от сферата на здравеопазването, представители на бизнеса и културните среди. \r\nВ 18:00 часа, в гр. Дългопол, в залата на общиснкия съвет  те ще проведат отворена среща с граждани.  Сливен \r\nВ 10:30 часа  Тодор Стоилов ще посети общинския пазар. \r\nВ 11:30 часа, в гр, Сливен в  комплекс \"Национал\" Тодор Стоилов ще се срешне с жителите на града.  \r\nВ 14:00 часа в гр. Нова Загора той ще се срещне с граждани. \r\nВ 17:30 часа в гр. Твърдица Неков и Стоилов ще се срещнат с обществеността пред клуба на БСП. Шумен \r\nВ 10:30 часа на площада в гр. Нови пазар Деница Златева ще проведе среща с граждани. \r\nВ 13:00 часа в с. Мадара, общ. Шумен тя ще се срещне с обществеността в читалишето.  \r\nВ 17:30 часа в зала \"Тича\" на х-л \"Шумен\", в  гр. Шумен, Златева ще се срещне с граждани. Монтана \r\nВ 11:00 часа, в гр. Чипровци, Валери Жаблянов ще се срещне с граждани в клуба на БСП.  \r\nВ 15:00 часа в с. Медковец, общ. Медковец, Иван Кръстев ще се срещне с жителите на общината, в залата на общината. \r\nВ 17:00 часа, в гр. Монтана той ще се срещне с обществеността в куба на БСП. \r\nВ 17:00 часа в гр. Лом в залата на читалишето Иван Кръстев ще се срещне с граждани.", "date": "2019.04.18", "title": "Кандидатите за евродепутати от \"БСП за България\" ще посетят областите Варна, Сливен, Шумен и Монтана на 19 април"}
{"url": "http://www.focus-news.net/news/2019/04/18/2648294/sofiya-direktsiya-kultura-na-stolichna-obshtina-shte-provede-13-toto-izdanie-na-natsionalniya-konkurs-za-poeziya-v-polite-na-vitosha.html", "text": "През 2019 г. дирекция „Култура” на Столична община ще проведе 13-тото издание на Националния конкурс за поезия „В полите на Витоша”. Това съобщиха от  Столична община . Изданието е посветено на 140-годишнината от обявяването на София за столица на България. Стихове се приемат до 24 май 2019 г., включително. Конкурсът е анонимен и на свободна тема. Право на участие имат автори на възраст над 18 години. Всеки автор може да участва с не повече от три непубликувани стихотворения.  \r\nСтихотворенията се изпращат в пет екземпляра, в запечатан плик, а в малък запечатан плик се прилагат лични данни (трите имена, дата на раждане, адрес и телефон за връзка). Авторитетно жури ще оценява стиховете на кандидатите, а резултатите ще бъдат обявени през месец юни.  \r\nНагради:  \r\n- Първа награда – 800 лв. и малка пластика  \r\n- Втора награда – 500 лв.  \r\n- Трета награда – 300 лв.  \r\n- Съпътстваща награда за млад поет до 25 години – 300 лв.  \r\nКраен срок за изпращане на творбите – 24 май 2019 г., включително (важи датата на пощенското клеймо) на адрес: София 1000, пл. „Славейков” №4, Столична община - Дирекция „Култура”, за конкурса „В полите на Витоша”. Участниците на възраст до 25 години трябва да отбележат на плика числото 25. Материали не се връщат. \r\nЗа допълнителна информация: тел. 02/ 987 06 39. \r\nНационалният конкурс за поезия „В полите на Витоша” е част от Календара на културните събития на Столична община.", "date": "2019.04.18", "title": "София: Дирекция „Култура” на Столична община ще проведе 13-тото издание на Националния конкурс за поезия „В полите на Витоша”"}
{"url": "http://www.focus-news.net/news/2019/04/18/2648292/sofiya-praznichen-kontsert-pod-nadslov-s-tsvete-na-vrabnitsa-shte-se-provede-na-otkrita-stsena-v-zhk-vrabnitsa-2-na-21-april.html", "text": "На 21 април (неделя) от 11.00 часа на открита сцена в ж.к. „Връбница 2” (в близост до православен храм „Свети Николай Мирликийски Чудотворец“) ще се проведе празничен концерт под надслов „С цвете на Връбница“. Това съобщиха от пресцентъра на  Столична община . Събитието е посветено на празника на Район „Връбница”.  \r\nВ програмата ще участват духов оркестър Vivо Мontana, Атанас Колев, формация The Rebels от „Драго Дръмс Скуул” и ученици от хореографските паралелки на 140 СУ „Иван Богоров“. \r\nПразникът е част от Календара на културните събития на Столична община.", "date": "2019.04.18", "title": "София: Празничен концерт под надслов „С цвете на Връбница“ ще се проведе  на открита сцена в ж.к. „Връбница 2” на 21 април"}
{"url": "http://www.focus-news.net/news/2019/04/18/2648290/valya-chilova-sos-shte-napravim-rabotna-sreshta-za-promenite-v-zakona-za-energetikata.html", "text": "Ще направим работна среща с Министерството на енергетиката и с депутатите, заедно с кмета на София Йорданка Фандъкова, във връзка със Закона за енергетиката. Ще търсим най-доброто решение за всички страни в случая с Топлофикация „София“. Това каза пред журналисти председателят на Комисията по инженерна инфраструктура и енергийно планиране към СОС Валя Чилова, предаде репортер на   Агенция „Фокус“ . Тя обясни, че притеснението на БСП е във връзка с работната група за технологично отопление на дружеството, която търси варианти за нови технологични мощности. „Ще търсим варианти как Топлофикация „София“ като дружество да бъде стабилизирана, следвайки нашия план, за който сме се обединили всички политически сили“, отбеляза Валя Чилова.  \r\nИрина ИВАНОВА", "date": "2019.04.18", "title": "Валя Чилова, СОС: Ще направим работна среща за промените в Закона за енергетиката"}
{"url": "http://www.focus-news.net/news/2019/04/18/2648285/ministar-nikolina-angelkova-58-izneseni-vizovi-tsentara-rabotyat-ot-tazi-godina-na-teritoriyata-na-ruskata-federatsiya.html", "text": "58 изнесени визови центъра работят от тази година на територията на Руската федерация благодарение на Министерството на външните работи в България. Това каза министърът на туризма Николина Ангелкова по време на Българо-руска кръгла маса на тема „Ролята на туризма за развитие на регионите. Културният туризъм – традиции и бъдеще“, предаде репортер на  Радио „Фокус“ – Велико Търново . Тя посочи, че към момента няма проблем с издаването на визи на руски туристи за България. Такива се издават в рамките на два дни и засега няма забележки от страна на руските туроператори.  \r\n„Имаме отлични отношения с пазар Русия и наистина се надявам България отново да бъде на едно от първите места като предпочитана дестинация за лятна почивка“, заяви министър Ангелкова. Тя припомни, че по време на посещението на министър-председателя на Руската федерация в България Димитрий Медведев, той е съобщил, че основната причина за отдръпването на руски туристи от страната ни е икономическа, свързана с цените и субсидиите, които предлагат конкурентните на България дестинации. „За нас е важно да изготвим и представим мерки, които да подпомогнат усилията ни да продължим да представяме България като предпочитана дестинация“, отбеляза Николина Ангелкова. \r\nНадежда КРЪСТЕВА", "date": "2019.04.18", "title": "Министър Николина Ангелкова:  58 изнесени визови центъра работят от тази година на територията на Руската федерация"}
{"url": "http://www.focus-news.net/news/2019/04/18/2648296/pernik-60-risunki-na-uchenitsi-ot-balgarskite-nedelni-uchilishta-v-chuzhbina-pod-nadslov-obich-za-balgariya-krasyat-izlozhbenata-zala-na-obedineniya-detski-kompleks.html", "text": "60 рисунки на ученици от българските неделни училища в чужбина под надслов „Обич за България“ красят изложбената зала на Обединения детски комплекс в Перник. Това съобщиха от пресцентъра на  Община Перник .  \r\nИзбраните творби са на деца от училищата в Италия, Франция, Белгия, Германия, Ирландия, Великобритания, Австрия, Гърция и Молдова. \r\nЕкспозицията беше официално открита от зам.-кмета по култура и образование Севделина Ковачева. \r\n„За мен е изключителна чест да открия тази прекрасна изложба на рисунки на деца от българските неделни училища в чужбина. Това е едно невероятно преживяване за всички нас. Тези творби показват, че където и да сме по света носим България в сърцата си, а любовта към родината ни се усеща чрез таланта на децата“, сподели Севделина Ковачева и благодари на МОН, че Перник е първата спирка, в която се показва тази пъстра експозиция. \r\nПътуващата изложба е продължение на проведената на 11 май 2018 г. друга инициатива - „Розите на България“, в която над 50 000 деца и техните родители по света показаха по едно и също време чрез българското хоро своята обич към България. \r\n„Целта на инициативата на Министерство на образованието и Асоциацията на българските училища в чужбина инициира да даде възможност на децата да покажат България такава, каквато я помнят или си представят чрез изкуството“, посочи експертът на Регионалното управление на образованието в Перник Бойка Иванова. \r\nМинистерството на образованието и науката осигурява функционирането на близо 400 български училища по света в 36 държави на 6–те континента. Осигурява се не само реална възможност за обучение по родния език, история и география на България, но и осъществяването на дейности, свързани с фолклора, музиката, изкуството и националната култура.", "date": "2019.04.18", "title": "Перник: 60 рисунки на ученици от българските неделни училища в чужбина под надслов „Обич за България“ красят изложбената зала на Обединения детски комплекс"}
{"url": "http://www.focus-news.net/news/2019/04/18/2648295/blagoevgrad-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev-e-s-normalna-intenzivnost.html", "text": "Трафикът по автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност. Няма данни за регистрирани тежки пътни инциденти в Благоевградска област. Това съобщиха за  Радио „Фокус“ – Пирин  от Областно пътно управление – Благоевград.  \r\nДвижението по автомагистрала „Струма“ в участъка Кресна – Струмяни в района на град Кресна, посока ГКПП „Кулата“, се осъществява в една лента за движение поради ремонт на съществуващи кантари в пътната настилката. Преминаването трябва да се извършва в скоростната или активната лента, съгласно създадената организация на движение до края на деня. Водачите на моторни превозни средства е необходимо да се движат с повишено внимание и съобразена скорост. Друго ограничение е наложено по главен път Е-79 в участъка от Благоевград до отклонение за село Стара Кресна от км 360+000 до км 392+500. Там преминаването трябва да се осъществява с повишено внимание поради косене на трева и изрязване на храсти до 30 април. Също така движението по третокласен път – 108 автомагистрала „Струма“ – село Рибник е ограничено за МПС над 12 т. поради аварийни ремонтни дейности. Въведен е обходен маршрут през третокласен път – 198 село Дрангово – село  Ръждак – град Петрич и обратно до 31 юли. Водачите на автомобили следва да имат предвид още, че движението по второкласен път-19 Симитли – Разлог в участъка от град Симитли до проход Предела от км 0+000 до км 21+400, се осъществява с повишено внимание поради косене на трева и изрязване на храсти. Освен това движението по път третокласен-106 Благоевград – ГКПП „Станке Лисичково“ от км 0+000 до км 24+000, се осъществява с повишено внимание поради косене на трева и изрязване на храсти. Двете ограничения са в сила до 30 април.  \r\nНормално се извършва преминаването по основните улици и булеварди в Благоевград, задръствания се образуват на някои места в града. Най-натоварено е движението на кръговите кръстовища на булевард „Васил Левски“ и при Трето Основно училище. Там на моменти се образуват задръствания. Колони от автомобили се образуват по улица „Славянска“ в района на светофара при общежитията на Югозападен университет „Неофит Рилски“ и на улица „14-ти полк“. Няма регистрирани тежки катастрофи в града до този момент. Градския транспорт се движи по график и с обичайният си маршрут. Пътните настилки са сухи и нормално проходими. \r\nЛивия НИНОВА", "date": "2019.04.18", "title": "Благоевград: Трафикът по автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност"}
{"url": "http://www.focus-news.net/news/2019/04/18/2648298/burgas-obshtinata-shte-initsiira-sreshta-mezhdu-profesionalnite-gimnazii-i-biznesa.html", "text": "Община Бургас ще инициира среща между директорите на професионалните гимназии, Инспектората по образование и бизнеса в града. Това съобщиха от пресцентъра на  Община Бургас . Идеята е на управителите на предприятия и браншови организации в града, които се срещнаха с кмета Димитър Николов, заместника му Красимир Стойчев и представители на Регионалната инспекция по заетостта. Бургаският бизнес изпитва недостиг на кадри в определени специалности, затова общинската администрация ще разработи специална програма „Работа в Бургас“, с която да съдейства за привличането на специалисти, за които има дефицит на пазара на труда. В момента бургаските фирми търсят строителни и софтуерни инженери, преподаватели, лекари и медицински сестри, висококвалифицирани IT специалисти, стругари, заварчици, инженер химици. До края на годината се очаква да отворят над 20 производства, които също ще имат нужда от кадри.  \r\nОбщина Бургас е отворена за предложенията на бизнеса за начините, по които може да съдейства за привличането на недостигащите специалисти в определени сфери. На срещата бяха обсъдени различни идеи за по-тясно взаимодействие между бургаските университети, училищата и фирмите в града. Директорът на УМБАЛ-Бургас д-р Миразчийски поиска съдействие от кмета Димитър Николов за иницииране на разговори с Министерството на образованието по отношение на увеличаване на бройките за прием в съществуващите медицински специалности в университет „Асен Златаров“, като от своя страна се ангажира за тяхната реализация в държавната болница. Той адмирира усилията на Община Бургас за откриването на медицински факултет в града и заяви, че това със сигурност е изключително положителна стъпка за развитието на бургаското здравеопазване. Представители на бизнеса алармираха още за сериозен дефицит на инженер химици, липсата на преподаватели по специфични специалности и набелязването на мерки за по-пряка координация между бизнеса и учебните заведения. На срещата присъстваха още представители на КРИБ Бургас и регионалната асоциация на индустриалния капитал в България.", "date": "2019.04.18", "title": "Бургас: Общината ще инициира среща между професионалните гимназии и бизнеса"}
{"url": "http://www.focus-news.net/news/2019/04/18/2648299/ministar-porozhanov-shte-se-sreshtne-sas-zemedelski-proizvoditeli-v-burgas-na-19-april.html", "text": "Утре, 19 април 2019 г., министърът на земеделието, храните и горите Румен Порожанов ще участва в среща със земеделски производители в Бургас. Тя е част от информационната кампания по директните плащания за 2019 г. Това съобщиха от пресцентъра на  Министерството на земеделието, храните и горите .   \r\nСъбитието ще се проведе от 14.00 часа в сградата на Областна администрация Бургас.", "date": "2019.04.18", "title": "Министър Порожанов ще се срещне със земеделски производители в Бургас на 19 април"}
{"url": "http://www.focus-news.net/news/2019/04/18/2648286/afp-preraboteniyat-doklad-na-myuler-rusiya-se-e-namesila-v-prezidentskite-izbori-v-sasht-no-shtabat-na-tramp-ne-e-satrudnichil-s-moskva.html", "text": "Руската федерация се е намесила в президентските избори в САЩ, но щабът на Доналд Тръмп не е сътрудничил с Москва. Това е заключението в преработения доклад на специалния прокурор Робърт Мюлер, който представи американският министър на правосъдието Уилям Бар, предава  AFP . \r\n„В доклада на специалния прокурор се посочва, че неговото разследване не е установило, че членовете на кампанията на Тръмп са заговорничили или са се координирали с руското правителство в дейността си по отношение на изборната намеса\", обяви Бар. Тереза Герова", "date": "2019.04.18", "title": "AFP: Преработеният доклад на Мюлер: Русия се е намесила в президентските избори в САЩ, но щабът на Тръмп не е сътрудничил с Москва"}
{"url": "http://www.focus-news.net/news/2019/04/18/2648287/prokuror-rumyana-arnaudova-okrazhna-prokuratura-kardzhali-sabira-dokazatelstva-za-imotnoto-sastoyanie-na-lyutvi-mestan-za-da-mu-se-opredeli-otnovo-myarka-za-neotklonenie.html", "text": "Окръжна прокуратура – Кърджали събира доказателства за имотното състояние на Лютви Местан, за да му се определи отново мярка за неотклонение. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . \r\n„На Лютви Местан беше определена мярка за неотклонение „парична гаранция“ в размер на 10 000 лв. Беше наложена временната мярка за отнемане на свидетелството за управление на МПС и му беше забранено да напуска пределите на страната без разрешение на прокурора“, припомни Арнаудова. Тя посочи, че по жалба на Лютви Местан Окръжен съд – Кърджали отменя мярката за неотклонение, тъй като прокуратурата не е представила доказателства за имотното му състояние, които да обосноват размера на гаранцията. „С това произнасяне на Окръжния съд на практика Местан е останал без каквато и да било мярка за неотклонение. Това, което прави в момента Окръжната прокуратура в Кърджали е спешно да събере доказателства за имотното състояние на лицето, за това какви недвижими имоти притежава, какви са неговите доходи, какви моторни превозни средства притежава. За да може да предприеме следващите си действа отново по мярка за неотклонение“, обясни Румяна Арнаудова. Говорителят на главния прокурор посочи, че прокуратурата счита, че лицето не може да остане без такава мярка за неотклонение. „Прокуратурата предостави доказателства, но явно те не са били достатъчни. За 24 часа няма как да съберем всичко. Само автомобилът, с който се е движил Местан, според вас колко струва“, коментира Арнаудова и посочи, че е възможно да бъде поискана същата мярка. „Може би най-късно в понеделник ще има резултат“, обясни тя. \r\nЦветилена СИМЕОНОВА", "date": "2019.04.18", "title": "Прокурор Румяна Арнаудова: Окръжна прокуратура – Кърджали събира доказателства за имотното състояние на Лютви Местан, за да му се определи отново мярка за неотклонение"}
{"url": "http://www.focus-news.net/news/2019/04/18/2648301/vidin-s-predstavyaneto-na-sbornika-za-vidinskiya-mitropolit-neofit-zapochnaha-proyavite-v-grada-posveteni-na-velikden.html", "text": "С представянето на сборника за Видинския митрополит Неофит започнаха проявите в града, посветени на Великден, предаде репортер на  Радио „Фокус“-Видин . Сборникът „Митрополит Неофит Видински. Велик духовен водач“ бе представен от Виктория Караабова-Стоянова, председател на Фондация „Постижения“ и родственица на митрополит Неофит в читалище „Цвят“.  \r\nНа Лазаровден, 20 април ще бъде представен обичая Лазаруване от деца в малките населени места на общината. Християнският празник Цветница ще започне с Света литургия в катедралния храм „Свети Димитър“ във Видин. След литургията от храм „Свети Димитър“ до сградата на видинското  читалище „Цвят“ ще тръгне литийно шествие. Самодейци от читалището ще изнесат празничен концерт.  Състезания по стрийтбол, Великденска работилница „От сръчни ръце – шарено яйце и картичка от сърце“ са част от проявите свързани с Великденските празници. На втория ден след Великден се организира  фолклорен събор на Алботинския скален манастир край село Градец, община Видин. \r\nАнна ЛОЗАНОВА", "date": "2019.04.18", "title": "Видин: С представянето на сборника за Видинския митрополит Неофит започнаха проявите в града, посветени на Великден"}
{"url": "http://www.focus-news.net/news/2019/04/18/2648303/darzhaven-fond-zemedelie-prevede-nad-80-mln-lv-subsidii-na-tyutyunoproizvoditeli.html", "text": "Държавен фонд „Земеделие“ преведе над 80 млн. лв. (80 038 268 лева) субсидии на 41 116 земеделски стопани по Схемата за преходна национална помощ за тютюн, необвързана с производството (ПНДТ). Това съобщиха от пресцентъра на  Държавен фонд - \"Земеделие\" . Средствата по схемата са заложени в Закона за държавния бюджет на Република България за 2019 г. и са утвърдени от УС на ДФ „Земеделие“. \r\nПодпомагането по схемите за преходна национална помощ за тютюн се извършва съгласно разпоредбите на Наредба № 3 за условията и реда за прилагане на схемите за директни плащания. Право на подпомагане имат земеделски стопани, които са отглеждали тютюн през поне една от годините, включени в референтния период 2007 - 2009 г. Продукцията им следва да е изкупена и премирана по реда на Закона за тютюна и тютюневите изделия (ЗТТИ).", "date": "2019.04.18", "title": "Държавен фонд „Земеделие“ преведе над 80 млн. лв. субсидии на тютюнопроизводители"}
{"url": "http://www.focus-news.net/news/2019/04/18/2648300/stara-zagora-deynostta-i-proektite-na-tsentar-za-nasarchavane-na-satrudnichestvoto-v-oblastta-na-selskoto-stopanstvo-mezhdu-kitay-i-stranite-ot-evropa-byaha-predstaveni-v-grada.html", "text": "Дейността и проектите на Център за насърчаване на сътрудничеството в областта на селското стопанство между Китай и страните от Централна и Източна Европа (ЦНСССКЦИЕ) бяха представени днес в Стара Загора на форум организиран от Центъра, Търговско-промишлена палата - Стара Загора, Община Стара Загора, Регионален академичен център Стара Загора и Агровестник. Това съобщиха от  Община Стара Загора . В общинската зала „П. Р. Славейков“ се събраха представители на фирми, браншови организации и научни звена, работещи в областта на селското стопанство, хранително-вкусовата и преработвателната промишленост, преподаватели и студенти от Тракийския университет, ученици от СУ „Максим Горки“, изучаващи китайски език. Гости на форума бяха Иванка Сотирова, зам.-кмет на Община Стара Загора, Гергана Микова, областен управител на Стара Загора и Петя Чакърова, зам. областен управител. \r\n„Градът бе избран за място на форума, защото Старозагорския регион има изключителен потенциал за развитието на агросектора. Тук са концентрирани най-много звена в селското стопанство, предстои изграждането на индустриална зона „Загоре, тук са най-големите фирми търгуващи със селскостопанска техника, тук е Тракийския университет, Земеделския институт, областни и общински структури в земеделието. Всички имат капацитет и възможности да се включат в бизнеса с Китай“, каза Олег Стоилов, председател на ТПП Стара Загора и модератор на форума. \r\n„Благодаря от името на кмета Живко Тодоров и от мое име за инициативата на ТПП и Центъра, форумът да се проведе тук. Изборът не е случаен. Стара Загора е град с традиции и минало в икономиката. Подобни форуми са добра предпоставка за огласяване възможностите на региона. Индустриална зона „Загоре“ представлява интерес включително и за селското стопанство“, каза Иванка Сотирова. \r\nОбластният управител Гергана Микова припомни, че земеделието е един от основните отрасли в нашата страна и производителите трябва да се възползват от програмите и иновациите в сектора. \r\nПрез 2015 г. България е домакин на срещата на Инициативата 16+1, разказа Васил Гелев, директор на ЦНСССКЦИЕ. По думите му са разисквани възможностите за изграждане на демонстрационни центрове и възможностите за електронна търговия с Китай. След обстоен анализ китайските експерти стигат до извода, че българският продукт може да бъде шафранът, подписано е и споразумение за износ на 650 тона шафранови луковици. Възможностите за търговия с Китай са в направленията: козметични продукти от розово и други етерични масла, вино, вода ,олио, белен слънчоглед и слънчогледов шрот, чайове и лечебни билки.  \r\nВелев представи изградените от Центъра Логистичен хъб и Павилион за електронна търговия със селскостопански и други продукти, Демонстрационна зона на сътрудничество и Демонстрационен център за електронна търговия със селскостопански и други продукти, и начина им на работа. По думите му в електронната платформа за търговия с Китай вече участват 150 фирми.  „Китайското правителство активно насърчава електронната търговия. Логистична база за електронна търговия би могла да бъде създадена и в Стара Загора“, обясни Велев. \r\nТой съобщи още, че на Осмата среща на върха между Китай и страните от ЦИЕ в Дубровник (11-12 април 2019 г. ),  най-висока степен на подкрепа и одобрение са получили всички проекти на Центъра, а включването им в съвместната декларация- своеобразен наръчник за администрациите от формата 16+1, дава нови, реални възможности за сътрудничество.", "date": "2019.04.18", "title": "Стара Загора: Дейността и проектите на Център за насърчаване на сътрудничеството в областта на селското стопанство между Китай и страните от Европа бяха представени в града"}
{"url": "http://www.focus-news.net/news/2019/04/18/2648304/shumen-tarzhestveno-be-otkrita-novata-muzeyna-ekspozitsiya-na-shumenskata-krepost.html", "text": "Тържествено бе открита новата музейна експозиция на Шуменската крепост, предаде репортер на  Радио „Фокус“-Шумен . Под наслов „Шуменска крепост – земя на древни култури“ тя представя  артефакти от всички периоди на обитание на крепостта - праистория, античност и средновековие. Сградата се намира в източната част на територията на историко-археологическия резерват. В началото отец Пламен Марчев от храм „Св. Три Светители“ в Шумен и протодякон Александър от Софийска света митрополия отслужиха водосвет за здраве. На тържествената церемония по откриването присъстваха кметът на Шумен Любомир Христов, заместник областният управител Петко Шаренков,  синът на основния проучвател на Шуменската крепост Вера Антонова проф. Антон Антонов, музейни специалисти. Даниел Руменов, директор на Регионален исторически музей-Шумен посочи, че след 5 години новата музейна експозиция е факт.  \r\n„Чакането си струваше, направихме всичко наново, от нулата, с повече пари. Така придаваме и  добавена стойност на всичко, което може да се види под открито небе. Надяваме се, че гостите и посетителите на Стария град ще бъдат доволни. Откриваме този музей в навечерието на 102-та годишнина от рождението на Вера Антонова, проучвател на Шуменската крепост, която се навръшва утре“, каза Даниел Руменов. „Това място ми връща приятни спомени от детството. Но и много неприятни, когато преди 3,5 години станах кмет и трябваше да приема обекта след извършен ремонт по проекта „Оттука започва България“. По него  бяха върнати и неусвоени средства. Тогава с г-н Руменов се хванахме за главите. Имаше течове , макар и след ремонта.  Сега искам да благодаря на г-н Руменов за това, което са сътворили – едно прекрасно място“, каза при откриването кметът Любомир Христов.  \r\nТихомир Тихолов, гл. уредник в Регионален исторически музей-Шумен посочи, че експозицията представя древната хилядолетна история на Шуменската крепост, обединявайки в един комплекс движими и недвижими паметници. „Показаните тук движими и недвижими паметници представят историята на нашия край. От тука започва града ни. От камъка, т. нар Шишманов надпис, открит 1966 година в Цитаделата на Шуменска крепост от проучвателя и Вера Антонова. На нея дължим всички тези доказателства за значимостта на Шуменска крепост“, заяви Тихолов.  \r\n„Основната причина за създаване на музейна експозиция е краткостта на човешката памет, на историческата памет. Като специалисти, ние сме длъжни да предадем своите познания на масовата аудитория. Голям плюс на експозицията „Шуменска крепост – земя на древни култури“ е, че са представени всички епохи, през които е преминало развитието на Шумен. Центърът е периода на Второто българско царство, когато Шумен е не само сред най-важните политически, военно-административни центрове, но и е духовен център на България“, заяви д-р Гергана Илиева, уредник в Регионален исторически музей-Шумен. „От днес нашият град става по-богат, България става по-богата. Огромна е благодарността за почитта към моята майка, към нейния труд и дело, към  нейните помощници, които бяха незабравим орляк за това високо място. Този музей ще напомня на българите да живеем достойно, да бъдем добри хора, да бъдем горди с нашата история“, заяви проф. Антон Антонов. През миналата година Шуменската крепост е била посетена от 17 300 туристи, при 16 100 за 2017 година. \r\nИвелина ИВАНОВА", "date": "2019.04.18", "title": "Шумен: Тържествено бе открита новата музейна експозиция на Шуменската крепост"}
{"url": "http://www.focus-news.net/news/2019/04/18/2648302/bsp-shte-registrira-listata-si-za-evroizborite-na-19-april.html", "text": "На 19 април от 10.30 часа коалиция \"БСП за България\" ще регистрира листата си за предстоящите избори за Европейски парламент в ЦИК. Това съобщиха от пресцентъра на  БСП .", "date": "2019.04.18", "title": "БСП ще регистрира листата си за евроизборите на 19 април"}
{"url": "http://www.focus-news.net/news/2019/04/18/2648305/blagoevgrad-kmetat-na-obshtinata-d-r-atanas-kambitov-poluchi-sertifikat-za-za-osoben-prinos-v-sahranyavaneto-na-balgarskoto-dnk.html", "text": "Кметът на община Благоевград д-р Атанас Камбитов получи сертификат за особен принос в съхраняването на българското ДНК. Това съобщиха от пресцентъра на  Община Благоевград . Отличителният знак бе връчен от телевизионния водещ Андрей Арнаудов, председател на „Движение за национална кауза“. Сертификатът е за отлично водената политика от кмета д-р Атанас Камбитов по отношение на подпомагането  на  двойки с репродуктивни проблеми.  \r\nБлагодарение на действащия фонд в Община Благоевград всяка година се отпускат финансови средства за инвитро процедури, като тази година в Бюджет 2019 са предвидени 200 000 лева. „Движение за национална кауза“ подкрепя всички дейности, с които общините, бизнесът и неправителствения сектор подпомагат преодоляването на отрицателния прираст. „Направи го сега – ДНК“ е информационна и образователна кампания от ново поколение. Един от основните проблеми, свързан с раждаемостта, е късното решение за създаване на дете. \r\nКампанията разширява своя обхват и освен да насърчава двойки и семейства да създават деца,  стимулират всички мъже и жени във фертилна възраст, които по различни причини все още отлагат, да помислят кога ще е най-подходящия момент за тях да направят тази крачка. \r\nПрез 2018 година, кметът на Благоевград д-р Атанас Камбитов бе награден и от Фондация „Искам бебе“ със статуетка  „Ангели на благодарността“.", "date": "2019.04.18", "title": "Благоевград: Кметът на общината д-р Атанас Камбитов получи сертификат за за особен принос в съхраняването на българското ДНК"}
{"url": "http://www.focus-news.net/news/2019/04/18/2648306/varna-strukturi-ot-chetiri-epohi-sa-otkriti-ot-rabotnitsi-pri-remont-na-vodoprovodnata-mrezha-pod-gradinkata-na-ulitsa-tsar-simeon-i-v-tsentara-na-grada.html", "text": "Десетилетия наред, археологически пластове от четири епохи – от античността до края на 19 век, са съществували скрити под обществена градинка на ул. „Цар Симеон I“ в центъра на Варна. Откритията, които бяха направени от работници при обикновен ремонт на водопроводната мрежа, са много важни за историята на града. Това каза в интервю за  Радио „Фокус“ – Варна  археологът от Регионалния исторически музей доц. Валери Йотов, ръководещ екипа, който проучва находките. По думите му по цялото протежение на улицата има запазена около 100 метра от антична крепостна стена, датирана вероятно някъде около 1 век преди Христа, запазени са части от стена от римско време, части от бивш военен склад от времето на Османската империя и склад за жито от средата на 19 век, изписван в картите като „Беглик амбар“. Според доц. Йотов проучването на обекта е започнало първоначално през февруари, след първия подаден сигнал от работниците и най-вероятно ще продължи.  \r\n„Големият шанс е, че всичко е било под тази градинка и има възможности за адаптиране. При цялостното проучването на Римските терми през 60-те години на миналия век се е наложило да бъдат отчуждени доста имоти, било е доста по-сложно, тъй като наоколо е имало доста частни терени. Но хората са били обезщетени, защото  те са един от най-значимите паметници на културата. Тук имаме един по-скромен пример, но също значим. Такъв късмет за града, не само за археолозите, се случва доста рядко – на столетието веднъж“, коментира още археологът. По думите му възможните варианти за показване на намерените структури са няколко, но това вече е въпрос на архитектурно виждане. „Най-скромният е всичко да се запази и да бъде достъпно, а може да има и по-амбициозен вариант. Но на фона и на нещастието, което се случи в Париж, това е несравнимо важно и може да бъде оценено и да бъде направено“, каза още доц. Йотов. Като проучвател на обекта той е категоричен, че не може да подпише документ, който да позволява засипването му със земна маса.  \r\n„Пак Ви казвам, това е най-дългата, като метраж структура от времето на античния период на Одесос, а и структурите от по-късни периоди също са важни. Не всеки град може да покаже такова нещо в своя ландшафт. Аз не съм виждал такава дължина на запазена крепостна стена, нито в София, нито в Пловдив. Може би в Силистра само има такава дължина в една зона, която беше предназначена преди време за строителство на търговски дом. Сега се обособи като една зона, в която хората отиват, разхождат се, запознават се с историята и археологията на един град. Това е важно, а мисля, че и с усилията на обществеността, това може да се случи и тук“, посочи още археологът. \r\nДиана СТОЕВА", "date": "2019.04.18", "title": "Варна: Структури от четири епохи са открити от работници при ремонт на водопроводната мрежа под градинката на улица „Цар Симеон I“ в центъра на града"}
{"url": "http://www.focus-news.net/news/2019/04/18/2648307/milliyet-turtsiya-doyde-li-red-na-irani.html", "text": "Когато след изборите в Израел миналата седмица Бенямин Нетаняху отново бе избран за министър-председател,  всички погледи се обърнаха към Палестина. Действително, непосредствено преди гласуването държавният глава на САЩ Доналд  Тръмп обяви признаването на израелския суверенитет над Голанските възвишения в Сирия. Освен това Нетаняху обеща да присъедини Западния бряг, ако бъде избран. А това означава краят на палестинската държава и на плана за двудържавно решение на конфликта, пише турският вестник  Milliyet .  (Материалът е достъпен на интернет страницата inosmi.ru) \r\nВъпреки това внимание изисква не Палестина, а Иран. Тъй като почти по същото време Тръмп „взриви“ друга „бомба“ и обяви Ислямския революционен гвардейски корпус за терористична организация. С този ход лидерът на САЩ, разбира се, не изненада никого. Но той даде сигнал за това, което можем да очакваме от президентството му в бъдеще. Важният въпрос е дали САЩ и Израел ще започнат военна операция срещу Техеран? До каква степен ще се увеличи напрежението между Иран и Израел? Израел и Русия се договориха \r\nВсъщност политиката на Тръмп за Палестина не е независима от Иран. Една от основните цели на плана за мир между израелци и палестинци, изготвен от зетя на Тръмп и съветник в Белия дом Джаред Кушнер, т.нар. сделка на века, да се сложи край на влиянието на Иран върху Палестина. Затова САЩ искат политиката на Палестина да бъде ръководена от Мухаммед Далан, който е подкрепен от Египет и Персийския залив. \r\nОсвен това в пресата отново се появи информация за подготовката за създаването на „Арабско НАТО“, в което Тръмп трябва да обедини държавите от Персийския залив срещу Иран. В това отношение е ясно, че дуетът Тръмп-Нетаняху ще увеличи значително натиска върху Иран. Но това не означава, че случаят непременно ще прерасне във военната операция. В крайна сметка, това развитие изглежда е в състояние да бъде предотвратено от Путин. \r\nСега основната загриженост за Иран е свързана с влиянието й в Сирия. Ще дойде денят, когато Русия ще оттегли военните си сили. Тогава слабата администрация на Башар Асад ще бъде контролирана основно от Иран. Освен това Асад и Техеран наскоро се договориха за военноморска база в Сирия, а на 1 октомври на Иран ще се предаде пристанището в Латакия. Това означава, че Асад предоставя на Иран достъп до Средиземно море. А това не позволява на Израел или Русия да стоят мирно. \r\nЕто защо Нетаняху точно преди изборите в Израел отиде в Москва. Той каза на Путин: „Не се притеснявайте, аз по никакъв начин няма да разреша на Иран да остане в Сирия\", докладва руската преса. С други думи, Израел и Русия очевидно са се договорили да изгонят Иран от Сирия. Това означава, че Тръмп също е косвено ангажиран. Конкуренция Русия – Иран \r\nРусия се конкурира с Иран. Въпреки факта, че Путин, заедно с Техеран, стана основен поддръжник на Асад, Иран е регионален съперник на Москва. Путин вече постигна онова, което искаше в Сирия, защитавайки Асад, т.е. собствените си интереси. Освен това той разбира, че докато Иран е в Сирия, напрежението между Русия и САЩ с Израел ще се увеличава. Това означава, че интересите на Русия ще бъдат в опасност. \r\nОсвен това наскоро Израел значително увеличи броя на нападенията срещу позициите на Иран в Сирия. Тази ситуация нанася сериозни щети на противовъздушната отбрана на Асад. Докато единственото нещо, за което Москва се грижи, е сирийският президент най-накрая да установи пълен контрол над територията на страната си. Докато Тръмп оказва натиск на Иран, зависимостта на Техеран от Русия също нараства. Затова позицията на руския лидер срещу Иран е по-силна от всякога. \r\nПредвид това, ако Путин покаже на Иран червена карта и запази мълчание в отговор на израелската атака на ирански бази в Сирия, той ще успокои американско-израелския фронт. Но ако Путин  позволи на Иран да получи постоянна база в Сирия (както в Ливан)... Тогава събитията може да доведат до нежелан обрат. \r\nИли казано другояче, сега всичко зависи от Путин. Тереза Герова", "date": "2019.04.18", "title": "Milliyet (Турция): Дойде ли ред на Иран?"}
{"url": "http://www.focus-news.net/news/2019/04/18/2648297/inzh-daniel-panov-kmet-na-veliko-tarnovo-otchita-se-nad-13-rast-na-turistite-posetili-grada-prez-2018-godina.html", "text": "Отчита се над 13% ръст на туристите, посетили Велико Търново през 2018 година. Това каза кметът на Велико Търново инж. Даниел Панов по време на откриването на Българо-руска кръгла маса „Ролята на туризма за развитие на регионите. Културният туризъм – традиции и бъдеще“, предаде репортер на  Радио „Фокус“ – Велико Търново . Той посочи, че туризмът в града и региона се развива, въпреки че през последните години руските туристи намаляват. Даниел Панов припомни, че в миналото град Велико Търново е бил популярна туристическа дестинация в Русия.  \r\n„В старопрестолния град има много възможности за културен туризъм и това не са само крепостите Трапезица и Царевец, но и средновековните църкви и манастирите в околностите на Велико Търново. Ние сме народи с обща вяра – православната. Мисля, че тази духовна близост би спомогнала да продължим да развиваме туризма в България. Надявам се, че доброто ни партньорство ще върне онази слава на нашия туристически продукт на руския пазар“, отбеляза Панов. \r\nНадежда КРЪСТЕВА", "date": "2019.04.18", "title": "Инж. Даниел Панов, кмет на Велико Търново: Отчита се над 13% ръст на туристите, посетили града през 2018 година"}
{"url": "http://www.focus-news.net/news/2019/04/18/2648308/aktsenti-v-sutreshniya-blok-dobro-utro-balgariya-po-radio-fokus-na-19-april.html", "text": "Първи пробив в битката с двойните стандарти на храните постигна Европарламентът, кои са следващите стъпки, за да се решава въпроса за по-добрата защита на потребителите. В кои други сфери трябва да започне борбата срещу „Европа на две скорости“, отговорите очаквайте в сутрешния блок  \"Добро утро, България\"  на  Радио „Фокус“  от Момчил Неков, евродепутат от Групата на прогресивния алианс на социалистите и демократите. Няма спор, младите са бъдещето, те са тези, които продължават традициите или променят статуквото. Някой напускат, разчитаме на тези, които остават. Ще говорим за младежките политически партии и формации, имат ли коз в ръкава преди изборите? Темата ще обсъдим с политолога Първан Симеонов. Четвърта Национална хорова инициатива „България пее 2019“, ще се проведе в Шумен под мотото „ Заедно“, още по темата ще разберем от колегата Ивелина Иванова. Започва работа по проект „Подобряване на социалната инфраструктура за деца с увреждания в Община Асеновград”, Цветана Тончева от РФ Пловдив ще допълни информацията. За поредна година в община Белослав, ще се проведе кампания за залесяване с дръвчета ”, под мотото „Засади дърво - направи бъдещето за децата по-добро!”. Инициативата е посветена на Международния ден на Земята – 22 април. Повече за събитието ще научим от репортера ни във Варна Диана Стоева. Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.04.18", "title": "Акценти в сутрешния блок „Добро утро, България“ по Радио „Фокус“ на 19 април"}
{"url": "http://www.focus-news.net/news/2019/04/18/2648311/plovdiv-kmetat-na-rayon-trakiya-kostadin-dimitrov-shte-otlichi-12-dushi-podkrepili-blagorodna-kauza.html", "text": "Кметът на район „Тракия“ в Пловдив Костадин Димитров ще отличи 12 души, подкрепили благородна кауза. Това съобщиха за  Радио „Фокус“-Пловдив  от районната администрация. Една човешка трагедия се превърна в поредния пример за доброта, милосърдие и съпричастност. През миналата година при пожар в апартамент в блок в района живота си загуби мъж, а съпругата му бе спасена и откарана в болница. В началото на февруари тази година жената се среща с кмета на „Тракия“ в приемния му ден и му разказва своята история. По инициатива на Костадин Димитров започна кампания за възстановяване на изгорялото жилище, в която се включиха много хора с големи сърца. \r\nВръчването на отличията ще се проведе от 11.00 часа на 19 април в актовата зала на районното кметство.", "date": "2019.04.18", "title": "Пловдив: Кметът на Район „Тракия“ Костадин Димитров ще отличи 12 души, подкрепили благородна кауза"}
{"url": "http://www.focus-news.net/news/2019/04/18/2648293/afp-preraboteniyat-doklad-na-myuler-tramp-ne-e-vazprepyatstval-razsledvaneto-na-spetsialniya-prokuror.html", "text": "Белият дом е сътрудничил напълно с разследването на специалния прокурор Робърт Мюлер  и държавният глава на САЩ Доналд Тръмп не е предприел никакви действия, за да възпрепятства работата му. Това е заключението в преработения доклад, който представи американският министър на правосъдието Уилям Бар, предава  AFP . \r\n„Съществуват значителни доказателства, които показват, че президентът е бил разочарован и разгневен от искреното си убеждение, че разследването подкопава неговото управление и е задвижвано от неговите политически опоненти\", поясни Бар. \r\n„Въпреки това, Белият дом е сътрудничил изцяло на разследването на специалния прокурор, като е предоставял неограничен достъп до кампаниите и документите си, насочвайки висшите помощници да дават свидетелски показания свободно и без да претендират за привилегии. В същото време президентът не е предприел никакви действия, с които всъщност да лиши специалния прокурор пт документите и свидетелите, необходими за приключване на разследването му\", категоричен бе Бар. Тереза Герова", "date": "2019.04.18", "title": "AFP: Преработеният доклад на Мюлер: Тръмп не е възпрепятствал разследването на специалния прокурор"}
{"url": "http://www.focus-news.net/news/2019/04/18/2648310/prezidentat-rumen-radev-razgovarya-sas-zamestnik-predsedatelya-na-natsionalniya-komitet-na-politicheskiya-i-konsultativen-savet-na-kitayskiya-narod-dzhan-tsinli.html", "text": "„Впечатлени сме от постиженията на Китай в икономическото развитие, преодоляването на бедността, повишаването на благосъстоянието на огромни слоеве от населението, мерките за подобряване на околната среда и контрола върху замърсяването, а така също и засилването на ролята на иновациите.“ Това заяви президентът Румен Радев, който днес на „Дондуков“ 2 разговаря със заместник-председателя на Националния комитет на Политическия и консултативен съвет на китайския народ Джан Цинли, съобщиха от  прессекретариата на държавния глава . Посещението му съвпада с отбелязването на 70-тата годишнина от установяване на дипломатически отношения между България и Китайската народна република.  \r\nМежду България и Китай има отлични политически отношения, основаващи се на традиционно приятелство, взаимно доверие и уважение, бе общото виждане на двамата по време на срещата. В хода на разговора президентът Радев отбеляза, че България неотменно се придържа към принципа за „Един Китай“.    \r\n„България подкрепя  инициативата „Един пояс, един път” и желае да бъде част от нея чрез изграждането в страната на инфраструктурни проекти“, посочи държавният глава като допълни, че България също така активно допринася за развитието на Инициативата за сътрудничество между Централна и Източна Европа и Китай във формат „17+1“ и я разглежда като допълнение към отношенията ЕС-Китай и всеобхватното стратегическо партньорство ЕС-Китай.    \r\nПрезидентът Румен Радев припомни, че по време на посещението на министър-председателя на Китайската народна република Ли Къцян у нас на 6 юли миналата година двамата са се обединили около идеята в София да бъде създаден център за изследване на съвместимостта на европейските и китайските норми. Целта му е да се координират бъдещите проекти в сфери от взаимен интерес между ЕС и държавите от Централна и Източна Европа, както и да се посочат оптималните пътища за реализиране на китайски инвестиции в региона в съответствие с правилата и принципите на ЕС.  \r\n„Ще положим усилия по всички съвместни инициативи, за да стимулираме практическото сътрудничество в различните сфери“, това заяви по време на срещата Джан Цинли. От своя страна президентът Радев посочи, че прилагането на такъв всеобхватен подход в двустранните отношения ще доведе до задълбочаване на търговско-икономическото сътрудничество и увеличаване на китайските инвестиции у нас.  \r\nВ хода на разговора беше обсъдено и разширяването на сътрудничеството в областите на образованието, културата и земеделието. „Пряка самолетна линия между София и Пекин би спомогнала за засилване на туристическия обмен и свързаността между нашите приятелски народи“, изтъкна Румен Радев пред своя гост.  \r\nПо време на срещата президентът Радев поднови поканата си към президента на Китайската народна република Си Дзинпин да посети България в удобно за него време.", "date": "2019.04.18", "title": "Президентът Румен Радев разговаря със заместник-председателя на Националния комитет на Политическия и консултативен съвет на китайския народ Джан Цинли"}
{"url": "http://www.focus-news.net/news/2019/04/18/2648312/kardzhali-grazhdanski-dialog-na-tema-obrazovanie-ot-platformata-evropa-v-nashiya-dom-shte-se-provede-na-19-april.html", "text": "Граждански диалог на тема образование от платформата „Европа в нашия дом“ ще се проведе в Кърджали на 19 април 2019 г. (петък) от 16.00 часа в салона на читалище „Обединение“. Това съобщиха от пресцентъра на  ПП ГЕРБ . Гости на форума ще бъдат председателят на Народното събрание Цвета Караянчева и министърът на образованието Красимир Вълчев. Домакин на събитието ще бъде областният управител Никола Чанев. В дискусията ще вземат участие педагози, работодатели, представители на държавни институции. Събитието ще се състои при отворени врати.", "date": "2019.04.18", "title": "Кърджали: Граждански диалог на тема образование от платформата „Европа в нашия дом“ ще се проведе на 19 април"}
{"url": "http://www.focus-news.net/news/2019/04/18/2648319/pregled-na-mezhdunarodnite-novini-do-18-chasa-agentsiya-fokus.html", "text": "Руската федерация се е намесила в президентските избори в САЩ, но щабът на Доналд Тръмп не е сътрудничил с Москва. Това е заключението в преработения доклад на специалния прокурор Робърт Мюлер, който представи американският министър на правосъдието Уилям Бар, предава  AFP . \r\n„В доклада на специалния прокурор се посочва, че неговото разследване не е установило, че членовете на кампанията на Тръмп са заговорничили или са се координирали с руското правителство в дейността си по отношение на изборната намеса\", обяви Бар. \r\n***  Белият дом е сътрудничил напълно с разследването на специалния прокурор Робърт Мюлер  и държавният глава на САЩ Доналд Тръмп не е предприел никакви действия, за да възпрепятства работата му. Това е заключението в преработения доклад, който представи американският министър на правосъдието Уилям Бар, предава  AFP . \r\n„Съществуват значителни доказателства, които показват, че президентът е бил разочарован и разгневен от искреното си убеждение, че разследването подкопава неговото управление и е задвижвано от неговите политически опоненти\", поясни Бар. \r\n„Въпреки това, Белият дом е сътрудничил изцяло на разследването на специалния прокурор, като е предоставял неограничен достъп до кампаниите и документите си, насочвайки висшите помощници да дават свидетелски показания свободно и без да претендират за привилегии. В същото време президентът не е предприел никакви действия, с които всъщност да лиши специалния прокурор пт документите и свидетелите, необходими за приключване на разследването му\", категоричен бе Бар. \r\n***  Президентът на Украйна Петро Порошенко поиска от нацията да прости грешките му и да му даде втори шанс на изборите в неделя, предава  AFP ,  като припомня, че социологическите проучвания показват сериозна преднина на опонента му за поста – Владимир Зеленский.  \r\n„Още веднъж ви моля да ми простите. Боли ме най-много от онова, което не се получи. Искам вашата подкрепа на 21 април, за да завърша това, което съм започнал, а не да губя вече направеното\", обясни Порошенко. \r\n***  Коментирайки предстоящата на 29 април среща на лидерите на Западните Балкани в Берлин, министърът на външните работи на Сърбия Ивица Дачич заяви, че тя е предизвикала спорове спорове в Европейския съюз, тъй като е била свикана без знанието на Брюксел, предава белградската електронна медия  B92 . \r\nПред местна телевизия Дачич призна, че не очаква никакъв натиск във връзка с приемането на рамка за съдържанието на бъдещо споразумение с Прищина. „Но срещата определено ще бъде кулминация на натиск върху Сърбия да продължи диалога, независимо от това дали или не Прищина премахне митата“ за внос на сръбски стоки в Косово“, поясни първият дипломат на Белград. \r\n***  Великоалбанските стремежи на Тирана усложняват разрешаването на косовския въпрос и ситуацията на Балканите като цяло. Това се посочва в коментар на Министерството на външните работи на Руската федерация във връзка със стъпките на управляващите в балканската страна по отношение на консолидирането на „албанския фактор\" в регионалната политика на Тирана, предава  TACC . \r\nРуското външно министерство обръща внимание на неотдавнашните изявления на министър-председателя на Албания, министъра на външните работи и европейските въпроси Еди Рама относно позицията на неговата страна по въпроса за уреждането косовския въпрос и възгледите за бъдещето. По-специално, в интервю за телевизия Vizion Plus, Рама открито заяви, че за него „Косово е част от Албания” и „обединението на Албания и Косово не е План Б, а План А”. Албанският министър-председател обвърза изпълнението на този „план\" с хода на вътрешните и външнополитически дискусии за евентуална корекция границите на провинцията, включително чрез процеса на диалог, воден под егидата на Европейския съюз за сключването на  споразумение между Белград и Прищина. \r\n„Изглежда, че в Тирана постигането на това споразумение се счита за предпоставка за по-нататъшното развитие на прословутия „План А“. За съжаление, западните покровители на Тирана продължават да се преструват, че не забелязват активните великоалбански стремежи“, подчертават от външнополитическото ведомство в Москва.  \r\n„На този фон интензифицирането на усилията за интегриране на населените с албанци райони на редица албански съседни балкански страни и институционализирането на този процес като част от регионалния Съюз на албанските общини се разширява под контрола на Тирана, който проведе редовната си среща на 12-13 април в Тетово (Северна Македония)\", отбеляза от Министерството на външните работи на Руската федерация. \r\n„Ние вярваме, че е малко вероятно еврорегионите да бъдат продуктивно изградени единствено на етническа основа. Ние подчертаваме, че тази линия не само усложнява диалога между Белград и Прищина, но и подкопава атмосферата на доверие в целия балкански регион\", заявява от руското външното министерство. \r\nМосква също призова западните партньори на Албания да „отговорят, най-накрая, на очевидните великоалбански стремежи на Тирана и вместо да изграждат съмнителни структури на местно ниво, да призоват Прищина да изпълни задълженията си за създаване на Общност на сръбски общини в Косово”. Съответното споразумение беше парафирано от косоварите и Върховния представител на ЕС за външните работи и политиката на сигурност през април 2013 г. \r\n***  Държавният департамент на САЩ все още има готовност да продължи преговорите със Северна Корея, предава  AFP , като се позовава на изявление от говорител на институцията. \r\n„САЩ остават готови да се ангажират със Северна Корея за конструктивни преговори\", заяви говорител на Държавния департамент. \r\nАгенцията припомня, че по-рано през деня Северна Корея поиска оттеглянето на държавния секретар на САЩ Майк Помпео от преговорите за ядреното разоръжаване, които Пхенян и Вашингтон водят, обвинявайки американския дипломат за проблемите в разговорите. \r\n„Страхувам се, че ако Помпео отново се включи в преговорите, атмосферата отново ще бъде отвратителна и преговорите ще се усложнят. Ето защо, дори в случай на евентуално възобновяване на диалога със САЩ, бих искал нашият колега за преговорите да не е Помпео, а ... (друг) човек, който е по-внимателен и зрял в общуването с нас\", заяви Куон Йон-гун, генерален директор на Департамента по американските въпроси в Министерството на външните работи на Северна Корея, педава официалната информационна агенция на изолираната комунистическа страна KCNA, цитирана от AFP. \r\n***  Турция заплашва да забави ратифицирането на протокола за присъединяване на Северна Македония към НАТО, ако югозападната ни съседка не екстрадира 15 турски граждани, които Анкара обвинява в участие в опита за държавен преврат от лятото на 2016 г., съобщава електронното издание на водещия атински ежедневник  Kathimerini . \r\nСпоред доклад на Balkan Insight Анкара настоява, че 15-мата турски граждани са членове на мрежата на живеещия в САЩ Фетхуллах Гюлен, сочен от турските власти като оркестратор на опита за сваляне на Реджеп Тайип Ердоган от власт.  \r\nСлед подписването на Преспанското споразумение с Гърция през юни 2017 г., в началото на тази година постоянните представители на страните-членки на НАТО подписаха протокол за присъединяването на Северна Македония към Алианса. \r\nНо заплахата от Анкара сега може да забави кандидатурата на Северна Македония за присъединяване към Северноатлантическия съюз, предупреждава изданието. Въпросът бе повдигнат и от турския министър на отбраната Хулуси Акар по време на посещението му в Скопие на 3 април. \r\nПрипомня се, че по време на неотдавнашно посещение в Косово Акар също отправи искания за екстрадиране на турски граждани, които също са обвинени във връзки с гюленистите. \r\nСпоред медийни доклади премиерът на Северна Македония Зоран Заев е отхвърлил исканията на Анкара и е получил подкрепа от представители на Европейския съюз, които също призоваха правителството в Скопие да подкрепи 15-те мъже. \r\nВъпреки това министърът на отбраната на Северна Македония Радмила Шекеринска заяви в неотдавнашно телевизионно интервю, че освен с други членове на Северноатлантическия съюз, страната й се нуждае и от Турция за ратифицирането на протокол за присъединяване към НАТО. \r\nОт 2016 г. насам Анкара засили напрежението с Атина по отношение на съдбата на осмина военнослужещи, които Турция обвинява за участие в преврата. Гърция им предостави убежище.  През февруари тази година турската информационна агенция  Anadolu Agency  съобщи, че правителството в Анкара предлага общо 5,6 милиона евро за връщането на осмината офицери. \r\n***", "date": "2019.04.18", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/18/2648314/blagoevgrad-izlozhba-nevrokopskata-sv-mitropoliya-pastiri-i-pastvo-be-otkrita-v-regionalniya-istoricheski-muzey.html", "text": "Изложба „Неврокопската Св. Митрополия – пастири и паство“ бе открита в Регионален исторически музей – Благоевград, предаде репортер на  Радио „Фокус“ – Пирин . Експозицията е посветена на 125-ата годишнина от учредяването на Неврокопската Света митрополия и 175-ата годишнина от изграждането на църквата „Въведение Богородично” в Благоевград. Изложбата представя фотодокументална част и материали от фонда на музея, както и църковни одежди на първият Неврокопски митрополит Иларион, богата църковна утвар, икони, богослужебна книжнина, документи от храмове в епархията.  \r\nНа събитието присъстваха директорът на Регионален исторически музей – Благоевград д-р Кирил Алексиев, Илиян Юручки, секретар на Народно читалище „Никола Вапцаров” – Благоевград, отец Петър Стефанов от храм „Въведени Богородично“ – Благоевград, заедно със свещеници от Неврокопската света митрополия, учители и ученици от училища в града, както и десетки граждани. Откриването на изложбата започна с изпълнение на Мъжкия хор към църквата „Въведение Богородично“, които изпълниха три песни. По време на откриването на изложбата директорът на благоевградския музей д-р Кирил Алексиев изрази радостта си, че именно по този начин Регионален исторически музей – Благоевград отбелязва годишнината от създаването на духовния водач на Пиринска Македония – Неврокопската митрополия. „Искам да благодаря на моите колеги, които с изключителен жар работеха по реализирането на тази изложба, която ще може да бъде видяна в залите на музея и през следващите дни“, каза още д-р Кирил Алексиев. \r\nЛивия НИНОВА", "date": "2019.04.18", "title": "Благоевград: Изложба „Неврокопската Св. Митрополия – пастири и паство“ бе открита в Регионалния исторически музей"}
{"url": "http://www.focus-news.net/news/2019/04/18/2648317/varna-35-godishnata-zhena-blasnata-ot-motorist-na-bul-treti-mart-v-grada-oshte-e-v-reanimatsiya.html", "text": "35-годишната жена, която беше блъсната от моторист на пешеходна пътека на бул. „Трети март“ във Варна вчера вечерта, все още е в реанимацията на МБАЛ „Св. Анна“. Това съобщиха за  Радио „Фокус“ – Варна  от пресцентъра на лечебното заведение. Пострадалата е стабилна, но под наблюдение, с множество травми. След инцидента, който стана около 18.40 часа вчера, жената е отведена в болницата с опасност за живота.  \r\nСпоред първоначалната информация 23-годишният неправоспособен водач е управлявал мотоциклет с прекратена регистрация, а поставените на него регистрационни табели са издадени за друго превозно средство и се издирват. При инцидента е пострадала и 27-годишна пътничка от мотоциклета, която е с фрактура на глезен и контузии. С контузни травми е освободен за домашно лечение 23-годишният водач на мотора. Той е задържан за срок до 72 часа. Мъжът е отказал да му бъде направен тест за употреба на нркотични вещества. \r\nДиана СТОЕВА", "date": "2019.04.18", "title": "Варна: 35-годишната жена, блъсната от моторист на бул. „Трети март“ в града, още е в реанимация"}
{"url": "http://www.focus-news.net/news/2019/04/18/2648315/sport-grigor-dimitrov-priklyuchi-uchastieto-si-v-monte-karlo.html", "text": "Григор Димитров загуби с 4:6, 1:6 от Рафаел Надал в осминафинал от „Мастърс“ турнира в Монте Карло и записа 12-о поражение от 13 мача срещу испанеца, който го елиминира от надпреварата и през миналата година. \r\nНа четвъртфиналите Надал ще играе срещу аржентинеца Гуидо Пея, победил по-рано днес Марко Чекинато в три сета (6:4, 4:6, 6:4). \r\nСледващата седмица Григор Димитров ще участва на турнира в Барселона, където получи „уайлд кард“ от организаторите. Българинът ще научи името на първия си съперник в събота по обяд, когато ще се тегли жребият за основната схема. Турнирът стартира на 22 април. \r\nВенцислав ДРАГОМАНОВ", "date": "2019.04.18", "title": "Спорт: Григор Димитров приключи участието си в Монте Карло"}
{"url": "http://www.focus-news.net/news/2019/04/18/2648320/kmetat-na-sofiya-yordanka-fandakova-shte-proveri-izgrazhdaneto-na-ul-filip-kutev-na-19-april.html", "text": "На 19 април от 11.00 часа кметът на София Йорданка Фандъкова ще провери изграждането на ул. „Филип Кутев“, съобщиха от пресцентъра на  Столична община . Във връзка с инвестиционния проект са изградени отливни канали по ул. „Филип Кутев“ в участъка от бул. „Черни връх“ до ул. „Атанас Дуков“ и по ул. „Хижите“, от ул. „Атанас Дуков“ до р. Драгалевска. Новите канали са изградени със стъклопластови тръби с диаметър 1800 мм и 1400 мм, като общата им дължина е 517 м. Реализацията на двата отливни канала подобри функционирането на канализационната система по бул. „Черни връх“ и на кв. „Кръстова вада – изток“. По този начин се предотвратява и рискът от наводнения на имоти в района.", "date": "2019.04.18", "title": "Кметът на София Йорданка Фандъкова ще провери изграждането на ул. „Филип Кутев“ на 19 април"}
{"url": "http://www.focus-news.net/news/2019/04/18/2648322/kardzhali-v-targovskite-obekti-i-pekarni-v-grada-traditsionnite-balgarski-kozunatsi-bez-palnezh-se-predlagat-na-tseni-ot-130-do-250-leva.html", "text": "Малките магазини в града и големите супермаркети от националните хранителни вериги са вече добре заредени за предстоящите Великденски празници, предаде кореспондентът на   Радио Фокус  . В търговските обекти и пекарни в града традиционните български козунаци без пълнеж се предлагат на цени от 1,30 до 2,50 лева. Същият вид стока от близкия град Хасково, откъдето се внасят повечето пресни печива в малките магазини на Кърджали, е разнообразна -  с пълнеж от локум, с вкус на ягода, ябълков мармалад, стафиди и бадеми. Те се предлагат на цени между 2,50 и 3,50 лева за половин килограм.  \r\nЦената на пресните яйца варира от 0,14 до 0,16 лева за най-дребните, големина S, за среден размер М цените са от 0,18 до 0,23 лева, а за L - най-големият размер, цената варира в различните магазини от 0,21 до 0,25 лв. за бройка. Експерти препоръчват потребителите да проверяват внимателно качествата на предлаганите стоки и сроковете на годност. \r\nДарина ДЕЕНИЧИНА", "date": "2019.04.18", "title": "Кърджали: В търговските обекти и пекарни в града традиционните български козунаци без пълнеж се предлагат на цени от 1,30 до 2,50 лева"}
{"url": "http://www.focus-news.net/news/2019/04/18/2648323/smolyan-obshtinata-uchastva-sas-svoy-shtand-v-mezhdunarodnoto-turistichesko-izlozhenie-kulturen-turizam-2019-veliko-tarnovo.html", "text": "Община Смолян представя туристическите си атракции на Международното изложение във Велико Търново. Това съобщиха от пресцентъра на  Общината . Кубрат Пулев, който е рекламно лице  на кампанията „Година на вътрешния туризъм“ е приел поканата на министър Ангелкова да посети Роженския събор.  \r\nЗа поредна година Община Смолян участва със свой щанд в Международното туристическо изложение „Културен туризъм 2019“ - Велико Търново, което се провежда от 18 до 20 април т.г. Престижният форум  събира десетки общини и музеи от страната, посолствата на Азербайджан, Виетнам, Индонезия, Палестина, Република Южна Африка, Китайският културен център, туристическият информационен център от сръбския Димитровград, различни сдружения и туристически организации.  \r\nОбщина Смолян представя своите туристически атракции, както и гвоздеят в културната програма на града,  Съборът на народното творчество и животновъдство “Рожен”,  който ще се проведе от 19-ти до 21-ви юли 2019 г .  \r\nМинистърът на туризма Николина Ангелкова бе впечатлена от най-общобългарското събитие за годината и лично е поканила в него да се включи боксовата легенда Кубрат Пулев, който е рекламно лице  на кампанията  „Година на вътрешния туризъм“. Кобрата е обещал, че ще дойде на Рожен.", "date": "2019.04.18", "title": "Смолян: Общината участва със свой щанд в Международното туристическо изложение „Културен туризъм 2019“ - Велико Търново"}
{"url": "http://www.focus-news.net/news/2019/04/18/2648313/b92-sarbiya-spored-ivitsa-dachich-sreshtata-na-zapadnite-balkani-v-berlin-ne-e-bila-saglasuvana-s-bryuksel.html", "text": "Коментирайки предстоящата на 29 април среща на лидерите на Западните Балкани в Берлин, министърът на външните работи на Сърбия Ивица Дачич заяви, че тя е предизвикала спорове спорове в Европейския съюз, тъй като е била свикана без знанието на Брюксел, предава белградската електронна медия  B92 . \r\nПред местна телевизия Дачич призна, че не очаква никакъв натиск във връзка с приемането на рамка за съдържанието на бъдещо споразумение с Прищина. „Но срещата определено ще бъде кулминация на натиск върху Сърбия да продължи диалога, независимо от това дали или не Прищина премахне митата“ за внос на сръбски стоки в Косово“, поясни първият дипломат на Белград. Тереза Герова", "date": "2019.04.18", "title": "B92 (Сърбия): Според Ивица Дачич срещата на Западните Балкани в Берлин не е била съгласувана с Брюксел"}
{"url": "http://www.focus-news.net/news/2019/04/18/2648324/d-r-elena-aleksandrova-izlozhbata-za-nevrokopskata-mitropoliya-prosledyava-obosobyavaneto-na-tsarkvata-vavedenie-bogorodichno-kato-simvol-na-duhovnata-kultura-na-balgarskoto-naselenie.html", "text": "Фотодокументалната част от изложбата „Неврокопската Св. Митрополия – пастири и паство“ проследява обособяването на църквата „Въведение Богородично“ като символ на духовната култура на българското население в Горна Джумая, днес - Благоевград. Това каза д-р Елена Александрова, историк и уредник в Регионален исторически музей – Благоевград по време на официалното откриване на изложбата, посветена на 125-ата годишнина от учредяването на Неврокопската Света митрополия и 175-ата годишнина от изграждането на църквата „Въведение Богородично” в Благоевград, предаде репортер на  Радио „Фокус“ – Пирин . По думите ѝ в тази част от изложбата се проследява и изграждането на храма като паметник на християнското култово изкуство, в което намират отражение достиженията на Банската, Самоковската и Дебърската художествени школи в областта на дърворезбената пластика, иконописта и стенопистта. „На второ място фотодокументалната експозиция се фокусира върху изграждането на Неврокопската митрополия като дял от Българската екзархия. Освен това са отбелязани духовните ръководители на епархията от създаването ѝ до днес, както и някои от храмовете, които се намират на територията ѝ“, каза още д-р Александрова. Според нея сред най-ценните материали, показани в изложбата са части от църковните одеяние на първият Неврокопски митрополит Иларион. Д-р Александрова изрази надежда, че изложбата ще предизвика интереси и ще провокира у посетителя християнски добродетели в навечерието на най-светлия християнски празник Великден. \r\nЛивия НИНОВА", "date": "2019.04.18", "title": "Д-р Елена Александрова: Изложбата за Неврокопската митрополия проследява обособяването на църквата „Въведение Богородично“ като символ на духовната култура на българското население"}
{"url": "http://www.focus-news.net/news/2019/04/18/2648316/oshte-7-dushi-s-obvineniya-za-katastrofata-kray-svoge-obzor.html", "text": "Окръжната прокуратура в София привлече като обвиняеми бившите шефове на Агенция \"Пътна инфраструктура\" Дончо Атанасов и Светослав Глосов и още петима души по повод тежката катастрофа на автобус край Своге през август 2018 г. При инцидента загинаха 20 души, а 8 бяха ранени. Сред обвинените са изпълнителният директор на фирмата, спечелила обществената поръчка за ремонт на участъка – „Трейс Груп Холд” АД, един от техническите ръководители във фирмата, началникът на асфалтовата база, един от строителните инженери и директорът на дирекция „Управление на проекти, финансирани с кредитни инвестиции“ в пътната агенция. Така заедно с повдигнатото непосредствено след инцидента обвинение на шофьора на автобуса Григор Григоров обвинените за тежкия инцидент стават осем. Светослав Глосов и Дончо Атанасов са с мерки за неотклонение „парична гаранция“ в размер на 10 000 лева, шефът на „Трейс“ е с гаранция от 15 000 лева, а останалите обвиняеми - с гаранции от по 2 000 лева. От прокуратурата съобщиха, че катастрофата се разследва в три направления - действията на водача на автобуса, задълженията на транспортната фирма превозвач и състоянието на пътя. Установено е, че скоростта на автобуса към момента на навлизане в завоя е била около 53,5 км/час, а с тази скорост водачът не е имал техническа възможност при наличното състояние на мократа асфалтова настилка да премине през пътния участък на завоя без да навлезе в насрещното. „Такава техническа възможност водачът на автобуса би имал, ако бе спазил максимално допустимата скорост от 40 км/ч”, отбеляза на брифинг говорителят на главния прокурор Румяна Арнаудова. От събраните доказателства е установена и техническа причина за възникването на катастрофата – значително намален коефициент на сцепление между гумите и асфалта, дължащ се на лошото му качество. Проверката на прокуратурата е установила, че за строежа на пътя е бил използван евтин варовик, а не трошен асфалт. „Считаме, че всички обвинени лица от фирмата умишлено са проявили безотговорно отношение към своите задължения и са си позволили да съставят документи с невярно съдържание, за да може да се позовават на тях в случай на проверка\", заяви Арнаудова. По отношение на Дончо Атанасов и Светослав Глосов тя уточни, че и до двамата като шефове на АПИ многократно са подавани сигнали за лошото качество на пътя, но не са били предприети мерки. Трябвало е да усвоят и предоставената банкова гаранция в полза на АПИ от страна на строителя „Трейс - София“, която е в размер на около 2 млн. евро, но и това не се е случило. „Тези действия от страна на двамата членове на УС на АПИ са престъпления по служба. Целта им е била да не се причинят неблагоприятни финансови последствия за фирмата строител „Трейс“ и тя да усвои банковата гаранция“, подчерта Арнаудова. \r\nОт „Трейс Груп Холд” заявиха в становище, че положените асфалтови смеси при рехабилитацията на пътя Мездра- Своге- Нови Искър отговарят на изискванията, а лаборатории са изследвали вложените материали. От дружеството обявиха, че са изпълнили качествено и в срок своите ангажименти в целия проект. Според „Трейс Груп Холд“ престижът и търговската им репутация са уронени, като са били включени в кампания с изцяло лишенo от професионализъм и експертност говорене. От дружеството обърнаха внимание, че е било констатирано несъответствие на проекта с реалното съществуващо положение, но вместо възложителят да го синхронизира, е препоръчал търсене на „решения в оперативен порядък”. От дружеството поясниха, че варовиковите скали са материал, който се използва за почти всички видове асфалт, което е регламентирано в стандартите. „Считаме, че непрофесионални изказвания, както и коментари за недопустимост на съдържание на „варовици”, води до налагане в публичното пространство на подвеждащи или неверни хипотези“, изтъкнаха те. От „Трейс Груп Холд” са категорични, че ще предприемат законови действия, за да защитят репутацията си.  \r\nРазследването на тежкия инцидент край Своге продължава. \r\nЦветилена СИМЕОНОВА", "date": "2019.04.18", "title": "Още 7 души с обвинения за катастрофата край Своге (ОБЗОР)"}
{"url": "http://www.focus-news.net/news/2019/04/18/2648327/vidin-intenziven-e-trafikat-po-glaven-pat-e-79-v-posoka-za-dunav-most-2.html", "text": "Интензивен е трафикът по главен път Е-79 в посока за Дунав мост 2, пътуват предимно тежкотоварни автомобили. Това съобщиха за  Радио „Фокус“ – Видин  от Областното пътно управление. Най-натоварен е участъкът между Дунавци и Видин.  От граничния пункт съобщиха, че работят всички гишета. На другите два гранични пункта в областта – Връшка чука и Брегово няма образувани опашки от чакащи автомобили.  \r\nВъв Видин трафикът е засилен на входно изходните артерии на града, в централната градска и по бул. „Панония“. \r\nАнна ЛОЗАНОВА", "date": "2019.04.18", "title": "Видин: Интензивен е трафикът по главен път Е-79 в посока за Дунав мост 2"}
{"url": "http://www.focus-news.net/news/2019/04/18/2648326/kardzhali-mezhdu-030-lv-do-450-lv-varira-tsenata-na-boite-za-velikdenskite-yaytsa-v-magazinite-v-grada.html", "text": "Между 0.30 лв. до 4.50 лв. варира цената на боите за великденските яйца в магазините в града, предаде кореспондентът на   Радио Фокус . Търговските обекти предлагат още пчелен восък за писани яйца на цена от 1 лв., желатинова боя за 3.10 лв., седефени бои от 4,25 лв. Интересен избор тази година е вълшебен флумастер за рисуване на яйца, който се предлага за 3.60 лв., а пакетчетата с по един цвят боя се предлагат за 0.30 лв. Шоколадовите яйца и великденски сладки са другата привлекателна за децата стока. И тук формите, грамажът, продуктите, от които са направени, са разнообразни – от най-дребните с размер на гълъбово яйце до най-големите тип „щраусово“, а цените варират от 0.50 лв. до 2.50 и 3.60 лв. В някои от тях има играчки или дъвки и лепенки за татуировка. Вносните  шоколадови яйца са на цена от 4.69 лв. до  6.95 лв. в големите магазини. Яйца за украса в кошнички се продават за 11.95 лв.   \r\nДарина ДЕЕНИЧИНА", "date": "2019.04.18", "title": "Кърджали: Между 0.30 лв. до 4.50 лв. варира цената на боите за великденските яйца в магазините в града"}
{"url": "http://www.focus-news.net/news/2019/04/18/2648328/predstoyashti-sabitiya-v-stranata-za-19-april-agentsiya-fokus.html", "text": "*** \r\nОт 10.30 часа в зала „Компас“ на Пловдивския университет „Паисий Хилендарски“ вицепрезидентът Илияна Йотова организира Студентска лаборатория „Перспективи за развитие с българска диплома“. \r\n*** \r\nОт 16.00 часа в Кръглата зала на Археологическия музей вицепрезидентът Илияна Йотова ще поздрави участниците в международния културен форум „Велики Преслав – история на цял един народ“.  \r\n*** \r\nОт 09.00 часа ще се проведе заседание на Народното събрание.  \r\n*** \r\nВ 09.45 часа в сградата на ГД „Национална полиция“ ще се проведе национално съвещание на ръководството на МВР. На съвещанието са поканени министър - председателят Бойко Борисов, главният прокурор на Република България Сотир Цацаров, директорът на Агенция „Митници“ Георги Костов.  \r\nВ първия панел, който ще е открит за журналисти, ще бъдат направени презентации от успешни реализации за противодействие на престъпления, свързани с телефонните измами, както и с трафика на наркотици.  \r\n*** \r\nОт 09.00 часа в храм „Св. Вмчк Георги“ Негово преосвещенство Белоградчишкият епископ Поликарп ще оглави Архиерейска преждеосвещена света Литургия. \r\n*** \r\nОт 10.00 часа до 12.00 часа в Дома на Европа ще се състои публична дискусия на тема „Визии за реформа на ЕС“. В дискусията ще вземат участие кандидатите за евродепутати Лиляна Павлова (ЕНП/ГЕРБ), Петър Витанов (БСП/ПЕС), Стефан Тафров (Демократична България), Настимир Ананиев (Европейска Партия Волт) и Илхан Кючюк (ДПС/АЛДЕ, поканен). \r\n*** \r\nОт 10.00 часа в Конгресен център „Глобус“ в зала „Европа“ ще бъде представен четвъртият годишен доклад на КНСБ за нарушения на права, свързани с прилагане на правото на труд. \r\n*** \r\nОт 10.00 часа в 1 състав на Специализирания наказателен съд ще се гледа делото срещу Пламен Х., Ердинч Х., Костадин К. и др., обвинени в организиране и ръководене на организирана престъпна група.  \r\n*** \r\nОт 10.00 часа в 7 състав на Специализирания наказателен съд ще се гледа делото срещу Ивайло С., Венцислав Д., Петко С. и др., обвинени в образуване и ръководене на организирана престъпна група.  \r\n*** \r\nОт 10.30 часа в 15 състав на Специализирания наказателен съд ще се гледа делото срещу Атанас М., Селим К., Валери Р. и др., обвинени в образуване и ръководене на организирана престъпна група.  \r\n*** \r\nОт 10.30 ч. коалиция \"БСП за България\" ще регистрира листата си за предстоящите избори за Европейски парламент в ЦИК.   \r\n*** \r\nОт 11.00 часа в Бална зала (ниво мецанин) на хотел „Интерконтинентал София” ще се проведе дискусия „Чий е Гоце Делчев?! Още за оценките на Илинден 1903 г., 115 години по-късно”. Повод за дискусията е представянето на книгата „Илинденско- Преображенското въстание 1903 г. през погледа на европейските дипломати”. Уводно слово ще произнесе президентът на Р България (2002-2012) Георги Първанов, автор на предговора към документалния сборник.  \r\n*** \r\nОт 11.00 часа в зала „България“ ще се състои детски концерт „Музикално пътешествие“.  \r\n*** \r\nОт 11.00 часа кметът на София Йорданка Фандъкова ще провери изграждането на ул. „Филип Кутев“. \r\n*** \r\nОт 11.00 часа до 21.00 часа в Paradise Center Н.Ц.В. Княгиня Мириам ще представи в България бижута от авторските си колeкции на ексклузивна изложба “Miriam de Ungria: Отвъд въображението”. \r\n*** \r\nВ 11.00 часа в 51 СУ „Елисавета Багряна“ ще бъде представена програмата „Виждам те. Виждаш ме“.  \r\n*** \r\nОт 11.00 часа на учебния полигон на Планинската спасителна служба зад хижа „Алеко“ ще се проведе демонстрация, специално организирана по повод 45-ата годишнина от създаването на групата за спасяване с кучета.  \r\n*** \r\nОт 11.00 часа в Националния пресклуб на БТА ще бъдат представени резултатите от проучването на Интернет страниците на 564 институции в системата на изпълнителната власт.  \r\n*** \r\nОт 11.00 часа в 12 състав на Софийския градски съд ще се гледа делото срещу съдия Люба П. за престъпления против дейността на държавни органи и обществени организации.  \r\n*** \r\nОт 11.00 часа в 9 състав на Специализирания наказателен съд ще се гледа делото срещу Илиян О., Даниел Г., Костадин Ц. и др., обвинени в образуване и ръководене на организирана престъпна група.  \r\n*** \r\nОт 12.30 часа в пресклуба на БТА ще се състои пресконференция на 10 браншови асоциации в сферата на биопроизводството, които ще обявят общи протестни действия с искане за оставката на министъра на земеделието, храните и горите Румен Порожанов.  \r\n*** \r\nОт 12.30 часа в 15 състав на Софийския градски съд ще се гледа делото срещу Роман Л., обвинен за организацията на нападението над Алексей Петров.  \r\n*** \r\nОт 14.00 часа в 5 състав на Специализирания наказателен съд ще се гледа делото срещу Николай М., Николай Д., Андрей Я. и др., обвинени в организиране и ръководене на организирана престъпна група. \r\n*** \r\nОт 18.00 часа в парк „Младост“ 3 ще се състои арт капания под мотото #вДъхНови града с NET1 с цел да привлече съмишленици към  зелената идея за залесяване на градинка в квартала. \r\n*** \r\nОт 18.00 часа в галерия „Сердика“ ще се проведат лекции с Антонин Бринда и Бианка Хисе. \r\n*** \r\nОт 18.00 часа в зала 3239 на Техническия университет ще се състои официалното откриване на Национален кръг на XXXV олимпиада по техническо чертане.  \r\n*** \r\nОт 19.00 часа в Дома на киното ще се състои специална прожекция на филма „Малко късмет за по-късно“.  \r\n*** \r\nОт 19.00 часа в Центъра за изкуство и култура ще бъде открита Самостоятелна изложба на художничката Вера Пенева.  \r\n*** \r\nОт 19.30 часа в зала „България“ Симфоничният оркестър и Смесеният хор на БНР ще изнесат пролетен концерт.  \r\n*** \r\nОт 18.00 часа в читалище „Родолюбив“ ще се състои тържественото честване на 120-годишнината от създаването на Асеновградската партийна организация.  \r\n***    \r\nОт 11.00 ч. в Експозиция „Роден дом на Георги Измирлиев-Македончето“ ще се проведе тържество, посветено на 168 г. от рождението на Г. Измирлиев.  \r\n***    \r\nОт 12.30 часа откриване на „Пролетен фестивал на съвременното изкуство“.  \r\n***    \r\nОт 16.00 часа стартира Националният ученически празник „За хляба наш“.   \r\n*** \r\nОт 18.30 часа в зала „22 септември“ ще се състои концерт от Четвъртата национална инициатива „България пее“.  \r\n*** \r\nОт 10.00 часа в Професионалната гимназия в кв. „Миньор“ ще се проведе Иновационен лагер, посветен на енергийните решения за бъдещето.  \r\n*** \r\nОт 10.30 часа в заседателната зала на Апелативна прокуратура – Бургас ще бъде проведен брифинг на Административния ръководител на Апелативна прокуратура – Бургас  г-н Любомир Петров.  \r\n*** \r\nВ 10.30 ч. от двора на Етнографския музей (ул. Славянска 69) Малките лазарки от СУ „Епископ Константин Преславски“ гр. Бургас ще обиколят музейните къщи, Регионалната библиотека „Пейо Яворов“ и магазин „Модерен дом“. \r\n*** \r\nВ 11.00 часа в парка в к-с „Славейков“ (до Теньова къща) ще започне пролетният концерт „Ой, Лазаре, Цветница иде, Цветница и Великден и личен ден Гергьовден“, организиран от НЧ „Пенчо Славейков 1983“. Там ще бъдат разположени и творчески работилници и базар. От 11.30 часа в Етнографския музей на ул. „Славянска“ 69 ще бъде представен обичаят лазаруване. \r\n*** \r\nОт 11.30 часа в РИМ - Бургас, Етнографска експозиция, ул. \"Славянска\" 69 ще има лазаруване.  \r\n*** \r\nОт 11.30 часа в  КЦ \"Морско казино\", Открита сцена \"Охлюва\" ще се състои пролетен концерт на пенсионерски клубове в Бургас.  \r\n*** \r\nОт 14.00 часа в сградата на Областна администрация министърът на земеделието, храните и горите Румен Порожанов ще участва в среща със земеделски производители в Бургас.  \r\n*** \r\nОт 17.30 ч. в Бургаската художествена галерия \"Петко Задгорски\" ще се състои премиерата на книгата „Роуз Вълшебната ми Кръстница“.  \r\n*** \r\nОт 19.00 часа на сцената на НХК ще се състои концерт от Националната инициатива „България пее“.  \r\n*** \r\nКандидатите за евродепутати от „БСП за България“ ще посетят областите Варна, Монтана, Сливен и Шумен. Графика на посещенията им може да видите  . \r\n*** \r\nОт 10.00 часа в Руския център на Варненския свободен университет „Черноризец Храбър“ ще се проведе международна среща-дискусия „Съвременно инженерство – иновативно индустриално строителство и машиностроене“. \r\n*** \r\nОт 11.00 часа в Щаба на Военноморските сили ще се проведе благотворителен Великденски базар.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Юлияна Боева, председател на комисията „Собственост и стопанство” към ОбС, ще приема граждани. \r\n*** \r\nОт 17.30 ч в зала \"Пленарна\" на Община Варна ще бъде представена най-новата книга на Стоян Райчевски и Фанна Коларова \"Бягство от ГДР през \"Желязната завеса\" на България\". В книгата са публикувани спомени на свидетели и гранични полицаи. \r\n***  \r\nОт 10.00 часа на Ритуалния плац на НВУ „Васил Левски” ще бъдат връчени удостоверенията на завършилите курс по специална военна подготовка „Тактика на мотопехотните войски\".  \r\n*** \r\nОт 10.00 часа в Областна администрация представители на охранителни фирмите обсъдят с местната власт и МВР предизвикателствата и добрите практики. Срещата се организира от Национална асоциация на фирми за търговска сигурност и охрана.  \r\n***  \r\nОт 15.00 часа на пл. „Цар Иван Асен І“ ще се състои официално откриване на офис на ТИЦ – „Царевград Търнов“.  \r\n***  \r\nОт 17.30 часа във фоайето на НЧ „Надежда 1869“ ще бъде открита изложба „Акварели” на художника д-р Илиян Христов, ръководител на клуба „Изобразително изкуство“.  \r\n*** \r\nОт 16.00 часа в Епиграфския център ще се проведе предварителна пресконференция във връзка с провеждането на Ралиспринт „Вида 2019“. От 17.00 ч. на паркинга при крепостта \"Баба Вида\" кметът на Община Видин Огнян Ценков ще даде церемониален старт на автомобилното състезание. \r\n*** \r\nОт 18.00 ч. пред Драматично-кукления театър на площад „Христо Ботев” участващите състави във фестивала „Врачанска пролет“ ще представят кратки танцови визитки. \r\n*** \r\nОт 10.00 часа в зала 1 на Община Горна Оряховица ще се състои празничен концерт, посветен на 160 години от създаването на СУ „Георги Измирлиев“.  \r\n*** \r\nОт 10.00 часа в НЧ „Напредък-1869“ ще се състои 14 Международен конкурс за изпълнители на популярна песен „Нова музика“. \r\n*** \r\nОт 11.00 часа на пл. ‚Георги Измирлиев“ ще се състои ритуал и тържествено освещаване на знамето на 7 ученически гвардейски отряд при СУ „Вичо Грънчаров“ с любезното участие на Националната гвардейска част.  \r\n*** \r\nОт 19.00 часа в НЧ „Съединение-1888“ ще се състоят 36-и Пролетни дни на културата.  \r\n*** \r\nОт 19.00 часа в НЧ ‚Звезда-1905“ ще се състои премиерата на пиесата „Лудница“. \r\n*** \r\nОт 11.00 часа в Етнографска къща ще се състои възстановка на лазарски обичаи „Тропай буенчо, Лазаре“.  \r\n*** \r\nОт 14.00 часа в Регионалната библиотека „Дора Габе“ ще се състои литературно четене с презентация „Вълшебникът на словото – Джани Родари“.  \r\n*** \r\nОт 14.00 часа в Младежкия център ще се състои Национална инициатива „Бъдност за талантите на България“.  \r\n*** \r\nОт 18.00 часа в Младежкия център ще се състоят настолни игри „Да общуваме реално, а не виртуално“.  \r\n*** \r\nОт 19.00 часа в Драматичния театър „Йордан Йовков“ ще се състои премиерата на мюзикъла „Casting”.  \r\n*** \r\nОт 19.30 часа в НЧ „Христо Козлев-1883“ ще се състои премиерата на театралния спектакъл „Рибарски свади“. \r\n*** \r\nОт 10.00 часа до 12.30 часа Районният съд ще проведе Ден на отворените врати.  \r\n*** \r\nОт 16.00 часа в салона на Читалище „Обединение“ ще се проведе граждански диалог на тема образование „Европа в нашия дом“. Гости на форума ще бъдат председателят на Народното събрание Цвета Караянчева и министърът на образованието Красимир Вълчев. Домакин на събитието ще бъде областният управител Никола Чанев. В дискусията ще вземат участие педагози, работодатели, представители на държавни институции.  \r\n*** \r\nОт 11.00 часа ще бъда открит Център по медиация.  \r\n*** \r\nОт 11.00 часа пред Двореца на културата ще се състои концерт на Духовия оркестър.  \r\n*** \r\nОт 13.00 часа и от 23.00 часа в Театрален салон „Георги Русев“.  \r\n*** \r\nОт 17.00 в зала „Борис Гюрдеров“ ще бъдат отбелязани 40 години от създаването на ДГ „Чуден свят“.  \r\n*** \r\nОт 18.30 часа в Театралния салон на ЦПЛР-ОДК Перник ще се играе постановката „Спътникът на Алтея“.  \r\n*** \r\nОт 16.00 часа министърът на отбраната Красимир Каракачанов ще открие мемориален комплекс „Стена на храбростта“.  \r\n*** \r\nОт 10.00 часа в Аудитория 8 на Ректората на Пловдивския университет „Паисий Хилендарски“ ще се състои конференцията „Православие – традиции и съвременност“.  \r\n*** \r\nОт 11.00 часа в актовата зала на районното кметство кметът на „Тракия“ Костадин Димитров ще отличи 12 пловдивчани, подкрепили благородна кауза и помогнали за възстановяването на изгоряло жилище.  \r\nОт  17.30 часа от Седмия хълм (градинката до Джумая джамия) стартира проектът на издателство „Летера“ – „Литературни пътешествия в Пловдив“, като част от програмата на Пловдив – Европейска столица на културата.  \r\n*** \r\nОт 18.00 часа в Малката раннохристиянска базилика на бул. „Княгиня Мария Луиза“ ще се състои концерт от националната инициатива „България пее“.  \r\n*** \r\nОт 20.00 часа ще бъде открит Фестивалът на светлината „Lummix 2019“. \r\n*** \r\nОт 19.00 часа в зала „Катя Попова“ ще се състои концерт на Плевенска филхармония „Шехерезада“, диригент Катрин Бекман (САЩ), солист Ангел Николов - пиано.  \r\n*** \r\nОт 10.00 часа до 17.00 часа ще се проведе Ден на отворените врати във Филиал „Сливен“ на Медицинския университет-Варна.  \r\n*** \r\nОт 10.00 часа в Митрополитския дом Негово Високопреосвещенство Старозагорският митрополит Киприан ще отправи архипастирския си благослов за Възкресение Христово и ще отговаря на въпросите на журналисти. \r\n*** \r\nОт 17.30 часа министърът на отбраната Красимир Каракачанов ще открие мемориален комплекс „Стена на храбростта“. В 19.30 ч. той ще присъства на тържествената проверка (заря) на площада пред Народно читалище „Пенчо Славейков 1871“. \r\n*** \r\nОт 16.30 часа на малката сцена до градския шадраван ще се състои празнична програма за Лазаровден и Цветница.  \r\n*** \r\nОт 10.30 часа в детския отдел на РБ „Христо Смирненски“ се ще състои среща с Катя Антонова и нейните приказни герои.  \r\n*** \r\nОт 14.00 часа в Младежкия център ще се проведе „Литературна занаятчийница“.  \r\n*** \r\nОт 18.00 часа в ДКТ „Иван Димов“ ще се състои церемония по връчване на наградите „Южна пролет“ 2019.  \r\n*** \r\nОт 10.00 часа в зала 203 представителите на политическите формации ще се съберат политическите формации, за да бъде изтеглен жребий, който ще разпредели местата за лепене на агитационни материали между отделните политически сили. \r\n***     \r\nОт 14.00 часа в зала 203 на общината ще се проведе заседание на Постоянната комисия  „Икономическа политика, общинска собственост и контрол по сделките с общинско имущество”.  \r\n*** \r\nОт 15.30 часа в пресклуба на БТА ще се състои пресконференция на зам.-председателят на Изпълнителното бюро на Националния съвет на БСП Деница Златева, на общинския председател на партията Веселин Пенчев и шуменски социалисти.  \r\n***   \r\nОт 16.30 часа в зала 203 на общината ще се проведе заседание на  Постоянната комисия  „Бюджет и финанси”.  \r\n***   \r\nОт 18.00 часа в зала „Проф. Венета Вичева“  над 250 певци от Шумен и гостите от женски хор \"Златна лира\" от Търговище ще споделят една сцена в рамките на четвъртата Националната хорова инициатива „България пее”!  \r\n*** \r\nОт 18.00 часа в концертната зала на НЧ „Добри Войников-1856“ ще се състои концерт с произведения от Панчо Владигеров, посветен на 120 години от рождението на композитора.", "date": "2019.04.18", "title": "Предстоящи събития в страната за 19 април (Агенция „Фокус“)"}
{"url": "http://www.focus-news.net/news/2019/04/18/2648321/andrey-gromov-generalen-konsul-na-ruskata-federatsiya-v-ruse-bi-bilo-polezno-da-se-organizirat-tematichni-turove-za-ruskite-turisti-v-balgariya-svarzani-s-istoricheskata-i-boynata-slava.html", "text": "Би било полезно да се организират тематични турове за руските туристи в България, свързани с историческата и бойната слава на двата народа. Това каза генералният консул на Руската федерация в град Русе Андрей Громов по време на откриването на Българо-руска кръгла маса „Ролята на туризма за развитие на регионите. Културният туризъм – традиции и бъдеще“, предаде репортер на  Радио „Фокус“ – Велико Търново . Той посочи, че много малко от руските туристи, които идват на почивка в България, знаят за огромния брой паметници, свързани с Руско-турската война, които в северната част на страната са повече от 300. По думите му този фактор е ключов за развитието на културно-историческия туризъм в България и за увеличаването на броя на посещенията на места, които обединяват двата народа като Свищов, Плевен, Ловеч, Шипка. Андрей Громов подчерта, че на тези места има редица паметници на загинали в Руско-турската освободителна война от 1877-1878 година руски офицери, войници, и български опълченци.  \r\nТой заяви, че биха могли да се организират за руските туристи и круизи по река Дунав от Русе до Силистра, както и посещения на минерални бани, с които страната ни е известна, и на поклоннически екскурзии. „Тези предложения ще са много актуални за онези руски туристи, които идват в България, са две-три седмици, а понякога и за по-дълъг период от време, или пък имат недвижимо имущество по Черноморието“, посочи генералният консул на Руската федерация в град Русе. Според него информацията за интересните места за посещение и забележителностите може да се разпространява не само чрез интернет, но и чрез брошури, които да се предоставят на руските туристи още докато са в Русия, или когато кацнат на летището в България. „За развитието на туризма се търси подкрепата както на българско Министерство на туризма, така и на руския Комитет по туризъм, но е важно да има и по-тясно взаимодействие между ръководителите на големите български области и градове, туроператорите и бизнесмените на двете страни“, отбеляза Громов. Той коментира, че би било полезно тези въпроси да се обсъдят от междуправителствената комисия на двете държави, която ще заработи тази година. \r\nНадежда КРЪСТЕВА", "date": "2019.04.18", "title": "Андрей Громов, генерален консул на Руската федерация в Русе: Би било полезно да се организират тематични турове за руските туристи в България, свързани с историческата и бойната слава"}
{"url": "http://www.focus-news.net/news/2019/04/18/2648309/treys-grup-hold-polozhenite-asfaltovi-smesi-na-patya-mezdra-svoge-novi-iskar-otgovaryat-na-iziskvaniyata-laboratorii-sa-izsledvali-vlozhenite-materiali.html", "text": "„Трейс Груп Холд” АД (респективно сдружение „Трейс Своге”) е изпълнило качествено и в срок своите ангажименти в целия проект и най-очевидното в потвърждение на това е, че работата му е приета без забележки от Възложител, Инженер и Надзор, заплатена е от Възложителя и всички гаранции по договора са освободени, както и факта, че години наред движението през този участък се е осъществявало безпроблемно, при спазване на правилата за движение. Това се посочва в  становище на „Трейс Груп Холд“ АД  във връзка с изпълнението на рехабилитацията на пътя Мездра- Своге- Нови Искър. “Заради широката общественост, която с право силно се вълнува от състоянието на инфраструктурата и – не на последно място, заради многото неистини, на които лекомислено беше дадена публичност, повлияна от една голяма човешка трагедия, ние сме длъжни да дадем обстоятелствен отговор на всички повдигнати въпроси“, заявяват от дружеството. Според „Трейс Груп Холд“ престижът и търговската им репутация са уронени, като са били включени в кампания с едно изцяло лишенo от професионализъм и експертност говорене. „При изпълнение на проектното задание Изпълнителят ДЗЗД „Трейс Своге” констатира несъответствие на проекта с реалното съществуващо положение“, става ясно от становището. „За 29 км от пътя, което включва и обсъждания участък в Своге, са „установени несъответствия между съществуващото положение и проектното, както по отношение на габарита на пътното платно, така и по отношение на съществуващата и проектната ос на пътя.” „В писмен отговор до нас Инженерът ни препраща към търсене “на решения в оперативен порядък” с Проектанта за такива участъци, вместо Възложителят да възложи съответното препроектиране, да синхронизира реалното положение с проекта и да го възложи за изпълнение на Изпълнителя“, коментират от дружеството. Според тях техническият проект от една страна съдържа несъответствия с реалните физически данни и ситуация на трасето, а от друга – несъответствия с нормативните изисквания за такъв тип път. „Към настоящия момент на целия 82-километров пътен участък, в положената от нас асфалтова настилка, няма пропадания, неравности, нарушаване на неговата цялост или наличие на пукнатини“, заявяват от „Трейс Груп Холд“. „Документацията по проекта, вкл. асфалтови дневници, проби и актове за изпълнение доказва, че положените асфалтови смеси на целия обект отговарят на зададените и одобрени от Възложителя типове“, изтъкват те и обръщат внимание, че участъкът не е установен като участък с концентрация на ПТП. „За изпълнението на обекта, в съответствие с установените правила, ДЗЗД „Трейс Своге“ използва няколко лаборатории, които правят изследвания на вложените скални материали, на асфалтови смеси и носимоспособност на асфалта“, се пояснява в становището. От дружеството обясняват, че варовиковите скали са  материал, който се използва за почти всички видове асфалт и  използването им е регламентирано в Стандартите за асфалтовите смеси. „Считаме, че непрофесионални изказвания, както и коментари за недопустимост на съдържание на „варовици”, води до налагане в публичното пространство на подвеждащи или неверни хипотези“, заявяват те. „Ще предприемем всички законови действия да защитим репутацията и интересите си срещу онези лица, физически и юридически, които си позволиха пряко или косвено да уронят доброто име, престижа и търговската репутация на компанията чрез разпространяване и внушаване на неверни и заблуждаващи твърдения“, подчертават от дружеството.", "date": "2019.04.18", "title": "„Трейс Груп Холд”: Положените асфалтови смеси на пътя Мездра- Своге- Нови Искър отговарят на изискванията, лаборатории са изследвали вложените материали"}
{"url": "http://www.focus-news.net/news/2019/04/18/2648329/zam-ministar-nikolay-nankov-prez-sledvashtata-sedmitsa-zapochva-poetapnoto-stroitelstvo-na-novi-56-km-ot-avtomagistrala-hemus.html", "text": "През следващата седмица започва поетапното строителство на нови 56 км от автомагистрала „Хемус“. Трасето е първият участък от 134-те км, които държавното дружество „Автомагистрали“ ЕАД ще изгради. Това каза в Плевен заместник-министърът на регионалното развитие и благоустройството Николай Нанков, съобщиха от пресцентъра на  Министерството на регионалното развитие и благоустройството . В града той участва във форум за регионалната политика и европейската солидарност. \r\nРегионалният заместник-министър напомни, че с осигуреното от държавата финансиране в размер на 1,12 млрд. лв. без ДДС е осигурено строителството на трасето на магистралата между п.в. „Боаза“ и разклона с пътя Русе – Велико Търново. Отсечката е разделена на шест участъка, два от които – с обща дължина почти 44 км, преминават и през територията на област Плевен.  \r\nПрез 2021 г. АМ „Хемус“ трябва да достига до пътя Ловеч – Плевен. Има изготвено предпроектно проучване за околовръстен път на града. До 40 дни ще изготвим задание и ще възложим две процедури – изработване на подробен устройствен план - парцеларен план и на разширен идеен проект, за да изберем вариант за трасе. Той трябва да е готов в края на 2021 г., за да избегнем бъдеща тапа от над 2000 тежкотоварни автомобила в центъра на града, съобщи още зам.-министър Нанков. \r\nВ отговор на въпрос от медии той информира, че физическото изпълнение на изграждания в момента участък от магистралата между Ябланица и п.в. „Боаза“ е 80%. Според поетия ангажимент той ще бъде готов със седем – осем месеца предсрочно и ще бъде въведен в експлоатация през октомври. \r\nПоетапно ще се рехабилитират пътищата в областта според интензивността на трафика и наличния ресурс. По линия на тол таксите ще се търси по-добра поддръжка чрез повече ресурс и по-ефективното му разходване. Разглежда се вариант за поетапното им въвеждане. Това е един от компромисите, който би могъл да бъде допуснат. В момента се води диалог с браншовите организации от транспортния сектор. Предстоят и нови срещи. Сега 250 млн. лв. от събираните годишно 350 млн. лв. от винетни такси са от леки автомобили. Приходите, които ще се събират след въвеждането на тол системата за тежкотоварните автомобили, ще позволят рехабилитация на 2500-3000 километра републикански пътища годишно, а не на 1000 км, както е сега. \r\nС близо 8 млн. лв. от Оперативна програма „Региони в растеж“ 2014-2020 г. са рехабилитирани почти 12 км от второкласния път, осигуряващ най-кратката връзка между Плевен и Ловеч. Почти 10 млн. лв. е инвестицията от програмата за 9,5 км от пътя Червен бряг – Чомаковци, чието изпълнение трябва да приключи през месец юли. Предстои да бъде направена рехабилитация и на 9,5 км от третокласния път между Гулянци и Долна Митрополия. В момента тече избор за изпълнител на строителството, което ще се финансира от Програма „ИНТЕРРЕГ V-А Румъния-България“ 2014-2020 г. Със средства от бюджета ще бъде направен ремонт по трасето между Кнежа и Оряхово. \r\nОбщо 82 млн. лв. ще бъдат вложени в област Плевен по 24 договора за безвъзмездна финансова помощ от оперативната програма, каза още Николай Нанков. По три проекта с общо 11 млн. лв. ще бъдат модернизирани 9 образователни институции, в които се обучават близо 4000 ученици. Други 11 проекта са насочени към мерки за повишаване на енергийната ефективност на 22 жилищни и административни сгради. В областния център ще бъдат благоустроени 100 хил. кв. м обществени пространства. С близо 17 млн. лв. ще бъдат надградени резултатите от изпълнения през миналия програмен период проект за интегриран градски транспорт. По проекта на Министерството на здравеопазването с 3,4 млн. лв. ще бъдат обновени 10 центъра за спешна медицинска помощ и техни филиали.", "date": "2019.04.18", "title": "Зам. - министър Николай Нанков: През следващата седмица започва поетапното строителство на нови 56 км от автомагистрала „Хемус“"}
{"url": "http://www.focus-news.net/news/2019/04/18/2648318/afp-poroshenko-poiska-proshka-ot-ukraintsite-prizova-gi-da-go-podkrepyat-na-izborite-v-nedelya.html", "text": "Президентът на Украйна Петро Порошенко поиска от нацията да прости грешките му и да му даде втори шанс на изборите в неделя, предава  AFP ,  като припомня, че социологическите проучвания показват сериозна преднина на опонента му за поста – Владимир Зеленский.  \r\n„Още веднъж ви моля да ми простите. Боли ме най-много от онова, което не се получи. Искам вашата подкрепа на 21 април, за да завърша това, което съм започнал, а не да губя вече направеното\", обясни Порошенко. Тереза Герова", "date": "2019.04.18", "title": "AFP: Порошенко поиска прошка от украинците, призова ги да го подкрепят на изборите в неделя"}
{"url": "http://www.focus-news.net/news/2019/04/18/2648330/smolyan-normalno-prohodimi-sa-patishtata-v-oblastta.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, без валежи. Пътните настилки са предимно сухи, частично мокри участъци има по усойните места в планината. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.18", "title": "Смолян: Нормално проходими са пътищата в областта"}
{"url": "http://www.focus-news.net/news/2019/04/18/2648333/plovdiv-riosv-proveri-nereglamentirano-strupvane-na-otpadatsi-v-chasten-imot-v-sopot.html", "text": "Регионална инспекция по околната среда и водите (Пловдив) – Пловдив, съвместно с представители на общината провери на място нерегламентирано струпване на отпадъци в двор на къща в Сопот, съобщиха за  Радио „Фокус“ – Пловдив  от пресцентъра на РИОСВ – Пловдив. Инспекцията се самосезира и извърши проверка след сигнали на жителите от града и въпроси на медии. Тъй като екоинспекторите нямат правомощия за влизане в частен имот, те направиха огледа от улица „Тана Павлова“ и установиха в двора множество полиетиленови чували, пълни с дрехи, дюшеци, столове. \r\nИнспекторите издадоха предписание на кмета на общината да приложи изискванията на Наредба №1 за управление на отпадъците на община Сопот и да уведоми директора на РИОСВ писмено за предприетите действия в 14-дневен срок. Съгласно Закона за управление на отпадъците контролът върху образуването, събирането, съхраняването, транспортирането и третирането на битовите и строителни отпадъци попада в компетентностите на кмета на съответната община.", "date": "2019.04.18", "title": "Пловдив: РИОСВ провери нерегламентирано струпване на отпадъци в частен имот в Сопот"}
{"url": "http://www.focus-news.net/news/2019/04/18/2648337/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.04.18", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/04/18/2648335/kazanlak-dve-novi-uslugi-sinya-staya-i-speshen-tsentar-byaha-razkriti-v-tsentara-za-obshtestvena-podkrepa.html", "text": "Две нови услуги – „Синя стая” и „Спешен център” бяха разкрити в Центъра за обществена подкрепа, предаде кореспондент на  Радио „Фокус” . Сред официалните гости на събитието бяха кметът Галина Стоянова, Районният прокурор на Казанлък Таня Димитрова, директори на институции, работещи с деца в риск и др. Услугите се предоставят от Община Казанлък и се управляват от Сдружение „Бъдеще за децата”. \r\n„Преди 8 години не сме и предполагали, че тази сграда може да придобие такава функционалност. Но с помощта на външно финансиране, с части от ремонтите, които направихме със средства от бюджета на Общината, сградата вече придобива своята самостоятелност и тук в пълнота семействата могат да получат подкрепата, от която се нуждаят”, каза кметът Галина Стоянова. \r\nПред присъстващите бяха представени двете нови услуги. Така наречената „Синя стая“ ще предоставя щадяща среда за деца преживели насилие или са били свидетели на такова. Всички заинтересовани страни в досъдебно и съдебно производство ще могат да ползват услугата и детето ще бъде разпитвано еднократно, за да не бъде повтарян този процес, който довежда само до допълнителното му травмиране. „Синя стая“ представлява две отделни помещения, които са свързани по средата с венецианско стъкло. Специалистите, които задават въпроси от едната страна ще могат да наблюдават целия процес, а от другата страна ще бъде детето заедно със специалист, например психолог или социален работник, който е подготвен да задава въпроси по щадящ за детето начин.  \r\nКъм момента Центърът за обществена подкрепа разполага с необходимия екип от професионалисти – психолози и социални работници, които в последствие трябва да преминат специализирано обучение. \r\nВ Спешния център ще бъдат настанявани деца в риск, които са насочени от Отдел „Закрила на детето”. Този център ще приема деца, които са преживели насилие или са били свидетели на такова. Капацитетът на тази услуга ще бъде четири потребители. Те ще бъдат настанявани в Центъра в среда, която е близка до семейната, така че детето да може спокойно да преживее ситуацията и после да се върне успешно в семейството. Ще бъде осигурена постоянна подкрепа, най – вече от психолози. На детето ще бъде осигуряван и достъп до здравни консултации и услуги. Услугата е предназначена за деца между 3 и 18 години. В случаи, когато децата са под 3 години, те също ще могат да бъдат настанявани, като майката ще бъде придружител.  \r\nПреди да бъдат стартирани двете социални услуги бяха извършени строително – ремонтни дейности на втория етаж в сградата на Центъра за обществена подкрепа в Казанлък като част от проекта на Общината „Развитие на услуги за деинституционализация на грижите за деца в община Казанлък“ по Оперативна програма „Региони в растеж“ – 2014 – 2020г. В рамките на проекта бяха преустроени част от съществуващите помещения в такива, които да подсигурят възможностите за предоставяне на досега съществуващите услуги в Центъра, както и да бъдат основно ремонтирани помещения за персонала, санитарни помещения, кухненски боксове. Стойността на строително – монтажните работи, които са извършени на втория етаж на Центъра за обществена подкрепа са на стойност 79 хиляди лева и са част от цялата стойност от 531 хил. лв. на проекта „Развитие на услуги за деинституционализация на грижите за деца в община Казанлък“, в рамките на който в момента се преустроява и част от детска ясла „Надежда“, която ще бъде превърната в Дневен център за деца с тежки множествени увреждания. \r\nОткриването на двете нови социални услуги бе съпътствано с провеждането в Центъра за обществена подкрепа на Ден на отворените врати. Родители и граждани имаха възможност да посетят Центъра, да се запознаят с дейността му. През деня работиха и детски творчески ателиета, в които деца - потребители на услугите в Центъра демонстрираха своите способности. \r\nСлавяна ГАЙДАРОВА", "date": "2019.04.18", "title": "Казанлък: Две нови услуги – „Синя стая” и „Спешен център” бяха разкрити в Центъра за обществена подкрепа"}
{"url": "http://www.focus-news.net/news/2019/04/18/2648332/izvarshitelyat-na-zhestokoto-ubiystvo-v-stolichniya-kv-mladost-e-sin-na-zhertvata-kriminalno-proyaven-i-s-narkotichna-zavisimost-obzor.html", "text": "На 17 април към 18.30 часа в полицията беше получен сигнал за открито тяло на 43-годишна жена в столичния кв. „Младост“. След като познати не са успели да се свържат с нея решили да посетят жилището, в което е отседнала. Пристигналите полицейски екипи и на „Бърза помощ“ са установили следи от насилие по тялото на жената. През нощта на 18 април във влака София - Варна, на гара Гора Оряховица за извършеното тежко престъпление беше задържан 21-годишен мъж. Ръководителят на Софийска градска прокуратура Емилия Русинова съобщи, че задържаният е син на жертвата. Двамата са пристигнали в София на 16 април, за да бъде настанен синът в клиника за лечение на наркомании. Отседнали са в жилище на позната на жертвата. Убитата жена и собственичката на жилището са се запознали по програма за лечение на децата им от различни зависимости. Жената е намерена в хола на жилището, по очи, в локва кръв. Нанесени са й множество удари по главата. Прокурор Русинова заяви, че извършителят е криминално проявен и се е лекувал в психиатрични заведения. Директорът на СДВР Георги Хаджиев допълни, че мъжът дава изключително нелогични и неясни обяснения, които най-вероятно са продиктувани от приемането на наркотици. Извършителят е с досъдебно производство за опит за грабеж на казино във Варна. Има криминални регистрации за хулиганство и за грабежи. Полицията е проследила комуникацията му в интернет, разпитани са и лица от обкръжението му. Според прокуратурата евентуалният мотив за тежкото убийство е финансов. Налични са доказателства, че малко преди смъртта на майката е имало скандал между нея и сина й.  \r\nБиляна ИВАНОВА", "date": "2019.04.18", "title": "Извършителят на жестокото убийство в столичния кв. „Младост“ е син на жертвата, криминално проявен и с наркотична зависимост (ОБЗОР)"}
{"url": "http://www.focus-news.net/news/2019/04/18/2648336/sliven-dvizhenieto-po-patishtata-v-oblastta-e-natovareno-no-nyama-zadrastvaniya.html", "text": "Пътищата в Сливенска област са сухи и нормално проходими. Движението е интензивно, но няма задръствания, съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.04.18", "title": "Сливен: Движението по пътищата в областта е натоварено, но няма задръствания"}
{"url": "http://www.focus-news.net/news/2019/04/18/2648325/rtk-kosovo-spored-dokladchika-na-es-za-sarbiya-sreshtata-v-berlin-shte-doprinese-za-dialoga-mezhdu-belgrad-i-prishtina.html", "text": "Докладчикът на Европейския съюз за Сърбия Дейвид Маккалистър изрази очакванията си, че срещата на върха във федералната германска столица ще допринесе за възобновяването на диалога за нормализирането на двустранните отношения между Белград и Прищина, предава  RTK . \r\n„Диалогът между Белград и Прищина ще бъде част от срещата на върха в Берлин, но този въпрос няма да замести дейностите, предвидени за срещата на високо равнище. Съвместната ни цел е да продължим с диалога”, обясни Макалистър. Съгласно думите му, Върховният представител на ЕС по външните работи и политиката за сигурност Фредерика Могерини ще продължи да посредничи в диалога между двете съседни държави. \r\nМакалистър заяви, че наложената от Косово митническа тарифа за сръбските продукти е основната пречка за възобновяване на диалога. Тереза Герова", "date": "2019.04.18", "title": "RTK (Косово): Според докладчика на ЕС за Сърбия срещата в Берлин ще допринесе за диалога между Белград и Прищина"}
{"url": "http://www.focus-news.net/news/2019/04/18/2648341/plovdiv-detsa-ot-uchilishtata-po-izkustvata-risuvaha-velikdenski-yaytsa-pred-sgradata-na-obshtinata.html", "text": "Деца от училищата по изкуствата рисуваха „Великденски яйца“ пред сградата на Общината Пловдив, съобщиха от пресцентъра на  Общината . На зелената площ пред сградата на Община Пловдив ученици от двете художествени училища в Пловдив – НХГ „Цанко Лавренов“ и Националната гимназия за сценични и екранни изкуства, започнаха пресъздаването на великденски сюжети върху 10 големи макета на яйца, с размери от 70 см. до 1.20 м. Традицията за поставяне на тематична празнична украса пред едно от най-посещаваните места в централната градска част на Пловдив продължава и през тази година. След мартениците, с подходяща украсата пловдивчани ще посрещнат и предстоящия светъл християнски празник Възкресение Христово. \r\nЗа да поздравят талантливите ученици и техните преподаватели, пред Общината бяха заместник-кметът по култура и туризъм на община Пловдив инж.Александър Държиков, Председателят на Общинския съвет Савина Петкова, директорът на НХГ „Цанко Лавренов“ Светлозар Чавдаров, служители на общинската администрация, както и много граждани  и деца. \r\nДокато младите художници творяха, младежи от НУМТИ „Добрин Петков“ Пловдив се погрижиха за доброто настроение на всички присъстващи с изпълнения на китара. \r\nОще от самото начало на творческия процес, десетки хора си направиха снимки или селфи за спомен. \r\nПо време на рисуването възникна идеята, през следващата година трите училища да участват в общ проект и освен рисуването на яйца и подготовката на празнична великденска украса, на специална сцена пред Общината да бъде изнесен концерт-спектакъл, с участието на училищата по изкуствата в Пловдив.", "date": "2019.04.18", "title": "Пловдив: Деца от училищата по изкуствата рисуваха „Великденски яйца“ пред сградата на Общината"}
{"url": "http://www.focus-news.net/news/2019/04/18/2648342/obshtina-asenovgrad-premierata-na-stihosbirkata-dokosvane-na-d-r-nikola-todorov-se-prevarna-v-praznik-za-publikata.html", "text": "Премиерата на стихосбирката „Докосване” на д-р Никола Тодоров в Градска библиотека „Паисий Хилендарски” се превърна в празник за публиката, съобщиха от  Община Асеновград . Кметът д-р Емил Караиванов поздрави д-р Тодоров за неговата нова стихосбирка „Докосване“.  Цялото семейство на доктора, приятели, колеги и почитатели на творчеството му бяха дошли да чуят новите му стихове. „За пореден път ни допускате до своя съкровен свят на поезията. Тя винаги вълнува четящия и го пленява с богатството на изказа Ви и умението да докосвате като струни сърцето и душата”, каза кметът д-р Емил Караиванов. \r\nВ стихосбирката „Докосване” са събрани нови произведения на д-р Тодоров, както и някои от най-лиричните му творби от предишни издания. Откъси от неговите стихотворения представиха артистът Стефан Попов и актьорите от самодейните театрални състави в Асеновград Изабела Шопова, Дона Шопова, Жанета Гюзелджова, Росица Стойкова, Христо Николов.", "date": "2019.04.18", "title": "Община Асеновград: Премиерата на стихосбирката „Докосване” на д-р Никола Тодоров се превърна в празник за публиката"}
{"url": "http://www.focus-news.net/news/2019/04/18/2648339/d-r-desislav-taskov-bsp-podkrepyame-protesta-na-pediatrite-naprezhenieto-v-zdravnata-sistema-shte-se-uvelichi.html", "text": "Подкрепяме протеста на педиатрите, за жалост напрежението в здравната система ще се увеличи. Това каза в предаването „Червена линия“ по  Радио „Фокус“  кандидатът за евродепутат от „БСП за България“ д-р Десислав Тасков. „Подкрепяме колегите от Специализираната детска болница. Техните искания преповтарят исканията на различните болници и различните съсловия“, посочи д-р Тасков. Той се спря на проблема с лимитите. „Как може един педиатър да върне дете? Няма да го върне, разбира се. Лечението, което е над лимита, ще бъде за сметка на заплатата му“, коментира д-р Тасков. Кандидатът за евродепутат от „БСП за България“ обърна внимание и на друг проблем, свързан с кодирането на леглата по диагнози. Той обясни, че например дете с пневмония не може да бъде прието в болница, ако всички обособени легла за тази диагноза са заети, дори и да има свободни за други болести.  „Напрежението в системата продължава. Дори очаквам още да се увеличи, за жалост“, заяви Тасков и допълни, че това напрежение не е от вчера. „Преди година, година и половина Сдружението на общинските болници протестираха, в момента протестират лекарите, медицинските сестри, фелдшерите“, каза още д-р Тасков.  \r\nДеница КИТАНОВА", "date": "2019.04.18", "title": "Д-р Десислав Тасков, БСП: Подкрепяме протеста на педиатрите, напрежението в здравната система ще се увеличи"}
{"url": "http://www.focus-news.net/news/2019/04/18/2648343/dimitar-danchevbsp-za-razlika-ot-oponentite-ni-nachelo-v-nashata-lista-sa-mladi-neopetneni-hora-koito-iskat-i-mogat-da-promenyat-segashnoto-prestapno-statukvo.html", "text": "„Нелепо е държавата да отдава печеливш държавен обект, като летище \"София\", на концесия, която на всичкото отгоре е и неизгодна. Няма как да се допусне - част от летищните такси, които всички пътуващи ще плащат, да покриват част от концесионния договор. Най-лошото, е че сегашното правителство смята да приеме концесионното предложение\". Това каза народният представител от ПГ на \"БСП за България\" и кандидат за евродепутат Димитър Данчев на среща с жители на общините Бяла Слатина, Роман и Враца, съобщиха от пресцентъра на  ПП БСП . Той изрази своята позиция срещу отдаването на летището на концесия, като добави, че единствената възможност да се промени сегашното статукво е правителство да си отиде от власт. \r\n„Оттук нататък всички заедно, като екип, вървим мотивирано към победа на европейските избори. За разлика от листите на нашите опоненти, начело в нашата листа са млади неопетнени хора, хора с модерно мислене, които имат своя житейски опит, които показват, че промяната в БСП е факт и най-вече хора, които искат и могат да променят сегашното престъпно статукво\", добави Димитър Данчев. Той каза още, че няма как левицата да остане равнодушна пред ежедневните скандали и корупционни схеми, които излизат. \"БСП е символ на промяната, която очакват всички хора. На всички им е ясно, че през последните две години няма ден, в който да няма някой скандал със замесен в него представител на управляващите\", категоричен бе народният представител. Той коментира, че всичко това ни показва, че това управление се крепи на договорки и схеми и показва неговата нищета. Данчев каза още, че на практика всичко е една схема - от организацията на изборния процес до раздаването на апартаменти и корупцията с управлението на европейски средства и фондове. \"Навсякъде двойни стандарти и корупция. Това е символът на управлението ГЕРБ“, каза в заключение Димитър Данчев.", "date": "2019.04.18", "title": "Димитър Данчев,БСП: За разлика от опонентите ни, начело в нашата листа са млади неопетнени хора, които искат и могат да променят сегашното престъпно статукво"}
{"url": "http://www.focus-news.net/news/2019/04/18/2648345/burgas-mokri-i-hlazgavi-sa-patishtata-na-teritoriyata-na-oblastta.html", "text": "Мокри и хлъзгави са пътищата на територията на област Бургас. Това съобщиха за  Радио „Фокус“ – Бургас  от Областното пътно управление. Няма затворени пътища и проходи, видимостта е добра. Натоварено е движението на моторни превозни средства по пътя Бургас – автомагистрала „Тракия“, по направлението Ахелой – к. к. „Слънчев бряг“, както и в района на Военноморска база „Бургас“ край село Атия. В останалата част от областта движението се осъществява без затруднения. \r\nИнтензивен е трафикът и по входно-изходните пътни артерии на град Бургас. Затруднено е движението в района на пътен възел „Юг“ в посока ж. к. „Меден Рудник“ поради възстановяване и рехабилитация на асфалтовата настилка по бул. „Захари Стоянов“.  \r\nМария ПОПЧЕВА", "date": "2019.04.18", "title": "Бургас: Мокри и хлъзгави са пътищата на територията на областта"}
{"url": "http://www.focus-news.net/news/2019/04/18/2648344/plovdiv-56-detsa-vzeha-uchastie-v-turnira-po-futbol-i-narodna-topka-v-ramkite-na-evropeyskata-futbolna-sedmitsa.html", "text": "56 деца взеха участие в турнира по футбол и народна топка в рамките на Европейската футболна седмица на Спешъл Олимпикс ‘2019, съобщиха от  Община Пловдив . „Отборите са смесени – от деца със специално-образователни потребности и такива без, които учат в едно и също общообразователно училище. Целта е да играят заедно, за да могат да се интегрират още по-добре“, поясни Емил Иванов, спортен администратор на събитието. \r\nЗаместник-кметът Георги Титюков и директорът на дирекция „Спорт и младежки дейности“ Петър Зехтински обявиха началото на игрите в Пловдив, които се провеждат за 16 поредна година в рамките на националната кампания „Да бъдем заедно!“. \r\n„Нека преди всичко децата да се забавляват и да превърнат днешния ден в едни голям празник. Пожелавам успех на всички“, приветства участниците ресорният заместник-кмет. \r\nВ турнира се включиха ученици от СУ „Методи Драгинов“ – с. Драгиново, СУ „Черноризец Храбър“, ОУ „Димитър Талев“, ЦСОП с партньори НУ „Климент Охридски“. След показване на завидни умения шампиони по футбол и народна топка станаха от СУ „Методи Драгинов“ – с. Драгиново. С големи усмивки и след много забавления всички, взели участие в спортния празник, получиха награди. \r\nВ периода от 16 април до 30 май 2019 Спешъл Олимпикс България, под патронажа на Министъра на младежта и спорта и в партньорство с Министерството на образованието и науката, съвместно с Българския футболен съюз, Българската федерация по народна топка, Българския съюз по физкултура и спорт, фондация „ПроСпорт“ организират спортни празници по футбол и народна топка на различни локации в България. Целта на регионалните турнири е да се насърчи приобщаването и толерантността между децата, а образователните институции – да предложат нови възможности за децата да играят заедно.", "date": "2019.04.18", "title": "Пловдив: 56 деца взеха участие в турнира по футбол и народна топка в рамките на Европейската футболна седмица"}
{"url": "http://www.focus-news.net/news/2019/04/18/2648338/kmetat-na-sofiya-yordanka-fandakova-51-ot-rabotosposobnoto-naselenie-na-sofiya-sa-s-visshe-obrazovanie.html", "text": "51% от работоспособното население на София са с висше образование. Това каза кметът на София Йорданка Фандъкова по време на граждански диалог на тема образование, който е част от платформата за граждански диалози „Европа в нашия дом“, предаде репортер на  Агенция „Фокус“ . \r\n„В тази зала са събрани хората, които направиха от София образователния център на България. В столицата се намират най-добрите детски градини, училища, университети, БАН. И това ни дава шанса в последните години икономиката на града да се развие чувствително и да започне да достига икономиката на други европейски градове“, заяви Фандъкова. Тя посочи, че за да се развива един град и държавата като цяло, трябва да се развива и образованието. „51% от хората на възраст от 25 до 64 години – т.е. работоспособното население в града, са с висше образование. В София населението с основно и по-ниско образование в тази възраст е едва 3%, докато за страната е 18% Това показва, че пазарът в София е наситен с по-образовани кадри, отколкото на другите места в страната“, подчерта Фандъкова. Тя заяви, че се работи за модернизация на всички етапи и сфери от образователната система. \r\n„Преди 10 години началната заплата на учител беше 450 лв., а днес е 920 лв. – почти два пъти увеличение. Това са усилия, които трябва да продължат. Вярваме, че ангажиментът, който е поет в средносрочната програма в тази посока, ще бъдат изпълнени“, коментира Фандъкова. Тя подчерта, че от първия ден, в който работи като кмет на София, водещ приоритет е строителството на детски градини и училища. „За 10 години построихме 92 сгради на детски градини, построихме 3 нови училища и 2 нови училищни сгради, 9 нови физкултурни салона“, обясни тя. По думите ѝ тази година рекордните над 75 млн. лв. са отделени за строеж на детски градини и училища. \r\nЦветилена СИМЕОНОВА", "date": "2019.04.18", "title": "Кметът на София Йорданка Фандъкова: 51% от работоспособното население на София са с висше образование"}
{"url": "http://www.focus-news.net/news/2019/04/18/2648347/plovdiv-v-grada-se-provede-28-to-obshto-sabranie-na-natsionalnata-asotsiatsiya-na-sekretarite-na-obshtini.html", "text": "В Пловдив се проведе 28-то Отчетно-изборно Общо събрание на Националната асоциация на секретарите на общини в Република България (НАСОРБ), съобщиха от  Община Пловдив . Големият форум стартира точно в 14 часа в конферентната зала на хотел „Империал“ с химна на България и химна на Европа, при дневен ред включващ множество точки, сред които: приемане на доклад за дейността на НАСО РБ и отчет на УС за 2018 г.; приемане на отчет за изпълнение на бюджет 2018 г.; приемане на отчет за дейността на КС за 2018 г.; приемане на бюджет на НАСОРБ за 2019 г. и делегиране на УС на права да извършва компенсаторни промени между утвърдените разходи в рамките на една дейност или от една дейност в друга, без да изменя общия размер на разходите и приемане на нови членове на НАСОРБ. За да поздравят гостите от цялата страна, на Общото събрание присъстваха заместник-кмета на община Пловдив инж. Александър Държиков и Председателят на Общински съвет – Пловдив- Савина Петкова.Сред  делегатите на форума, който продължава и утре с информационна среща с представители на ДАЕУ и ЦИК е и секретарят на Община Пловдив Ангелина Топчиева, член на УС на НАСОРБ. Тя получи специална благодарност от ръководството на Асоциацията за отличната организация на събитието, което не за пръв път се провежда в Пловдив. Градът беше домакин и на 27-то Общо събрание през изминалата 2018 г.  \r\nЗаместник-кметът по култура и туризъм на Община Пловдив инж. Александър Държиков приветства делегатите от цялата страна от името на Кмета на града – инж. Иван Тотев. „За мен е чест да ви приветствам с „Добре дошли“ в Пловдив. Всички вие сте членове на една уважавана Асоциация, съставена от доказани професионалисти, които имат цел, съвпадаща с тази на Кметовете на общини, а именно – да превърнем общините в по-добро място за живеене, администрациите да стават все по-компетентни, а гражданите и местния бизнес – все по-удовлетворени. Бъдете все така успешни и отговорни в работата си! Продължавайте да утвърждавате авторитета на длъжността Секретар на община, защото Кметовете на общини разчитат на Вас“, каза в приветствието си заместник-кметът, като пожела успешна и ползотворна работа на 28-то Общо събрание. Председателят на Общински съвет – Пловдив Савина Петкова, поднесе поздравителен адрес от името на Националната асоциация на председателите на общински съвети, в качеството си на член на УС и направи едно лично обръщение към многобройните участници: „Работила съм достатъчно дълго време в община Пловдив и съм разбрала едно нещо със сигурност: няма по-важна, по-значима и лично заслужаваща доверие длъжност като секретарят на една община. Тя е стълбът, фундаментът, на който се крепи една успешна администрация. Огромно благодаря към всички вас! Огромно благодаря на Ангелина Топчиева, с която работим не само като колеги, а като един екип“, каза Савина Петкова.Поздрави към делегатите и УС на НАСОРБ отправиха и представители на различни партньорски организации и сдружения, както и от Института по публична администрация и европейска интеграция.", "date": "2019.04.18", "title": "Пловдив: В града се проведе 28-то Общо събрание на Националната асоциация на секретарите на общини"}
{"url": "http://www.focus-news.net/news/2019/04/18/2648348/sport-ronaldo-nyama-da-dovarshi-dogovora-si-v-yuventus.html", "text": "Следващият сезон може да се окаже последен за Кристиано Роналдо в Ювентус, пише La Repubblica. След отпадането на Ювентус от Шампионска лига на четвъртфиналите от Аякс, отношенията между клуба и португалеца са се влошили значително. 34-годишният португалски национал няма да довърши контракта си, който е до 2022 година. Това е породено от разочарованието на двете стне стана в Шампионска лига.  \r\nКристиано Роналдо се присъедини към Ювентус от Реал Мадрид през юли 2018 година за сумата от 117 милиона евро. През настоящия сезон футболистът изигра 38 мача за италианския гранд, реализира 28 попадения и записа 12 асистенции. \r\nВенцислав ДРАГОМАНОВ", "date": "2019.04.18", "title": "Спорт: Роналдо няма да довърши договора си в Ювентус"}
{"url": "http://www.focus-news.net/news/2019/04/18/2648340/robart-myuler-ne-sam-v-sastoyanie-da-obyavya-tramp-za-vinoven-za-vazprepyatstvane-na-pravosadieto.html", "text": "Специалният прокурор Робърт Мюлер призна в преработения си доклад, че не е в състояние да обяви президента на САЩ Доналд Тръмп за виновен за възпрепятстване на правосъдието, предава  AFP . \r\n„… след задълбочено проучване на фактите, … ако имахме доказателства, че президентът е възпрепятствал правосъдието, очевидно бихме казали“, се казва в дългоочаквания доклад на Мюлер.  \r\n„Въз основа на фактите и приложимите правни стандарти обаче не можем да достигнем до това заключение\", заяви специалният прокурор, разследвал предполагаемата руска намеса в президентските избори в САЩ през 2016 г.  Тереза Герова", "date": "2019.04.18", "title": "Робърт Мюлер: Не съм в състояние да обявя Тръмп за виновен за възпрепятстване на правосъдието"}
{"url": "http://www.focus-news.net/news/2019/04/18/2648331/the-hill-uilyam-bar-zashtiti-amerikanskiya-prezident-opisa-kato-bezpretsedentna-situatsiyata-v-koyato-e-bil-postaven.html", "text": "Министърът на правосъдието на САЩ Уилям Бар демонстрира силна подкрепа за държавния глава на страната Доналд Тръмп, като заяви, че той е бил поставен в „безпрецедентна ситуация“ и изправен пред „безмилостни спекулации“ в медиите, докато е траело разследването на специалния прокурор Робърт Мюлер, отбелязва американският вестник  The Hill .  \r\nСъответното Бар заяви в рамките на пресконференция за представянето на преработения доклад на Мюлер, на която той обясни защо според него Тръмп не е възпрепятствал правосъдието по време на разследването на предполагаемата руска намеса. \r\nБар поясни, че докладът на Мюлер признава съществуването на „съществени доказателства\", показващи, че Тръмп е бил разочарован от „искреното убеждение, че разследването е подкопавало неговото президентство, задвижвано е от неговите политически опоненти и подхранвано от незаконни изтичания\" на информация. Заключението е, че Тръмп не е действал по начин, който лишава Мюлер от достъп от документи или свидетелски показания. Белият дом също е сътрудничил.  \r\nМюлер приключи разследването си на 22 март с предаването на поверителен доклад на правосъдния министър. Няколко дни по-късно Бар изпрати писмо до Конгреса, в която обясни, че Мюлер не е стигнал до заключението Тръмп да е възпрепятствал правосъдието, но подчерта докладът изрично не оправдава президента на САЩ.  Тереза Герова", "date": "2019.04.18", "title": "The Hill: Уилям Бар защити американския президент, описа като „безпрецедентна“ ситуацията, в която е бил поставен"}
{"url": "http://www.focus-news.net/news/2019/04/18/2648334/donald-tramp-za-doklada-na-myuler-imam-hubav-den.html", "text": "Държавният глава на САЩ Доналд Тръмп прие с радост заключенията в преработения доклад на специалния прокурор Робърт Мюлер, като заяви, че има „хубав ден“, предава  AFP . \r\nТръмп определи двугодишното разследване на това дали кампанията му е влязла в сътрудничество с руски агенти, намесвали се в президентските избори в САЩ през 2016 г. като „измама\", която „никога повече не трябва да се случва на друг президент\". \r\nБелият дом е сътрудничил напълно с разследването на специалния прокурор Робърт Мюлер и държавният глава на САЩ Доналд Тръмп не е предприел никакви действия, за да възпрепятства работата му. Това е заключението в преработения доклад, който представи американският министър на правосъдието Уилям Бар по-рано през деня. \r\n„Съществуват значителни доказателства, които показват, че президентът е бил разочарован и разгневен от искреното си убеждение, че разследването подкопава неговото управление и е задвижвано от неговите политически опоненти\", поясни Бар. \r\n„Въпреки това, Белият дом е сътрудничил изцяло на разследването на специалния прокурор, като е предоставял неограничен достъп до кампаниите и документите си, насочвайки висшите помощници да дават свидетелски показания свободно и без да претендират за привилегии. В същото време президентът не е предприел никакви действия, с които всъщност да лиши специалния прокурор пт документите и свидетелите, необходими за приключване на разследването му\", категоричен бе Бар. Тереза Герова", "date": "2019.04.18", "title": "Доналд Тръмп за доклада на Мюлер: Имам хубав ден!"}
{"url": "http://www.focus-news.net/news/2019/04/18/2648351/predstoyashti-mezhdunarodni-sabitiya-za-19-april-agentsiya-fokus.html", "text": "Последен ден на кампанията преди президентските избори в Северна Македония. \r\n***  Привърженици на държавния глава на Сърбия Александър Вучич организират митинг. \r\n***  Претендентите за президентския пост в Украйна ще участват в дебат. \r\n***  Министрите на външните работи и отбраната на САЩ и Япония ще се срещнат за обсъждане на дипломацията към Северна Корея.  \r\n***  Представители на талибаните ще проведат среща с представителите на политическото ръководство на Афганистан. \r\n***  Католиците честват Разпети петък.  \r\n***  Мюсюлманската общност във Франция се събира на ежегодна среща. \r\n***", "date": "2019.04.18", "title": "Предстоящи международни събития за 19 април (Агенция „Фокус“)"}
{"url": "http://www.focus-news.net/news/2019/04/18/2648346/evrokomisaryat-mariya-gabriel-balgariya-e-edna-ot-nay-aktivnite-strani-v-es-v-koito-obrazovanieto-stoi-visoko-v-dnevniya-red.html", "text": "България е една от най-активните страни в ЕС, в които образованието стои високо в дневния ред. Това каза българският еврокомисар по цифрова икономика и цифрово общество Мария Габриел по време на граждански диалог на тема образование, който е част от платформата за граждански диалози „Европа в нашия дом“ , предаде репортер на  Агенция „Фокус“ . \r\n„Цифровизацията е част от ежедневието ни, но цифрите не са толкова добри - едва 44% от европейските граждани имат основни цифрови умения. А след няколко години 90% от работните места ще изискват основни цифрови умения“, заяви Мария Габриел. Тя посочи, че 30% от работещите в България в областта на информационните технологии са жени, като средният процент за Европа е 16%. „В това отношение България има какво да даде на Европейския съюз“, подчерта еврокомисарят.  \r\nМария Габриел обясни, че по нейна идея през 2018 г. беше създадена програмата за платени стажове „Цифрова възможност“. „Имаме 10 млн. евро бюджет и целта е до края на 2020 г. 6 хил. студенти да преминат обучение. До този момент – за 9 месеца, са сключени над 2800 стажа. И ми се иска да превърнем този проект в една малка история на успеха на ЕС, за да може в следващия бюджет финансирането да е по-голямо и да обхванем колкото се може повече млади хора“, заяви тя и посочи, че образованието предопределя пътя на една страна и на една нация.  \r\nМария Габриел посочи, че България е една от най-активните страни в ЕС, в които образованието стои високо в дневния ред. Тя посочи, че за да може да се развиват всички други сфери, трябва на първо място да се развива образованието. \r\nЦветилена СИМЕОНОВА", "date": "2019.04.18", "title": "Еврокомисарят Мария Габриел: България е една от най-активните страни в ЕС, в които образованието стои високо в дневния ред"}
{"url": "http://www.focus-news.net/news/2019/04/18/2648350/sofiya-mazh-e-s-izgaryaniya-sled-kato-avtomobilat-mu-se-e-zapalil-v-dvizhenie-na-kragovoto-krastovishte-pri-4-km-na-bul-tsarigradsko-shose.html", "text": "Мъж е с изгаряния, след като автомобилът му се е запалил в движение на кръговото кръстовище при 4 км на бул. \"Цариградско шосе\". Това съобщиха за  Агенция „Фокус“  от МВР. Шофьорът е с изгаряния и е откаран в болнично заведение. Инцидентът е станал около 18.00 часа.  \r\nТеодора ПАТРОНОВА", "date": "2019.04.18", "title": "София: Мъж е с изгаряния, след като автомобилът му се е запалил в движение на кръговото кръстовище при 4 км на бул. \"Цариградско шосе\""}
{"url": "http://www.focus-news.net/news/2019/04/18/2648355/rumen-ovcharov-bivsh-ministar-na-energetikata-ako-se-premahne-kafyavata-dobavka-drastichno-shte-se-uvelichi-tsenata-na-parnoto.html", "text": "Ако се премахне „кафявата добавка“ драстично ще се увеличи цената на парното. Това каза за обзорното предаване „Това е България“ на  Радио „Фокус“   Румен Овчаров, бивш министър на енергетиката. „Софийска топлофикация работи на природен газ, за който трябва някой да плаща. Софийска топлофикация има огромни задължения и непрекъснато разсрочва тези към Булгаргаз. Управляващите са внесли и промени в закона за енергетиката, за да угодят на част от работодателските организации и да намалят такса ангажименти към обществото. Предложението е за премахване на „кафявата добавка“. Премахнат ли я, топлофикация София умира или драстично ще се увеличи цената на парното, което ще довее до същото“, обясни той. Румен Овчаров каза още, че преди да се приемат политически решения, трябва  да се помисли, какъв ще бъде икономическия и социален ефект от тях.  \r\nЦоня СЪБЧЕВА", "date": "2019.04.18", "title": "Румен Овчаров, бивш министър на енергетиката: Ако се премахне „кафявата добавка“, драстично ще се увеличи цената на парното"}
{"url": "http://www.focus-news.net/news/2019/04/18/2648356/veliko-tarnovo-mokri-sa-patnite-nastilki-na-teritoriyata-na-oblastta-vali-dazhd.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Вали дъжд. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по път Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.04.18", "title": "Велико Търново: Мокри са пътните настилки на територията на областта, вали дъжд"}
{"url": "http://www.focus-news.net/news/2019/04/18/2648349/veliko-tarnovo-44-filma-sa-nominirani-za-nagrada-ot-mezhdunarodniya-festival-na-turisticheskite-filmi-na-iztochniya-bryag-na-evropa.html", "text": "44 филма са номинирани за награда от Международния фестивал на туристическите филми „На Източния бряг на Европа“. Това каза пред журбалисти изпълнителният директор на фестивала Мария Карагьозова, предаде репортер на  Радио „Фокус“ – Велико Търново . Форумът се провежда за 15-ти пореден път в рамките на XVI Международно туристическо изложение „Културен туризъм“. Продукциите тази година са от 21 държави и ще се състезават помежду си за престижното звание „най-добра туристическа продукция“ и Гранд При. Официалната церемония по връчване на наградите ще се проведе тази вечер в Калоянова крепост.  \r\n„Много ясно през това издание на фестивала пролича тенденцията, че в сферата на туристическата реклама се налагат сюжетните продукции, т.е. конкуренцията вече е кой ще разкаже по-интересна и по-провокативна история за своята дестинация или за своя продукт. С всяко издание фестивалът става все по-важен за българския туризъм, защото представяме постиженията на туристическата реклама по света, представяме новите тенденции, виждаме нови идеи за създаване на туристически продукти. Освен това поръчителите на рекламни клипове, рекламни филми, пътеписи в туризма си изработват по-ясни критерии как да избират изпълнителите на тяхната комуникационна кампания. Не на последно място срещата с екипи от различни култури обогатява нашето виждане за културния туризъм и за презентирането на туризма въобще“, посочи Карагьозова. \r\nТя допълни, че всички желаещи могат да се насладят на филмовите ленти в рамките на Международно туристическо изложение „Културен туризъм“. Те ще бъдат излъчвани на голям екран пред Двореца на културата и спорта. \r\nНадежда КРЪСТЕВА", "date": "2019.04.18", "title": "Велико Търново: 44 филма са номинирани за награда от Международния фестивал на туристическите филми „На Източния бряг на Европа“"}
{"url": "http://www.focus-news.net/news/2019/04/18/2648357/sofiya-kampaniyata-kapachki-za-badeshte-e-sabrala-v-stolitsata-52-000-kg-plastmasa.html", "text": "В София кампанията „Капачки за бъдеще“ е събрала 52 000 кг пластмаса. Това съобщиха от кампанията  \"Капачки за бъдеще\" . На 13 април се проведе четвъртото голямо събиране на капачки в България. Събраната пластмаса от тази кампания е два пъти повече от предната, която се проведе есента на 2018 година. За година и половина са рециклирани над 130 000 кг пластмаса. Средства от нея, заедно с дарените пари от доброволци ще послужат за закупуването на общо 6 кувьоза. От предните кампании „Капачки за бъдеще“ са закупили 11 кувьоза. Целта на кампанията е до края на 2019 да успее да събере достатъчно средства, за да може да се подменят всички стари и амортизирани кувьози в по-малките населени места.", "date": "2019.04.18", "title": "София: Кампанията „Капачки за бъдеще“ е събрала в столицата 52 000 кг пластмаса"}
{"url": "http://www.focus-news.net/news/2019/04/18/2648352/rumen-ovcharov-bivsh-ministar-na-energetikata-ako-nyama-tranzit-sled-kraya-na-godinata-prez-ukrayna-a-balgariya-ne-e-izgradila-vrazkata-s-turtsiya-na-turski-potok-ostavame-bez-dostavki-na-priroden-gaz.html", "text": "Ако няма транзит след края на годината през Украйна, а България не е изградила връзката с Турция на „Турски поток“ оставаме без доставки на природен газ. Това каза за обзорното предаване „Това е България“ на  Радио „Фокус“   Румен Овчаров, бивш министър на енергетиката. Той обясни, че ако това стане, ще трябва да разчитаме на хранилището в Чирен и на доставки по газопровода от Гърция. „Приказките за диверсификация и тези за други възможности си остават само приказки. Даже и да бяхме направили връзката с Гърция, от там няма от какво да дойде. Ние не сме в изключителна ситуация. Тръбопроводният газ е газ, който стига до там, до където стига тръбата. След като тръбата престава да се пълни с газ, значи няма да има и газ. Енергетиката стана преди всичко геополитика, после политика и едва накрая икономика и технология. Точно това е страшното и заради това България може да остане без природен газ през тази година. При нормални взаимоотношения между ЕС и Русия не би следвало да стигаме до там, че да се страхуваме, че през Украйна транзитът ще спре от днес за утре. За съжаление сме изправени пред тази ситуация, в която големи политически сили си играят игра с Русия, а опасността ние да платим цената е много голяма“, обясни той. Румен Овчаров обясни, че двете поправки в допълнението за газовата директива към Третият енергиен пакет на ЕС няма да засегнат българската част от „Турски поток“.  \r\nЦоня СЪБЧЕВА", "date": "2019.04.18", "title": "Румен Овчаров, бивш министър на енергетиката: Ако няма транзит след края на годината през Украйна, а България не е изградила връзката с Турция на „Турски поток“, оставаме без доставки на природен газ"}
{"url": "http://www.focus-news.net/news/2019/04/18/2648361/ria-novosti-viktor-orban-e-predlozhil-na-polyatsite-da-si-podelyat-ukrayna.html", "text": "Министър-председателят на Унгария Виктор Орбан е предложил на Варшава да си „поделят Украйна“. Това твърди полският депутат Славомир Нитрас, предава  РИА Новости . \r\n„По време на украинската криза Орбан ни убеждаваше да превземем страната и да си я поделим“, цитират думите на Нитрас полски медии, на които се позовава руската агенция. \r\nПолският депутат определи унгарския премиер като „много опасен и умен човек“, който се стреми към преразглеждане на европейските граници. Нитрас обаче не поясни кога и къде Орбан е отправил съответното предложение.  \r\nНапрежението между Киев и Будапеща възникна около приемането в Украйна на нов образователен закон, който съществено ограничи възможностите за обучение на езиците на националните малцинства в страната. Това се случи през 2017 г., припомня агецията.  \r\nПрез октомври 2018 г. Киев обяви унгарския консул за персона нон грата. Причината: в Киев бяха възмутени от решението на унгарското консулство да даде на украинците, живеещи в Закарпатска област, унгарски паспорти. Будапеща отговори със същата мярка, а освен това заплаши Киев да възпрепятства европейската интеграция на страната.  \r\nНа фона на нарастващото напрежение Орбан обяви невъзможността за сътрудничество между двете страни. Неговото изявление беше причина украинското външно министерство да внесе протестна нота пред унгарския посланик Ищван Айдйарто. Тереза Герова", "date": "2019.04.18", "title": "РИА Новости: Виктор Орбан е предложил на поляците да си „поделят Украйна“"}
{"url": "http://www.focus-news.net/news/2019/04/18/2648354/vyara-aleksieva-rayonna-prokuratura-varna-nakazanie-ot-1-do-6-godini-zatvor-mozhe-da-poluchi-motoristat-predizvikal-katastrofata-na-bul-treti-mart.html", "text": "Ако бъде признат за виновен водачът, предизвикал катастрофата на бул. „Трети март“ във Варна вчера вечерта, може да получи ефективна присъда от една до шест години. Това каза за  Радио „Фокус“ – Варна  говорителят на Районната прокуратура Вяра Алексиева във връзка със случая с неправоспособен мотоциклетист, причинил катастрофа на бул. „Трети март“, след която 35-годишна жена е с опасност за живота. Според прокурор Алексиева тепърва предстои установяването на други обстоятелства около квалификацията на деянието. Утре най-вероятно прокуратурата ще поиска от съда постоянно задържане за 23-годишния мъж, управлявал без книжка мотоциклет с изтекла регистрация и табели за друго превозно средство, които се издирват. \r\nДиана СТОЕВА", "date": "2019.04.18", "title": "Вяра Алексиева, Районна прокуратура – Варна: Наказание от 1 до 6 години затвор може да получи мотористът, предизвикал катастрофата на бул. „Трети март“"}
{"url": "http://www.focus-news.net/news/2019/04/18/2648360/katya-sungarska-tssmp-sofiya-vodachat-na-zapaliliya-se-lek-avtomobil-v-stolitsata-e-s-izgaryaniya-po-litseto.html", "text": "Водачът на запалилия се лек автомобил в столицата е с изгаряния по лицето. Това съобщи за  Агенция „Фокус“  говорителят на Центъра за спешна медицинска помощ (ЦСМП) в София Катя Сунгарска. „Сигналът към „Спешна помощ“ е получен към 18.16 часа и на деветата минута линейката е на мястото. Водачът е с изгаряния по лицето, не са тежки и животозастрашаващи и сме го транспортирали към УМБАЛСМ „Н. И. Пирогов“, каза Сунгарска. „Инцидентът се случва до бензиностанция „Еко“ до бул. „Цариградско шосе“ на кръговото кръстовище на 4-ти километър\", обясни Сунгарска.  \r\nПо информация на Агенция \"Фокус\" най-вероятно инцидентът е възникнал заради гръмнала газова бутилка след зареждане. \r\nТеодора ПАТРОНОВА", "date": "2019.04.18", "title": "Катя Сунгарска, ЦСМП-София: Водачът на запалилия се лек автомобил в столицата е с изгаряния по лицето"}
{"url": "http://www.focus-news.net/news/2019/04/18/2648363/yanka-takeva-sbu-v-nay-skoro-vreme-tryabva-da-se-prieme-strategiyata-za-vazpitatelnata-rabota-v-uchilishte.html", "text": "В най-скоро време трябва да се приеме стратегията за възпитателната работа в училище. Това каза председателят на Синдиката на българските учители (СБУ) Янка Такева по време на граждански диалог на тема образование, който е част от платформата за граждански диалози „Европа в нашия дом“, предаде репортер на  Агенция „Фокус“ . \r\n„Мисля, че Йорданка Фандъкова е най-щастливият кмет на София - от 140 години първият учител жена кмет на София. Всички ние работим така, че да можем да отговорим на новите предизвикателства и на обществените процеси, които толкова бързо се развиват във всички сектори. И модел за това трябва да се задава от образователната система“, заяви Такева. \r\nТя благодари и на министъра на образованието Красимир Вълчев и посочи, че образователната система е уцелила в десетката с него. „Ние в образователната система трябва да се съберем малко, защото много се разширихме. Много неща ни дойдоха като ангажименти и изпускаме най-важното – мотивацията на младите хора за учене и тяхното отношение към институцията, към която принадлежат. Имаме проблеми в тази посока и затова съм убедена, че с всички останали неща, които вършим като спирала около главната цел на образованието, ще трябва да обърнем пирамидата и да попитаме кое е това, което ще накара младите хора да дойдат в образованието. Те казаха, че компромис могат да направят с работната заплата, но компромис с техния авторитет и тяхната личност няма да направят“, обясни Такева. Тя подчерта, че този проблем трябва да бъде обект на всички, които работят в образованието. \r\nТакева посочи, че в най-скоро време трябва да се приеме и стратегията за възпитателната работа в училище, която е разработена от МОН. \r\nЦветилена СИМЕОНОВА", "date": "2019.04.18", "title": "Янка Такева, СБУ: В най-скоро време трябва да се приеме стратегията за възпитателната работа в училище"}
{"url": "http://www.focus-news.net/news/2019/04/18/2648366/pazardzhik-tsentar-po-mediatsiya-otvarya-vrati-na-19-april.html", "text": "Център по медиация отваря врати в Пазарджик на 19 април, съобщиха от Пресцентъра на  Окръжния съд  в областния град. Новата гражданска институция ще се помещава в Съдебната палата. Гости ще бъдат представител на Апелативен съд – Пловдив, председатели на окръжни и районни съдилища от страната, представители на обществени институции и неправителствени организации, медиатори, адвокати. Адвокат Албена Комитова от Центъра за разрешаване на спорове ще представи медиацията – способ за доброволно разрешаване на спорове, при който страните се подпомагат от трето, неутрално лице, за постигане на взаимно приемливо споразумение. По време на дискусията ще бъде споделен опит и добри практики от функционирането на вече изградени такива центрове в съдилищата, както и възможностите за сътрудничеството с обществени институции и неправителствени организации. Откриването е в 11.00 часа.", "date": "2019.04.18", "title": "Пазарджик: Център по медиация отваря врати на 19 април"}
{"url": "http://www.focus-news.net/news/2019/04/18/2648362/manov-genov-bsp-predlozheniyat-variant-na-tol-sistemata-shte-izleze-dosta-skapichak-na-balgarskite-danakoplattsi.html", "text": "Предложеният вариант на тол системата ще излезе доста скъпичък на българските данъкоплатци. Това каза за предаването „Червена линия“ по  Радио „Фокус“  народният представител от ПГ на \"БСП за България\" и член на Регионална комисия Манол Генов. Той обърна внимание, че един път са дадени пари за консултации със Световната банка по тол системата. „Имаме друг договор с банката, за да ни научат как да я прилагаме. Случва се така, че процентът, който трябва да се отдели, за да обслужва цялата система, въобще не е малък и варира около 20%. Това поставя много въпросителни как и защо това е направено по този начин? БСП излезе с позиция, за да защити интереса на превозвачите и на хората, които ползват услугата транспорт. Ние предложихме редукция на обхвата на тази система. Предложихме автобусите да не плащат тол таксите, а да плащат само винетките, които плащат досега. Автобусни линии, които кръстосват из страната имат сключени договори, оферирани цени на билетите. Това може да доведе до рязко поскъпване на цените на тази услуга, която в ще се отрази рязко на джоба на българския гражданин, който ползва този вид транспорт“, коментира Манол Генов.  \r\nПо думите му друг е въпросът с бизнеса. „Един път той вози. Втори път има бизнеси, които се ползват от тази услуга. При евтините стоки, които се превозват, ще бъде изключително високо отражението на стойността на тол таксата в калкулираната цена на транспорта. Затова предлагаме да бъде намален обхватът на тол таксите, той да важи само за магистралите и първокласните пътища и по всеки един маршрут и по всяко едно разстояние от точка А до точка B да има алтернативни маршрути, които да са безплатни и те да не подлежат на тол такси“, подчерта народният представител от ПГ на „БСП за България“.  \r\nМанол Генов прогнозира, че тази система едва ли ще заработи на 16 август предвид несъвършенствата, като има и предвид случващото се в момента. „Готовността на Пътната агенция клонеше към нула в края на годината. Сега се правят някакви проби. Има новоназначена тол полиция. Какво тя проверява, как проверява и дали тези първоначални тестове, с които се работи в момента ще дадат своя резултат до 16 август, е дълбоко съмнително“, обясни Генов. По думите му самата наредба, която регулира и регламентира цените, които се предлагат за тол таксите, е изключително несъвършена. „Тук не е взета и препоръката на Световната банка, която и ние предлагаме, а именно цените за тол такстите да бъдат 60% от предложените максимални цени от банката, да може тази система да се изпробва, да се видят нейните недостатъци, които впоследствие да бъдат отстранявани“, уточни още народният представител от ПГ на „БСП за България“.  \r\nТой обясни, че БСП не е против това ползващите услугата да плащат. „Виждаме вече години наред проблема с ремонта, с рехабилитацията на пътищата“, каза той и го определи като системен. По думите му състоянието на част от 20 хил. км от репубилканската пътна мрежа е изключително лошо. „Същото е експлоатационното състояние за общинските пътища. Дълбоко се съмняваме, че тази система ще заработи на 16 август“, посочи още Манол Генов.  \r\nПопитан дали прогнозира проблеми с тол системата, Генов обясни, че и превозвачите няма да бъдат съгласни. „Чуваме вече техния глас, техните протести след излизане на предложената наредба. Мисля, че ще има голям отпор от превозваческия бизнес за приеманото й в този й вид. Според мен няма достатъчно технологично и физическо време. Ние много пъти питахме от парламентарни трибуна и по други поводи защо я няма тази наредба. Трябва да се чуе гласът на всички, които ще плащат и които ще ползват тази услуга“, обясни още той.  \r\nДеница КИТАНОВА", "date": "2019.04.18", "title": "Манов Генов, БСП: Предложеният вариант на тол системата ще излезе доста скъпичък на българските данъкоплатци"}
{"url": "http://www.focus-news.net/news/2019/04/18/2648367/sport-adrian-andreev-dade-samo-tri-geyma-na-amerikanets-vav-florida.html", "text": "Адриан Андреев се класира за втория кръг на турнира по тенис на червени кортове в Ориндж Парк (Флорида, САЩ) с награден фонд 15 хиляди долара. \r\nАндреев надигра убедително на старта участващия с „уайлд кард“ представител на домакините Роналд Хохман с 6:1, 6:2 за 63 минути. \r\nВъв втория кръг 17-годишният българин ще играе срещу румънския квалификант Драгош Константин Игнат. \r\nВенцислав ДРАГОМАНОВ", "date": "2019.04.18", "title": "Спорт: Адриан Андреев даде само три гейма на американец във Флорида"}
{"url": "http://www.focus-news.net/news/2019/04/18/2648358/kathimerini-anarhistka-grupirovka-poe-otgovornost-za-atakata-sreshtu-ruskoto-konsulstvo-v-atina.html", "text": "Анархистката групировка „Сговор за отмъщение FAI / IFR Михаил Жлобицки\", пое отговорност за експлозията в руското консулство в Атина от 22 март, причинена от граната, съобщава електронното издание на гръцкия ежедневник  Kathimerini . \r\nПри нападението нямаше пострадали, единствено бяха нанесени малки материални щети. \r\nВ изявление, публикувано в интернет, групировката разкритикува „държавния авторитаризъм\" на Русия,  „национализма и шовинизма\", илюстриран от вътрешната и външната й политика, и изрази солидарност с редица задържани анархисти. \r\nFAI/IFR по-рано пое отговорността за нападение в пощенска станция в град Патра, допълва изданието. Агенция „Фокус“ припомня: \r\nНа 31 октомври 2018 г. 17-годишният руски анархист Михаил Жлобицки се взриви в сградата на Федералната служба за сигурност на Рускатафедерация в Архангелск, ранявайки трима души.  Минути преди взрива той оставя послание, в което обяснява мотивите за деянието си. Впоследствие различни анархистки групировки започват да го героизират. Тереза Герова", "date": "2019.04.18", "title": "Kathimerini: Анархистка групировка пое отговорност за атаката срещу руското консулство в Атина"}
{"url": "http://www.focus-news.net/news/2019/04/18/2648353/evrodeputatat-eva-maydel-segashnoto-upravlenie-e-edinstvenoto-koeto-e-dokazalo-che-mozhe-da-raboti-za-uspeshnoto-razvitie-na-obrazovanieto.html", "text": "Сегашното управление е единственото, което е доказало, че може да работи за успешното развитие на образованието. Това каза евродепутатът от ГЕРБ Ева Майдел по време на граждански диалог на тема образование, който е част от платформата за граждански диалози „Европа в нашия дом“ , предаде репортер на  Агенция „Фокус“ . \r\n„За първи път от толкова много години виждам как едно управление поема конкретен ангажимент за повече инвестиции в образованието и започва да го изпълнява“, заяви Ева Майдел и посочи, че за нея е чест, че евродепутатите от ГЕРБ имат възможността да се включат в това. „Вярвам, че образованието трябва да е приоритетът на приоритетите на всяко едно управление. Затова вярвам и че с всички проекти, които реализираме, успяваме да допринесем в  работата на правителството“, обясни тя и подчерта, че заради това е било създадено обединението „Образование България 2030“. „Измерваме 4 индикатора за напредък – равен достъп до качествено образование, добри резултати на учениците – слабите оценки са намалели, а отличните са се увеличили, приложимост на образованието – да отговори на нуждите на бизнеса, и образователна макроикономика“, обясни тя. \r\nЕва Майдел посочи, че за да се постигнат средните стандарти на грамотност не е достатъчно. „Европа иска да създаде икономика, основана на технологиите и личната инициатива. Но за да успеем да направим това, трябва всеки един от нас да се въоръжи с уменията, които ще ни помогнат да успяваме“, коментира тя.  \r\n„Резултатите в образованието идват бавно. И смятам, че сегашното управление е единственото, което е доказало, че може да работи в тази посока“, заяви Ева Майдел. „Вярвам, че образованието е нашият шанс България да се развива като можеща и модерна държава“, каза още тя. \r\nЦветилена СИМЕОНОВА", "date": "2019.04.18", "title": "Евродепутатът Ева Майдел: Сегашното управление е единственото, което е доказало, че може да работи за успешното развитие на образованието"}
{"url": "http://www.focus-news.net/news/2019/04/18/2648368/d-r-boyan-balev-listata-na-bsp-za-balgariya-izlachva-volya-za-promyana-partiyata-vliza-v-izborite-kato-favorit-za-tyahnoto-spechelvane.html", "text": "Листата на „БСП за България“ излъчва воля за промяна - партията влиза в изборите като фаворит за тяхното спечелване. Това каза за предаването „Червена линия“ по  Радио „Фокус“  политологът д-р Боян Балев, който е член на Националния съвет на БСП. По думите му именно промяната ще е ключовата дума в предстоящата кампания. „Листата е изключително балансирана. В нея има нови лица, което е изключително важно. Има и знакови лица. Това ще е определящо за тази кампания“, каза още Балев. Той обърна внимание на прогнозите, които показват, че БСП влиза в изборите като фаворит за тяхното спечелване. „Включително и някои социологически агенции, които не симпатизират на БСП, са принудени да признаят този факт. Кампанията на БСП реално стартира още с работата по проекта „Визия за България“. В продължение на няколко месеца БСП се утвърди като единствената алтернатива на настоящото управление. Единствената партия, която има идея какво трябва да се случи в България след като приключи управлението на ГЕРБ. Това според мен е определящо. Това е една от причините БСП да има такива резултати в социологическите проучвания. Разбира се от голямо значение са процесите, които текат в управляващите“, обясни политологът. Според него в ГЕРБ, в патриотичните формации има поредица от скандали и те се отразяват на резултатите. Той посочи, че скандалът с апартаментите не е първият. „Това управление влиза от скандал в скандал. Винаги скандалите са свързани с корупция. Може много да говорим. Сега сме на „Апартаментгейт“, преди това беше скандалът с продаване на българско гражданство, преди него - „Суджукгейт“. Вървеше темата с бившия министър Делян Добрев и неговите роднини в Хасково“, допълни Балев. Според него новото при скандала с апартаментите е, че е извел наяве тежък конфликт в ГЕРБ. „Очевидно Цветан Цветанов вече не се ползва с тази международна подкрепа, от която се ползваше преди. Има много сериозен външен интерес около този скандал. Има натиск от ЕК да се стигне докрай при установяването на истината за тези апартаменти, за начина на придобиване на имуществото“, допълни още Балев. Той прогнозира, че този скандал тепърва ще се развива. \r\nДеница КИТАНОВА", "date": "2019.04.18", "title": "Д-р Боян Балев: Листата на „БСП за България“ излъчва воля за промяна - партията влиза в изборите като фаворит за тяхното спечелване"}
{"url": "http://www.focus-news.net/news/2019/04/18/2648364/mariya-poyrazova-nipirogov-ima-samneniya-za-inhalatsionna-travma-na-vodacha-na-zapaliliya-se-avtomobil-v-stolitsata.html", "text": "Има съмнения за инхалационна травма на водача на запалилия се автомобил в столицата. Това каза за  Агенция „Фокус“  говорителят на УМБАЛСМ „Н. И. Пирогов“ Мария Пойразова. Тя допълни, че има различни като дълбочина изгаряния в областта на главата и горните крайници. Мъжът остава в болница.  \r\nТеодора ПАТРОНОВА", "date": "2019.04.18", "title": "Мария Пойразова, „Н.И.Пирогов“: Има съмнения за инхалационна травма на водача на запалилия се автомобил в столицата"}
{"url": "http://www.focus-news.net/news/2019/04/18/2648359/ministar-krasimir-valchev-uvelichavame-zaplatite-na-pedagogicheskiya-personal-za-da-motivirame-nay-dobrite-uchenitsi-da-stanat-uchiteli.html", "text": "Увеличаваме заплатите на педагогическия персонал, за да мотивираме най-добрите ученици да станат учители. Това каза министърът на образованието и науката Красимир Вълчев по време на граждански диалог на тема образование, който е част от платформата за граждански диалози „Европа в нашия дом“, предаде репортер на  Агенция „Фокус“ . \r\n„Предизвикателствата пред нас са големи. Увеличава се броят на децата от семейства с липса на отговорност към образованието, имаме очакван недостиг на специалисти, имаме очакван недостиг на кадри във всички сфери. В София тези неща не се усещат толкова, но ще се почувства и тук. Всички системи ще трябва да се пренастроят към това да бъдат с по-малко хора“, заяви Вълчев. Той посочи, че след 10-15 години ще станат още по-мащабни трансформации и голяма част от професиите ще изискват задълбочено взаимодействие с машини, базирани на изкуствен интелект. „За да отговорим на това, всички трябва да работим заедно“, коментира образователният министър. \r\nВълчев посочи, че най-много се разчита на учителите. „Учителите са най-важни, защото ако имаме добри учители, ще имаме добри специалисти и в другите сфери. Затова е необходимо увеличение на заплатите – да мотивираме най-добрите ученици да бъдат учители. Средствата са заложени – 360 млн. лв. ще бъдат за следващата и по-следващата година за увеличение на заплатите на педагогическия персонал. Искаме да привлечем възможно най-много хора в системата“, обясни той. Вълчев посочи, че трябва да се запази разумната бюджетна политика в образованието, защото тя е предпоставка за по-нататъшното развитие на страната. \r\nЦветилена СИМЕОНОВА", "date": "2019.04.18", "title": "Министър Красимир Вълчев: Увеличаваме заплатите на педагогическия персонал, за да мотивираме най-добрите ученици да станат учители"}
{"url": "http://www.focus-news.net/news/2019/04/18/2648370/edi-rama-vizite-za-albantsite-ne-se-vrashtat-reshenieto-na-niderlandskiya-parlament-e-chast-ot-vatreshnopoliticheski-igri.html", "text": "Визите за албанските граждани, пътуващи в страните от Шенгенското пространство, няма да бъдат върнати. Това увери министър-председателят на Албания Еди Рама, коментирайки решението на нидерландския парламент, предава македонската електронна медия  A1 On . \r\nРама бе категоричен – Европейският същз не би допуснал подобно нещо, а гласуването в Нидерландия е „част от вътрешнополитическата борба в страната“ и вследствие от антиимигрантската политика на страната, както и на противопоставянето й на разширяването на Общността. \r\nПо-рано тази седмица парламентът на Нидерландия гласува в подкрепа на предложение от група депутати за връщане на визите за граждани на Албания. \r\n„Това решение дава право на правителството на Нидерландия да се обърне към Брюксел, тъй като Европейският съюз има последната дума по отношение на искането за връщане на визите за албанските граждани“, коментираха медии в Тирана.  \r\nИскането за премахване на визите за албански граждани бе мотивирано с увеличаването на престъпността на членовете на албанската мафия на територията на Нидерландия. Според холандците престъпните организации злоупотребяват с възможността да пътуват без визи в цяла Европа и разширяват мрежата си за контрабанда. \r\n„Бяхме принудени да поискаме връщане на визите за Албания по различни причини, включително предотвратяването на трансграничната престъпност. Молим правителството да внесе искане до Европейската комисия да започне процедура за незабавно премахване на либерализирането на визовия режим, тъй като много албанци, пристигащи в Нидерландия като туристи, са замесени в трафика на наркотици и хора към Великобритания“, се казва в искането на групата депутати, внесла предложението за обсъждане.  \r\nНа парламентарната сесия нидерландският външен министър Стеф Блок заяви, че затягането на визовия режим е неоснователно и че може да усложни отношенията с Албания. Тереза Герова", "date": "2019.04.18", "title": "Еди Рама: Визите за албанците не се връщат, решението на нидерландския парламент е част от вътрешнополитически игри"}
{"url": "http://www.focus-news.net/news/2019/04/18/2648389/blagoevgrad-nad-3-000-lv-sa-sabrani-na-detski-blagotvoritelen-bazar-v-simitli-v-pomosht-na-stanislav-ilyovski-koyto-se-nuzhdae-ot-speshno-lechenie.html", "text": "Над 3 000 лв. са събрани на детски благотворителен базар, организиран от учениците от СУ „Св. Св. Кирил и Методий“  в Симитли в помощ на Станислав Ильовски, който се нуждае от спешно лечение. Това съобщиха за  Радио „Фокус“ – Пирин  организаторите на инициативата. В рамките на два дни деца от града са продавали и купували вкусни домашно приготвени храни, с които да подпомогнат кампанията „Пролет за Станислав“. Само през вчерашния ден на площада са били продадени кексчета, кифлички и сладки за 1 891,30 лева. Сумата се очаква да нарасне и още. Парите се прибавят към вече събраните от кулинарния базар в понеделник в голямото междучасие на първа и втора смени в училището – 1 617,15 лева и дарените от педагогическия колектив и помощен персонал в гимназията в Симитли 1 910 лева. До този момент общо събраните пари са 5 472,45 от инициативата и ангажираността на училището към общата кауза „Пролет за Станислав“. Събитията в подкрепа на нуждаещия се мъж продължават и днес, когато ще се проведе традиционна Великденска изложба на яйца, козунаци и украса. Тя ще се състои в Изложбената зала в читалището. В петък – 19 април пък ще се проведе концерт, който ще бъде от 17.30 часа в Спортната зала на град Симитли. А в събота на 20 април и в Крупник се организира пролетен благотворителен концерт. Там, в читалището ще се състои тържество „Пролетна магия“  с участието на децата от детската градина и училището, самодейците към читалището. Благотворително за Станислав е приел поканата да пее Никола Тодоров. Станислав пътува за Турция на следващия ден – 22 април, която ще бъде манипулацията му в болницата. Станислав Ильовски е 24-годишен, заболяването му е, на разбираем език за всеки, увреждане на крайниците, което увреждане не позволява самостоятелни движения. Сега за Станислав има надежда, преди месец в клиника –WV Hospital в Турция, Истанбул е направено първото вливане на стволови клетки на Станислав. Това му дава изключителен шанс за значително подобрение. На 22-ри април предстои ново вливане, чието въздействие ще е решаващо за следващите. За това събираме парите. \r\nА ако някой междувременно има желание и възможност да дари пари, може да го направи и с банков превод: \r\nИнвестбанк АД \r\nIBAN: BG90IORT80487091130200 \r\nBIC: IORTBGSF В полза на Станислав Иванов Ильовски. \r\nЛивия НИНОВА", "date": "2019.04.18", "title": "Благоевград: Над 3 000 лв. са събрани на детски благотворителен базар в Симитли в помощ на Станислав Ильовски, който се нуждае от спешно лечение"}
{"url": "http://www.focus-news.net/news/2019/04/18/2648365/dokladat-na-myuler-predizborniyat-shtat-na-tramp-e-tayal-nadezhdi-che-sreshtata-s-rusnatsite-shte-zasili-perspektivite-mu-v-prezidentskata-nadprevara.html", "text": "На 9 юни 2016. Представители на щаба на Доналд Тръмп са провели среща с руски адвокат с изричната надежда да получат материал, за да увеличи шансовете на кандидата на републиканците за президентския пост в САЩ. Това става ясно от преработения доклад на специалния прокурор Робърт Мюлер, предава  AFP . \r\nСрещата не е довела до резултати, но въпреки това показва, че щабът на Тръмп е бил готов да извлече полза от Москва за досиета и съобщения от кампанията на съперника му за поста Хилари Клинтън. \r\n„Писмените съобщения за провеждане на срещата показаха, че кампанията очакваше да получи информация от Русия, която би могла да подпомогне изборните перспективи на Тръмп\", се казва в доклада. \r\nМюлер реши, че на срещата, която е основен акцент в неговото разследване, не се е стигнало до споразумение на ниво „престъпна конспирация“. Но съгласно думите му, тя показва, че кампанията на Тръмп „очакваше, че ще извлече полза от открадната и разпространената  чрез руските усилия информация\". Тереза Герова", "date": "2019.04.18", "title": "Докладът на Мюлер: Предизборният щат на Тръмп е таял надежди, че срещата с руснаците ще засили перспективите му в президентската надпревара"}
{"url": "http://www.focus-news.net/news/2019/04/18/2648390/noka-preporachva-grazhdanite-da-tarsyat-siniya-pechat-na-balgarskoto-agneshko.html", "text": "Да се търси и купува агнешко месо с гарантиран български произход около Великден препоръчва Националната овцевъдна и козевъдна асоциация /НОКА/.  Агнешкото с произход България задължително трябва да е маркирано със син печат, а вносното – с червен. Червена маркировка трябва да има и на закланите в български кланици вносни агнета, съобщиха от  НОКА . \r\nМаркировката трябва да бъде поставена на външната повърхност на кланичния труп, по такъв начин, че ако той се разреже на половини или четвъртини, всяко парче да има печат. При покупка на по-дребни разфасовки в магазините задължително трябва да се обозначава и страната на произход. \r\nСпоред новите изисквания на всеки магазинен щанд, където се предлага агнешко трябва да има и табела с три обозначения: страна на произход на животното, на отглеждане и на клане. Целта е потребителите .да имат възможност за информиран избор, уточни председателят на НОКА Симеон Караколев. \r\nПоставянето на табели е инициатива на браншовата организация, утвърдена от Българската агенция за безопасност на храните /БАБХ/ от този месец. По-добрата информираност на потребителите ще стимулира продажбите на българско месо, ще ограничи срива в цените и ще помогне при справянето със сивата икономика, категорични са от асоциацията. \r\nВ специално отворено писмо производителите призовават търговските вериги да продават българско месо за предстоящите празници. \r\n„Имаме информация, че недобросъвестни търговци ще се опитат да продават агнешко от Македония като българско. Затова съветваме за Великден при възможност да се купува месо от най-близката ферма“, препоръчват от НОКА. \r\nЦената на агнешкото няма да е по-различна от миналогодишната. В момента  във ферма агнетата се продават средно на по 6 лева за килограм живо тегло, а от кланиците килограм месо излиза между 11 и 13 лева.", "date": "2019.04.18", "title": "НОКА препоръчва гражданите да търсят синия печат на българското агнешко"}
{"url": "http://www.focus-news.net/news/2019/04/18/2648372/ministar-krasimir-valchev-patriotichnoto-obrazovanie-vinagi-e-bilo-chast-ot-obrazovatelnata-sistema-i-nikoga-ne-sme-se-otkazvali-ot-nego.html", "text": "Патриотичното образование винаги е било част от образователната система и никога не сме се отказвали от него. Това каза министърът на образованието и науката Красимир Вълчев по време на граждански диалог на тема образование, който е част от платформата за граждански диалози „Европа в нашия дом“, предаде репортер на  Агенция „Фокус“ . \r\n„Няма кой друг освен образователната система да формира у учениците чувството за принадлежност“, заяви Вълчев. Той посочи, че по време на обиколките си в детски градини в страната е виждал как деца от небългарски произход са рецитирали български стихотворения. „Възпитателната функция е част от образованието и тя трябва да бъде по-силна“, каза още той и посочи, че съвсем скоро ще бъде представена Стратегията за възпитателната работа в училище, разработена от МОН. \r\nВълчев коментира и темата с българските диаспори и възможностите им за образование в България. Той посочи, че от 400 на 2000 души е разширен приемът на студенти от българските диаспори. По думите му МОН предприема различни действия, за да върне тези хора и да ги направи част от българското пространство. \r\nЦветилена СИМЕОНОВА", "date": "2019.04.18", "title": "Министър Красимир Вълчев: Патриотичното образование винаги е било част от образователната система и никога не сме се отказвали от него"}
{"url": "http://www.focus-news.net/news/2019/04/18/2648371/d-r-desislav-taskov-imenno-na-bsp-i-prilicha-parva-da-podade-raka-za-promeni-v-sektora-na-zdraveopazvaneto.html", "text": "Именно на БСП ѝ прилича първа да подаде ръка за промени в сектора на здравеопазването. Това каза в интервю за предаването „Червена линия“ по  Радио „Фокус“  кандидатът за евродепутат на „БСП за България“ д-р Десислав Тасков. Според него колкото и пари да наливаш в един нереформиран модел, това само ще направи безумно богати едни хора за сметка на здравето на всички останали. \"Освен изненадата, че съм в листата и доверието, което ми гласува ръководството на партията, искам да кажа, че дълбоко и винаги съм вярвал в ЕС. За мен Европа е демокрация, еволюция, дух, култура. В същото виждаме този тотален евроскептицизъм. Защо е всичко това? Хората виждат, че има един европейски елит, който обслужва един едър бизнес. Говоря като лекар, като човек, като българин и като европеец“, допълни още д-р Тасков. Според него трябва да има борба за запазване на националното достойнство, борба с неравенствата и с бедността. Той определи като знак на доверие участието си в листата на „БСП за България“. „Така го разбирам. Продължаваме. Много работа сършихме с „Визия за България. Достойни и хубави неща искаме да направим за здравеопазването. То е толкова надпартийна идея, че наистина е необходим един огромен политически гръб, пред който да могат да се получат тези страхотни, страшно трудна направима реформа в сектора“, допълни още д-р Тасков. „Когато искаме да променим нещо - трябва да покажем, че реално го искаме и го желаем. Много се надявам, че хората разбират, че трябва да се случи промяна. Смятам, че е за добро и за Европа, и за България. Пожелавам им да имат куража, смелостта и да го направят“, допълни още д-р Тасков. \r\nДеница КИТАНОВА", "date": "2019.04.18", "title": "Д-р Десислав Тасков: Именно на БСП ѝ прилича първа да подаде ръка за промени в сектора на здравеопазването"}
{"url": "http://www.focus-news.net/news/2019/04/18/2648392/dots-valeri-yotov-arheologicheski-muzey-varna-nyakogashniyat-asker-ambar-v-grada-e-stroen-ot-vliyatelniya-inzhener-pepe-mehmed.html", "text": "Военен склад и склад за жито, с което някога длъжници са покривали неплатените данъци към хазната е имало някога в района на днешната улица „Цар Симеон Първи“ и сградата на Научно-техническите съюзи (НТС). Наскоро екип от Регионалния исторически музей в града проучва обекта с разрешението на Министерството на културата. Това обясни в интервю за  Радио „Фокус“ – Варна  археологът и ръководител на разкопките доц. Валери Йотов. „За една приятна изненада, над части от крепостната стена на града от две епохи, бяха установени находки от 19 век. Това е един военен склад, който е бил построен специално от един инженер, по-късно влиятелна фигура в Османската империя – Пепе Мехмед“, обясни доц. Йотов. Според него, проектантът по-късно е бил управител на Триполитания или днешна Либия. Складът е бил изграден  веднага след големите опустошения, които Варна претърпява след една от руско-турските войни – през 1828 – 1829 година. „Буквално градът опустява, както се казва в доста писмени извори, но след това е възстановен по изричното настояване на султана Махмуд Втори. И това преустройство, буквално ново строителство е доста мащабно. Тогава Варна става един от най-модерните градове в тази част на Османската империя. Тогава е изградена много по-мащабна, като очертания и обхват крепостна стена, както и болница, а и други важни инфраструктурни проекти са направени“, каза още археологът. По думите му, преустройството на „Аскер амбарлъ“, се случва около 1832- 1834 година. По време на Кримската война, когато Варна е един логистичен център за бойните действия, водени основно в Крим, в този склад са се съхранявали много снаряди, които постоянно е трябвало да бъдат поддържани с вода. „Много е вероятно този склад да е бил преустроен след време в склад за зърно  – „Беглик амбар“, т.е. за събиране на данъците. Почти сигурно е, че такъв е бил той в последната третина на 19 век“, обясни доц. Йотов. Според него едно от доказателствата за това е, че складът се споменава в някои исторически извори, а в една от картите е наречен „Прав. Хам.“, което може да се тълкува, че е бил правителствен, държавен склад за събиране на данък в натура. „Ако някой не може да си плати в парични средства, се е договарял с данъчните служби да се изплати с товар от зърно. И на това място са се съхранявали тези товари. В началото на 1909 година складът не фигурира в картите, т.е. вече е бил разрушен“, каза още доц. Йотов. \r\nДиана СТОЕВА", "date": "2019.04.18", "title": "Доц. Валери Йотов, Археологически музей – Варна: Някогашният „Аскер амбар“ в града е строен от влиятелния инженер Пепе Мехмед"}
{"url": "http://www.focus-news.net/news/2019/04/18/2648391/savetnik-na-tsipras-atina-e-protiv-sanktsiite-sreshtu-rusiya-gratskata-ikonomika-strada.html", "text": "Санкциите срещу Русия и ответните мерки са нанесли щети на икономиката на Гърция и пречат на нейното развитие, заяви съветникът на гръцкия премиер по въпросите на сътрудничеството с Русия и Източна Европа Димитрис Веланис, цитиран от  РИА Новости . \r\n„Разбираме колко навреди на пазара това противопоставяне и аз лично смятам, че е неуместно политиката да се намесва в чистата икономика и да пречи на икономическото развитие. Уверен съм, че въпросът ще бъде решен“, заяви той. \r\nПо неговите думи, от ограничителните мерки страда износът на гръцки селскостопански стоки. Той напомни, че през миналата година експортът е намалял от 500-700 милиона евро до 170 милиона. \r\n„От това пострадаха гръцките производители и руския пазар, защото качеството на гръцките стоки е много по-високо от това на конкурентните продукти“, твърди Веланис. \r\nТой подчерта, че Атина е против рестрикциите. \r\n„Ние продължаваме да сме против санкциите. Бизнесът се старае да пробие, правителствата се опитват да се разберат помежду си каква е ползата от тези санкции. Засега те са в сила. Ние – и премиерът, и правителството – винаги сме казвали, че сме против тези санкции“, подчерта съветникът и призна, че тези мерки са взети без да се отчете мнението на страни, като Гърция. \r\nПо неговите думи, при организирана и внимателна работа стокооборота може да се увеличи многократно. Веланис призна, че Атина говори със срам за сегашните четири милиарда евро, тъй като е възможно обмена да е за десетки милиарди. \r\n„Работим за това. Правителството работи за това. То е реално. Можем да развием много отрасли, които в момента не участват в сътрудничеството“, отбеляза той. \r\nВеланис каза още, че „гръцките бизнесмени се готвят да развиват бизнес и производство в самата Русия“ в рамките на програмата за заместване на вноса. \r\n„Гърците възнамеряват да развиват млекопроизводство в Русия със сътрудничеството на руски компании. Две области са готови за такива проекти: Воронежка и Уляновска“, посочи съветникът на Алексис Ципрас. \r\nТой добави, че във Воронежка област е започнала разработката на проекти за млечна продукция и детски храна и призна, че има забавяне в реализацията на тези проекти по различни причини, но изрази увереност, че те ще бъдат преодоляни. \r\nТой каза, че руските инвестиции отиват в гръцкия селскостопански сектор. \r\n„Мога да посоча отглеждането на редица култури и тяхната преработка на място за международния пазар. Например, ароматни растения, подправки“, каза Веланис. \r\nПревод и редакция:", "date": "2019.04.18", "title": "Съветник на Ципрас: Атина е против санкциите срещу Русия, гръцката икономика страда"}
{"url": "http://www.focus-news.net/news/2019/04/18/2648393/veliko-tarnovo-oblastniyat-upravitel-i-poslanikat-na-azerbaydzhan-obsadiha-vazmozhnosti-za-satrudnichestvo-v-energetikata-turizma-i-dostavkite-na-gaz.html", "text": "Извънредният и пълномощен посланик на Република Азербайджан в Република България – Нейно Превъзходителство д-р Наргиз Гурбанова, проведе работна среща с областния управител проф. д-р Любомира Попова, съобщиха от  Областна администрация . \r\nНа срещата д-р Гурбанова представи развитието на дипломатическите отношения, укрепването на сътрудничеството и стратегическото партньорство между Азербайджан и България. Тя подчерта, че двата народа имат много допирни точки в областта на културата, езика и гостоприемството.  През 2016 година от фонда „Гайдар Алиев” бе получено одобрение за финансиране на консервация и реставрация на крепостта „Трапезица”. \r\nПо време на срещата д-р Наргиз Гурбанова представи конкретни предложения за сътрудничество в различни области като, енергетиката, туристическите услуги, както и възможността за осъществяването на проекта за доставка на допълнителни количества газ от Азербайджан, в който България играе важна роля като потребител и транзитен коридор.", "date": "2019.04.18", "title": "Велико Търново: Областният управител и посланикът на Азербайджан обсъдиха възможности за сътрудничество в енергетиката, туризма и доставките на газ"}
{"url": "http://www.focus-news.net/news/2019/04/18/2648369/evrokomisaryat-mariya-gabriel-rabotim-za-tova-v-balgariya-da-badat-sazdadeni-oshte-chetiri-digitalni-informatsionni-haba.html", "text": "Работим за това в България да бъдат създадени още четири дигитални информационни хъба. Това каза еврокомисарят Мария Габриел по време на граждански диалог на тема образование, който е част от платформата за граждански диалози „Европа в нашия дом“, предаде репортер на  Агенция „Фокус“ . „Имаме 500 млн. евро, за да създадем дигитален информационен хъб във всяка област на Европа“, заяви Мария Габриел и посочи, че в София вече има изградени два хъба. „За мен е много важно, че хъбът е на местно ниво – факторът близост е предопределящ, защото не е едно и също да отидеш на обучение на 30 км и на 300 км. Другият хъб е във Варна. Работим, за да има още четири в България“, каза още тя. \r\nМария Габриел посочи, че преди 4 месеца за първи път е създадена експертна група на работно равнище, която да мисли за бъдещето на работната заетост в Европа. „Всички си говорим за цифровизация, но до днес липсваше информация кои ще бъдат първите засегнати сектори, за да можем да ги подготвим“, каза още тя и посочи, че е искала от експертите да работят и мислят нестандартно. \r\nЕврокомисарят заяви, че от януари мрежата от Национални центрове за безопасен интернет е показала, че има нов феномен за насилие в училище –  фактът, че дали един ученик е добър или не вече започва да се формира от броя на лайковете, които получава онлайн. Мария Габриел посочи, че се работи и в тази посока. \r\nЦветилена СИМЕОНОВА", "date": "2019.04.18", "title": "Еврокомисарят Мария Габриел: Работим за това в България да бъдат създадени още четири дигитални информационни хъба"}
{"url": "http://www.focus-news.net/news/2019/04/18/2648373/razbiha-nay-golyamata-prestapna-grupa-za-alo-izmami-obzor.html", "text": "Проведе се операция под надзора на Специализираната прокуратура срещу може би най-голямата организирана престъпна група за „ало измами“ на територията на София, Велико Търново и Румъния. В хода на действията бяха задържани 5 лица от България – „мулета“, в Румъния – още  6 човека от най-високото йерархично ниво на групата, включително и ръководителят, както и над 23-ма  „въртачи“, които постоянно набират различни телефонни номера на територията на България. Зам.-главният прокурор Иван Гешев коментира, че те са от ниските нива на групата, за които ще е необходимо време, за да се съберат доказателства, след получаването на съответните веществени доказателства, иззети от Румъния. Голяма част от задържаните са български граждани от ромски произход. Те са добре интегрирани в обществото ни и това е видно от жилищата им и иззетите луксозни автомобили, с които разполагат. „Това е първата група задържани по цялото ниво на йерархията и се надявам, при добра работа с МВР, в което съм сигурен, проблемът да не е в тези потресаващи размери, както бе досега“, коментира Гешев.  \r\nГлавният секретар на МВР главен комисар Ивайло Иванов коментира, че са предприели мащабна операция, в която са участвали над 150 служители - жандармеристи, оперативни работници, Бюрото по защита, групата за реагиране. По думите му освен задържаните в Горна Оряховица, много заловени има и в съседна Румъния.  След анализ на иззетите огромен брой доказателства, прокуратурата  ще прецени на кои да бъде повдигнато обвинение. Задържаният организатор е български гражданин. Разследването е стартирало през 2017 година и е започнало от Велико Търново. След като мащабите са излязли от територията на ОДМВР, случаят се е поел от ГДНП, после са се включили и Специализираната прокуратура и Румъния. Според данните досега, измамите, извършени от тази група са за над 2 милиона лева.  \r\nИван Гешев допълни, че сред арестуваните няма задържани в момент на извършване на измама, но има документирани доказателства за извършени измами назад във времето, дори през миналата седмица. „Сигурно е, че това не са единствените хора, които мамят по телефона, задържаните са само от една от групите. В процеса на разследване по досъдебното производство предстои проверка на имущественото им състояние и ако се съберат доказателства, предстои изясняване има ли състав на престъплението „пране на пари“, коментира Гешев.  \r\nГл. комисар Ивайло Иванов подчерта, че МВР и прокуратурата не искат пари за съдействие при залавяне на извършители на телефонни измами.", "date": "2019.04.18", "title": "Разбиха най-голямата престъпна група за „ало измами“ (ОБЗОР)"}
{"url": "http://www.focus-news.net/news/2019/04/18/2648395/blyaagoevgrad-dnp-rila-otbelyaza-svetovniya-den-na-zemyata-s-poreditsa-ot-initsiativi.html", "text": "Дирекция „Национален парк Рила“ отбеляза Световния ден на Земята под мотото „Защитете биологичните видове“ с поредица от инициативи в Благоевград, Разлог, Паничище и Самоков. Това съобщиха от пресцентъра на  парка .  \r\nИнициативите стартираха на 16 и 17 април 2019 г., когато Д „НП Рила” и СУИЧЕ „Св. Климент Охридски“ – гр. Благоевград проведоха първите открити уроци свързани с отбелязване на Световния ден с участието на третокласници от благоевградското училище. Програмата включваше мултимедийни презентации за запознаване с дивата природа на Национален парк „Рила“ на тема: „За живота на дивата коза“ за популяризиране на биоразообразието на Национален парк „Рила“. Открит урок на тема „Защитете биологичните видове“ в училището ще се проведе и на 19 април 2019 г. от 16.00 часа. \r\nОтбелязване на Деня на Земята, се проведе и на 17 април в Посетителски център – Паничище, където експерти от парковата дирекция под формата на беседи, презентации за запознаха партньори и представители на заинтересовани страни с дивата природа на НП „Рила“. \r\nНа 18 април 2019 г. Д „НП Рила” и Трето ОУ „Димитър Талев” – гр. Благоевград отбелязоха Световния ден на Земята с участието на второкласници от благоевградското училище. Програмата включваше мултимедийни презентации за запознаване с дивата природа на Национален парк „Рила“ и защитените територии и популяризиране на биоразообразието на Национален парк „Рила“. \r\nНа 19 и 22 април 2019 г. от 10.00 ч. в Исторически музей – гр. Разлог ще проведат събития свързани с отбелязване на Световния ден на Земята с участието на ученици от разложките училища. С мултимедийни презентации парковите експерти ще представят дивата природа на Национален парк „Рила“, уникалното биоразообразие на защитената територия и Деня на Земята на тема „Защитете биологичните видове“. \r\nНа 20 април 2019 г. 11.00 ч. в Център за личностно и творческо развитие на децата на Благоевград ще проведе традиционния ХХI Национален ученически празник „За Хляба наш…“ по повод Световния ден на Земята. В събитието Д „НП Рила“ ще участва с експерт от парковата дирекция като жури в ученическия конкурс за научна разработка. \r\nСъбитията по повод международната природозащитна дата ще продължат и на 22 април 2019 г. от 09.30 до 17.00 ч. в Посетителски център за НП „Рила“ в Паничище и Посетителски-информационен център – гр. Самоков е обявен Ден на отворени врати, където всеки желаещ може да научи интерестни факти за защитената територия, световната природозащитна инициатива с изнасяне на беседи. Световният ден на Земята се отбелязва всяка година на 22 април за привличане на вниманието върху опазването на нашата планета. През 2019 г. темата на кампанията е „Защитете биологичните видове“, а мотото „В природата нищо не съществува само“, които акцентират върху това, че всички живи същества имат незаменима стойност и всеки вид има уникална роля в сложната мрежа на живота. Тазгодишното издание на Деня на Земята насочва вниманието на световната общественост към темповете на изчезване на видове диви животни и растения, които все още могат да бъдат забавени и популацията на много намаляващи и застрашени видове все още може да бъде възстановена.", "date": "2019.04.18", "title": "Благоевград: ДНП „Рила“ отбеляза Световния ден на Земята с поредица от инициативи"}
{"url": "http://www.focus-news.net/news/2019/04/18/2648394/mvnr-na-rusiya-lavrov-i-chavushoglu-shte-sadeystvat-za-primirie-v-libiya.html", "text": "Министрите на външните работи на Русия и Турция Сергей Лавров и Мевлют Чавушоглу потвърдиха в хода на телефонен разговор в четвъртък желанието си за мирно разрешаване на конфликта в Либия, гласи съобщение на Министерството на външните работи на Русия, предава  ТАСС . \r\nСтраните са обменили мнения за текущата ситуация в северноафриканската страна и са „изразили опасенията си от сериозното изостряне на обстановката и постоянните сблъсъци между различните въоръжени групировки в Триполи, довели до множество жертви:. „Руската страна е подчертала, че дълбоката криза, която е обхванала Либия е следствие от интервенцията на НАТО през 2011 година“, отбелязват от дипломатическото ведомство. \r\n„Потвърдено е съвместното желание да се съдейства за прекратяване на бойните действия и постигането на примирие между воюващите страни изключително по пътя на политико-дипломатически диалог на основата на Плана за действие на ООН за разрешаване на сирийския конфликт“, се казва в съобщението. \r\nВ момента в Либия има две правителства: международно признатото Правителство на националното единство (ПНЕ) на министър-председателя Файез Сарадж в Триполи и временният абинет на министрите Абдула Абдурхман ал-Тани, действащ в източната част на страната заедно с избран парламент, който е подкрепен от Либийската национална армия (ЛНА) на маршал Халифа Хафтар. На 4 април Хафтар обяви началото на офанзива срещу Триполи. Сарадж от своя страна даде заповед на всички военни подразделения под негов контрол да бъдат готови за отбрана. Създаване на сирийската конституционна комисия \r\nСтраните също така обсъдиха необходимостта от започване на работата на сирийската конституционна комисия. \r\n„Разгледан е ходът на подготовката за следващата среща на високо равнище в астанинския формат за Сирия (на 25-26 април в Нурсултан (Астана)), на която акцент ще бъде възможно най-бързото започване на работата на конституционния комитет с цел изпълнение на Резолюция 2254 на СС на ООН и решенията на Конгреса за сирийски национален диалог“, отбелязват от руското МВнР. \r\nМинистрите са обсъдили редица практически теми от двустранното сътрудничество, включително в контекста на резултатите от състоялото се на 8 април в Москва заседание на руско-турския Съвет за сътрудничество на високо равнищи. \r\nПредишната среща на високо равнище за Сирия в столицата на Казахстан с участието на заместник-министри на Руската федерация, Иран и Турция се проведе на 28-29 ноември 2018 година. Основни теми бяха положението в провинция Идлиб и създаването на конституционен комитет. Решението за неговото сформиране бе взето на Конгреса за сирийския национален диалог в Сочи на 30 януари 2018 година. Предполага се, че комисията ще включва делегати от сирийското правителство, опозицията и гражданското общество. \r\nПревод и редакция:", "date": "2019.04.18", "title": "МВнР на Русия: Лавров и Чавушоглу ще съдействат за примирие в Либия"}
{"url": "http://www.focus-news.net/news/2019/04/18/2648396/fokus-makedoniya-dzhozef-dol-i-sebastiyan-kurts-podkrepiha-kandidata-na-vmro-dpmne-za-prezidentskite-izbori.html", "text": "Кандидатът за президент на основната опозиционна партия в Македония ВМРО-ДПМНЕ Гордана Силяновска Давкова заяви на митинг в Кратово, че има силна европейска подкрепа, включително на Джозеф Дол и австрийския канцлер Себастиян Курц, предава  македонският „Фокус“ . \r\n„Както знаете, председателят на Европейската народна партия Джозеф Дол е зад нас, той ми каза това в Брюксел. Преди него това направи и Себастиян Курц. Това наистина е силен европейски вятър в нашите платна“, заяви Силяновска. \r\nПревод и редакция:", "date": "2019.04.18", "title": "„Фокус“ (Македония): Джозеф Дол и Себастиян Курц подкрепиха кандидата на ВМРО-ДПМНЕ за президентските избори"}
{"url": "http://www.focus-news.net/news/2019/04/18/2648398/gazeta-expres-kosovo-kosovskata-armiya-shte-izpolzva-letishteto-v-dyakovo.html", "text": "Правителството на Косово одобри искането на Министерството на отбраната на страната летището в Дяково, на 65 км западно от Прищина и 10 км източно от албанската граница, да бъде предадено за нуждите на военното ведомство, съобщава електронното издание на  прищинския вестник Gazeta Express . \r\nЕдинствено министърът на икономическото развитие Валдрин Лука е гласувал против, като е заявил, че има планове да функционализира летището за търговски цели. След вота на Кабинета, премиерът Рамуш Харадинай е приветствал новината и е добавил, че МО ще помогне за поддръжката на обекта. Летището в Дяково беше под контрола на италианския контингент на КФОР, но след изтеглянето му е предадено на местните власти. \r\nПревод и редакция:", "date": "2019.04.18", "title": "Gazeta Expres (Косово): Косовската армия ще използва летището в Дяково"}
{"url": "http://www.focus-news.net/news/2019/04/18/2648397/sliven-64-mladi-izpalniteli-sa-zayavili-uchastie-v-konkursa-tsveten-kamerton.html", "text": "64 млади изпълнители са заявили участие в конкурса „Цветен камертон“ в Сливен. Това съобщи пред  Радио „Фокус“ – Сливен  директорът на Детски комплекс Георги Иванов. \r\nИ тази година в два дни Сливен ще бъде сцена за талантливи млади изпълнители на популярна музика от цялата страна. Конкурсът „Цветен камертон“ по традиция се провежда около празника Цветница. На 20 и 21 април ще се проведе 16-то му издание. \r\nУчастниците са разпределени в 4 възрастови групи. Първата група е за деца от 5 до 8 години, втората – от 9 до 11, третата – от 12 до 14 и четвъртата възрастова група – от 15 до 17 години. \r\nПредседател на журито е композиторът Хайгашод Агасян. Цел на проявата е да утвърждава у младите хора интерес към най-доброто от българската и световна популярна песен, а също така да даде възможност за изява в областта на популярната музика. \r\nЛюдмила ЙОРГОВА", "date": "2019.04.18", "title": "Сливен: 64 млади изпълнители са заявили участие в конкурса „Цветен камертон“"}
{"url": "http://www.focus-news.net/news/2019/04/18/2648399/ria-novosti-samo-5-ot-rusnatsite-iskat-da-zhiveyat-v-epohata-na-stalin-pokazva-anketa.html", "text": "Всеруският център за изучаване на общественото мнение (ВЦИОМ) проведе анкета, която показва, че само 5% от руснаците биха искали да живеят в епохата на Йосиф Сталин, предава  РИА Новости . \r\nНай-много респонденти са изразили желание да живеят в съвременна Русия (40%). Малко по-малко – 37% - биха искали да се върнат в епохата на Леонид Брежнев. В края на XIX и началото на XX искат 4% от запитаните, а при Борис Елцин – само 4%. \r\nПоложителното отношение сред руснаците към Сталин достигна максимума за цялото време на наблюдение – общо 58% от запитаните се отнасят към него добре, включително 48% с уважение. \r\nОтрицателно мнение за Сталин са изразили 16% от респондентите. Положителното отношение е по-голямо от отрицателното във всички възрастови групи, но сред младежите той е най-малко (32% срещу 18%), се отбелязва в изследването. \r\nСпоред резултатите от изследването, 64% от руснаците смятат, че Сталин е действал в интересите на цялото общество, като цяло, или в интересите на мнозинството. \r\nПочти същият процент – 65% - считат, че в своите действия настоящият президент Владимир Путин се ръководи от интересите на цялото общество, като цяло, или в интересите на мнозинството. \r\nУвеличава се и представата за Сталин като ефективен ръководител. \r\nДве трети (65%) от запитаните са на мнение, че под негово ръководство страната се е развивала по-скоро в правилна посока, а с това не са съгласни 21%. \r\nИзследването на „ВЦИОМ-Спутник“ е проведено на 18 април сред 1600 руснаци. \r\nПревод и редакция:", "date": "2019.04.18", "title": "РИА Новости: Само 5% от руснаците искат да живеят в епохата на Сталин, показва анкета"}
{"url": "http://www.focus-news.net/news/2019/04/18/2648401/ria-novosti-mariya-zaharova-shte-obmisli-predlozhenieto-da-provede-brifing-v-balgariya.html", "text": "Официалният представител на Министерството на външните работи на Русия Мария Захарова обеща да обмисли предложението да проведе брифинг в България, предава  РИА Новости . \r\n„Обезателно ще си помисля. Ние даже, може би, можем да проведем междуведомствени консултации по информационната проблематика с нашите български колеги. Със сигурност ще обмисля това предложение“, заяви Захарова в отговор на въпрос, кога ще проведе брифинг в България. \r\nУчастникът в пресконференцията е добавил, че официалният представител на руското МВнР е „любимият човек на българския народ“ \r\n„А аз си мислех, че е (Филип) Киркоров“, пошегува се Захарова. \r\nПревод и редакция:", "date": "2019.04.18", "title": "РИА Новости: Мария Захарова ще обмисли предложението да проведе брифинг в България"}
{"url": "http://www.focus-news.net/news/2019/04/18/2648403/mo-sedmiyat-uchenicheski-gvardeyski-otryad-poluchi-dnes-svoeto-zname-na-tarzhestvena-tseremoniya.html", "text": "Пожелавам ви с чест и гордост да носите гвардейската униформа пред гражданите на Горна Оряховица – един град с богата история в борбата за Освобождение и във войните за обединение на разпокъсаните български земи. Ще бъда много щастлив, ако някои от вас след като завършат училище се ориентират към воинската професия. С тези думи министърът на отбраната Красимир Каракачанов се обърна днес, 18 април, към младите гвардейци от СУ „Вичо Грънчаров“ в гр. Горна Оряховица, съобщиха от  пресцентъра на Министерството на отбраната . Той благодари на директорката на училището Нели Атанасова, на кмета на града инженер Добромир Добрев и на д-р Денислава Ангелова, която от няколко години работи за създаването на ученически гвардейски отряди в страната, за участието им в тази родолюбива дейност, която предизвиква интереса на децата към българската история и ги възпитава да бъдат достойни граждани. \r\nОсвещаването на знамето на 7-ия ученически гвардейски отряд беше  извършено от Негово Високопреосвещенство Великотърновския митрополит Григорий. Церемонията стана своеобразен празник за местната общественост, на който присъстваха военнослужещи от Националната гвардейска част, съветникът по сигурност и отбрана на президента Илия Милушев, началникът на Националния военен университет „Васил Левски“ бригаден генерал Пламен Богданов, представители на военнопатриотични и родолюбиви организации и граждани. \r\nМинистърът на отбраната връчи юбилейни медали „100 години от Първата световна война” на кмета на града, на директорката на СУ „Вичо Грънчаров“, на бригаден генерал о.р. Илко Димитров, който като началник на Националната гвардейска част допринасяше за съхранението и развитието на традициите, на офицери от резерва – членове на военнопатриотични организации в града. Пред журналисти министърът на отбраната благодари на Народното събрание за приемането на решение за откриването на Висше военновъздушно училище в гр. Долна Митрополия. „Поне десет години авиационната общественост на България прави опити да убеди политиците, че трябва да се възстанови военновъздушното училище. По този начин ще се даде възможност на всички млади българи, които искат да станат летци във военната или в гражданската авиация, да имат къде да получат това образование“, каза той. Министър Каракачанов поясни, че Висшето военновъздушно училище ще бъде открито от 1 януари 2020 г. Националният военен университет „Васил Левски“ остава с двата факултета – в гр. Велико Търново и в гр. Шумен, като факултетът в Шумен няма да бъде трансформиран или местен.   \r\nВ отговор на въпрос за предоставянето на освободените войскови имоти на общини в страната министър Каракачанов разясни, че такава стъпка се предприема едва след като имотът е обявен на търг за продажба и към него няма инвеститорски интерес. „Аз не обичам да давам военни имоти особено там, където можем да изградим нещо полезно за армията, това е приоритетно“, беше категоричен министър Каракачанов. Той припомни, че част от бившето сержантско училище в гр. Велико Търново е прехвърлена на общината безвъзмездно, но тъй като в града има остра необходимост от жилища за военнослужещи, за останалата част от имота може да бъде развита дейност, чрез която те да бъдат осигурени.", "date": "2019.04.18", "title": "MO: Седмият ученически гвардейски отряд получи днес своето знаме на тържествена церемония"}
{"url": "http://www.focus-news.net/news/2019/04/18/2648404/tass-noviyat-avtomat-ak-12-postapva-na-vaorazhenie-vav-vazdushno-desantnite-voyski-na-rusiya.html", "text": "Първите партии от най-новите руски автомати АК-12 калибър 5,45 мм са предадени от Министерството на отбраната и са постъпили на въоръжение в подразделенията на Въздушно-десантните войски (ВДВ) на Русия, съобщава  ТАСС , като се позовава на източник от военно—промишления комплекс на страната. \r\n„Подразделенията на ВДВ ще получат първи за усвояване новият автомат АК-12, който ще замени стоящите на въоръжение АКС-74 и АК-74М“, заяви той. \r\nПо думите на събеседника на агенцията, тази мярка е свързана с потребността войските да получат максимален опит с автомата и да се определят тактическите сценарии при неговата употреба. „От тази гледна точка, да се даде АК-12 първо на военнослужещите от ВДВ е логичен ход. Натрупаният опит ще бъде приложен широко при снабдяването на другите родове и видове войски с АК-12“, добави източникът. \r\nТой отбеляза, че ВДВ ще използват АК-12 с комплект допълнително оборудване, включително лазерно прицелване руско производство и гранатомети ГП-30. \r\nПо-рано бе съобщено, че Министерството на отбраната на Русия е сключило договор с концерна Калашников за доставката на 150 хиляди автомата, по 50 хиляди на година за три години, АК-12 и АК-15 в армията, като първите от тях е трябвало да са готови през декември 2018 година. \r\nПревод и редакция:", "date": "2019.04.18", "title": "ТАСС: Новият автомат АК-12 постъпва на въоръжение във въздушно-десантните войски на Русия"}
{"url": "http://www.focus-news.net/news/2019/04/18/2648405/reuters-venetsuela-zaobikalya-sanktsiite-na-sasht-kato-prodava-petrola-si-prez-rosneft.html", "text": "Президентът Николас Мадуро насочва паричните потоци от продажбите на венецуелски петрол през руския държавен енергиен гигант „Роснефт“, като се опитва да избегне американските санкции, предназначени да го свалят от властта, според източници и документи, прегледани от  Reuters . \r\nПродажбите са най-новият знак за нарастващата зависимост на правителството на Венецуела от Русия, докато Съединените щати затягат финансовата примка около Мадуро, когото смятат за диктатор, обяснява британската агенция. \r\nТъй като икономиката й се сви от години на рецесия и рязък спад в добива на петрол, Венецуела вече изпитваше големи трудности да финансира вноса и правителствените разходи, преди Вашингтон да наложи строги ограничения на държавната петролна компания PDVSA през януари, отбелязва още „Ройтерс“. \r\nНефтът представлява повече от 90% от износа на страната от ОПЕК и лъвския дял от държавните приходи. Мадуро обвини американския президент Доналд Тръмп, че води икономическа война срещу Венецуела. \r\nОт януари администрацията на Мадуро води преговори със съюзниците си в Москва за заобикаляне на забраната на Вашингтон клиентите на PDVSA да плащат в долари, е заявил източник на медията. Русия публично заяви, че американските санкции са нелегални и че ще работи с Каракас за преодоляването им. \r\nСпоред схемата, разкрита от „Ройтерс“, венецуелската държавна петролна компания е започнала да предава фактури от продажбите си на петрол на „Роснефт“. \r\nРуският енергиен гигант плаща на PDVSA незабавно с отстъпка от продажната цена - избягвайки обичайния срок от 30 до 90 дни за завършване на петролните сделки - и събира цялата сума по-късно от купувача, според документите и източниците на британската агенция. \r\n„PDVSA доставя сметките си към Роснефт“, заяви неназован източник от венецуелската държавна фирма, който знае за сделките. \r\nГолемите енергийни компании като индийския Reliance Industries Ltd - най-големият клиент за плащания в брой на PDVSA - са помолени да участват в схемата, като плащат на „Роснефт“ за венецуелския петрол, показват документите на медията. \r\n\"Роснефт\", която инвестира силно във Венецуела при президента Владимир Путин, не отговори веднага на молба за коментар. \r\nЗапитан за транзакциите, говорител на Reliance заяви, че тя е извършила плащания към Русия и китайски компании за венецуелски нефт. Говорителят заяви, че плащанията са били приспаднати от пари, дължими от Венецуела на тези страни, но не са предоставили допълнителни подробности. \r\nПревод и редакция:", "date": "2019.04.18", "title": "Reuters: Венецуела заобикаля санкциите на САЩ като продава петрола си през „Роснефт“"}
{"url": "http://www.focus-news.net/news/2019/04/18/2648402/sky-news-kaso-saedinenie-e-nay-veroyatnata-prichina-za-pozhara-v-notr-dam.html", "text": "Разследващите вярват, че късо съединение е най-вероятната причина за пожара в Нотр Дам, предава британският ТВ канал  Sky News . \r\nВ понеделник огънят обхвана парижката забележителност, унищожавайки голяма част от интериора на катедралата и причинявайки падането на кулата й. \r\nПолицейски служител заяви, че следователите все още нямат разрешение да работят в катедралата заради съображения за сигурност и добави, че в момента монументът е подсилен с дървени дъски, за да се поддържат някои части от конструкцията. \r\nПревод и редакция:", "date": "2019.04.18", "title": "Sky News: Късо съединение е най-вероятната причина за пожара в Нотр Дам"}
{"url": "http://www.focus-news.net/news/2019/04/18/2648400/afp-parizh-otreche-da-podkrepya-haftar.html", "text": "Франция отхвърли твърденията на министър от международно признатото правителство на Либия, че подкрепя Халифа Хафтар, като „напълно неоснователни“, предава  AFP . \r\nПо-рано в четвъртък министърът на вътрешните работи на Правителството на националното единство (ПНЕ) обвини Франция, че активно подкрепя Либийската национална армия (ЛНА), която в момента провежда операция срещу Триполи. \r\n„Твърденията на Триполи за подкрепа и дипломатическа поддръжка на Хафтар са абсолютно неоснователни“, заяви представител на френското външно министерство. \r\nПревод и редакция:", "date": "2019.04.18", "title": "AFP: Париж отрече да подкрепя Хафтар"}
