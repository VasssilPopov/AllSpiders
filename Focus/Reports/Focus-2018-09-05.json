{"url": "http://www.focus-news.net/news/2018/09/05/2563796/ria-novosti-ruskoto-mvnr-pusna-video-sravnyavashto-tantsite-na-mariya-zaharova-i-tereza-mey.html", "text": "Министерството на външните работи на Русия предложи на последователите си в Instagram да сравнят танците на представителя на ведомството Мария Захарова и министър-председателя на Великобритания Тереза Мей, предава  РИА Новости . \r\nДипломатите публикуваха видео, на което жените танцуват под звуците на популярната песен „Калинка“. https://www.instagram.com/p/BnVsoHcFSda/?taken-by=mid.rus \r\n„Чий стил на танцуване в международните отношения ви допада повече?“ – се казва в описанието към видеото. \r\nРИА припомня, че през май Захарова обеща да устрои на приема на срещата на върха Русия – АСЕАН руски народни танци и танцува пред гостите на песента „Калинка“. Министърът на външните работи Сергей Лавров също призна, че е останал доволен от изпълнението на Захарова. \r\nНяколко месеца по-късно социалните мрежи обърнаха внимание на още един танц: Тереза Мей по време на визитата в ЮАР танцува пред учениците от средно училище, което предизвика подигравки от интернет-аудиторията и сравнения на неловките движения на британския премиер с робот. \r\nПревод и редакция:", "date": "2018.09.05", "title": "РИА Новости: Руското МВнР пусна видео, сравняващо танците на Мария Захарова и Тереза Мей"}
{"url": "http://www.focus-news.net/news/2018/09/05/2563803/rumen-petkov-abv-razvitieto-na-voennopromishleniya-kompleks-i-ikonomikata-na-obshtina-sopot-tryabva-da-badat-podkrepeni.html", "text": "Председателят на АБВ Румен Петков взе участие в  тържествата по повод  15-годишнината от възстановяването на община Сопот, съобщиха от пресцентъра на  АБВ.   По време на приветствието си към гражданите  той заяви: „Община Сопот за мен означава история. Тя е люлка на българщината. Нейните  жители са доказвали многократно своя силен дух, включително и по време на тази четири годишна битка, която водиха за възстановяването на общината като център, което се случи с указ на президента Георги Първанов през 2003 година.  Сопот обаче е и бъдеще. За това неговия военнопромишлен комплекс и развитието на икономиката в региона трябва да бъдат подкрепени.  \r\nРумен Петков поздрави и пловдивския митрополит Николай по повод удостояването му с титлата почетен жител на Сопот.", "date": "2018.09.05", "title": "Румен Петков, АБВ: Развитието на военнопромишления комплекс и икономиката на община Сопот трябва да бъдат подкрепени"}
{"url": "http://www.focus-news.net/news/2018/09/05/2563797/montana-ogranicheno-e-dvizhenieto-po-patya-montana-sofiya-prez-prohoda-petrohan-za-avtomobili-nad-12-t.html", "text": "Ограничено е  движението по пътя Монтана – София през прохода Петрохан за автомобили над 12 т, съобщиха за  Радио „Фокус“ – Видин  от Областно пътно управление – Монтана. Обходният маршрут е през град Своге. Трафикът през прохода е с нормална интензивност и в двете посоки. Движението по пътя Петрохан – Бързия при се осъществява двупосочно в една лента поради срутване на водосток и подпорна стена. Движението е сигнализирано с пътни знаци. \r\nАнна ЛОЗАНОВА", "date": "2018.09.05", "title": "Монтана: Ограничено е  движението по пътя Монтана – София през прохода Петрохан за автомобили над 12 т"}
{"url": "http://www.focus-news.net/news/2018/09/05/2563799/sport-balgarskite-natsionali-pristignaha-v-lyublyana-ne-gi-posreshtna-nito-edna-mediya.html", "text": "Българският национален отбор пристигна в Любляна, където утре срещу Словения ще изиграе първия си мач от новия турнир Лигата на нациите. Срещата започва в 21,45 българско време и е от група 3 на дивизия C. Нито една местна медия не посрещна националите на летището.", "date": "2018.09.05", "title": "Спорт: Българските национали пристигнаха в Любляна, не ги посрещна нито една медия"}
{"url": "http://www.focus-news.net/news/2018/09/05/2563800/nimh-prez-sledvashtoto-denonoshtie-na-otdelni-mesta-glavno-v-iztochnite-rayoni-shte-ima-prevalyavaniya.html", "text": "През следващото денонощие над страната ще има променлива облачност и на отделни места, главно в източните райони, ще има превалявания. Това съобщи за  Агенция „Фокус“  Христо Христов, дежурен синоптик в  Националния институт по метеорология и хидрология  (НИМХ). Ще духа до умерен северозападен вятър. Максимални температури - между 25° и 30°, в София - около 25°. \r\nНад Черноморието ще бъде ветровито – ще духа умерен северозападен вятър. Облачността ще е променлива и на отделни места ще превали слабо. Максималните температури ще са между 26° и 28°. Температурата на морската вода е 25-26°. Вълнението на морето ще бъде 2-3 бала. \r\nНад планините ще има променлива облачност и на отделни места ще превали краткотраен дъжд. Ще духа умерен северозападен вятър. Максимална температура на височина 1200 метра - около 19°, на 2000 метра – около 12°. \r\nАтмосферното налягане ще се задържи почти без промяна - по-ниско от средното за месеца. \r\nВ петък ще преобладава слънчево време. Вятърът ще се задържи от северозапад, слаб, в Дунавската равнина и по Черноморието – до умерен. Дневните температури слабо ще се повишат и максималните ще са между 26° и 31°. През почивните дни вероятността за валежи се увеличава, повече - в неделя, когато вятърът ще се ориентира от изток-североизток и отново ще започне захлаждане.", "date": "2018.09.05", "title": "НИМХ: През следващото денонощие на отделни места, главно в източните райони, ще има превалявания"}
{"url": "http://www.focus-news.net/news/2018/09/05/2563802/sofiya-otklonyava-se-dvizhenieto-na-tezhkotovarnite-avtomobili-po-avtomagistrala-trakiya-v-rayona-vakarel-vav-vrazka-sas-zasileniya-trafik.html", "text": "Отклонява се движението на тежкотоварните автомобили по автомагистрала \"Тракия\" на територията на ОДМВР – София в района Вакарел. Това съобщиха от пресцентъра на  МВР .  \r\nВъв връзка със засиления трафик след изход от София по автомагистрала Тракия, в участъка след 6-тия километър на автомагистралата движението на тежкотоварните автомобили над 12 тона временно се отклонява както следва:  \r\n- село Нови хан - стария път за Пловдив в посока Вакарел - детелината на Вакарел посока Бургас, където отново се включват на автомагистралата.  \r\nОчаква се ограничението да е в сила докъм 21.00 часа тази вечер.", "date": "2018.09.05", "title": "София: Отклонява се движението на тежкотоварните автомобили по автомагистрала \"Тракия\" в района Вакарел, във връзка със засиления трафик"}
{"url": "http://www.focus-news.net/news/2018/09/05/2563836/voleybol-balgariya-pobedi-albaniya-s-30-geyma-na-evropeyskoto-parvenstvo-za-devoyki-do-19-godini.html", "text": "Волейбол: Националният отбор на България по волейбол за девойки до 19 години постигна първа победа на европейското първенство в Албания, след като се наложи с 3:0 (25:19, 25:18, 25:21) над тима на домакините.  Така един  кръг преди края на груповата фаза България заема пето място в подреждането в потока си с актив от 1 успех и 3 поражения.В четвъртък България играе срещу Беларус в спор за четвъртата позиция в групата.", "date": "2018.09.05", "title": "Волейбол: България победи Албания с 3:0 гейма на Европейското първенство за девойки до 19 години"}
{"url": "http://www.focus-news.net/news/2018/09/05/2563798/pametnik-simvol-na-podviga-na-balgarite-za-spasyavaneto-na-evreite-beshe-otkrit-v-tel-aviv.html", "text": "Премиерите на България и Израел Бойко Борисов и Бенямин Нетаняху присъстваха на тържествена церемония в парк „Чарлз Клор“ в Тел Авив, на която беше открит паметник-символ на подвига на българите за спасяването на евреите, предаде репортер на  Агенция „Фокус“ . На церемонията хор изпълни химните на двете страни. Деца от българското училище в Тел Авив казаха стихотворение на български език. На събитието присъстваха десетки български евреи, които живеят в Израел, както и кмета на Тел Авив. \r\nДепортирането на българските евреи в нацистки концлагери е спряно след силната реакция на обществеността. От вероятна гибел са спасени около 50 хил. евреи. През март 1943 година обаче са депортирани  над 11 хил. евреи от Вардарска Македония, Беломорска Тракия и Пиротско. От лагерите оцеляват само около 300 души. \r\nИдеята за поставяне на паметник за спасяването на евреите се зароди през 2013 година, по повод отбелязването на 70-годишнината от спасяването на българските евреи от Холокоста. Тогава правителството отпусна 150 хил. лева, за да се отбележи годишнината и да се направят два еднакви паметника- за София и за Тел Авив. 5 години след отливането на монумента стана ясно, че той се е повредил заради неправилно съхранение. На 14 март кабинетът отпусна 36 хил. лева за промяна на дизайна му и нова отливка на паметника. \r\nБиляна ИВАНОВА", "date": "2018.09.05", "title": "Паметник-символ на подвига на българите за спасяването на евреите беше открит в Тел Авив"}
{"url": "http://www.focus-news.net/news/2018/09/05/2563806/reuters-hayko-maas-pristigna-v-turtsiya-v-opit-da-vazstanovi-otnosheniyata-mezhdu-berlin-i-ankara.html", "text": "Германският външен министър Хайко Маас пристигна в Турция в сряда с надежда да възстанови отношенията, които бяха дълбоко замразени след действията на Анкара в отговор на неуспешния опит за държавен преврат през юли 2016 година и арестите на десетки хиляди предполагаеми съучастници в заговора, сред които и няколко германски граждани, предава  Reuters . \r\nПосещението на Маас е първото от поредица предвидени срещи между високопоставени представители на двете страни, които ще кулминират с посещение на Реджеп Таийп Ердоган в Берлин по-късно тази година, отбелязва американската агенция. \r\nГерманското правителство се надява да използва „прозореца“, отворен след преизбирането на Ердоган като държавен глава и възникналите икономически трудности в Турция след наложените американски санкции. Берлин ще се опита да постигне подобряване на условията за германските граждани, арестувани в Турция, като според германците става дума за седем политически затворници и още десетки, които тепърва ще бъдат съдени, коментира „Ройтерс“. \r\nПреди да излети за двудневното посещение, Маас заяви пред журналистите на берлинско летище, че икономическите проблеми на Турция ще бъдат обсъдени в рамките на преговорите с Ердоган и външния министър Мевлют Човушоглу, но уточни, че няма да предлага помощ на Анкара. \r\nПревод и редакция:", "date": "2018.09.05", "title": "Reuters: Хайко Маас пристигна в Турция в опит да възстанови отношенията между Берлин и Анкара"}
{"url": "http://www.focus-news.net/news/2018/09/05/2563809/the-washington-post-balkanskite-strani-obsadiha-satrudnichestvoto-milorad-dodik-zayavi-che-bedzhet-patsoli-e-vrag-na-srabskiya-narod-i-ne-e-dobre-doshal-v-banya-luka.html", "text": "Среща, на която бе обсъдено сътрудничеството на нестабилните Балкани, се състоя в сряда без представител на Косово, докато напрежението, произтичащо от войните през 90-те години продължава, пише  вестник The Washington Post . \r\nСбирката на балканските официални лица в Баня Лука, административният център на сръбската част на Босна и Херцеговина (БиХ), бе част от инициатива за засилване на икономическите и политическите връзки между балканските страни, отбелязва изданието. \r\nМинистърът на външните работи на Косово Беджет Пацоли се оттегли от мероприятието, след като президентът на Република Сръбска Милорад Додик обяви, че той не е добре дошъл в Баня Лука. \r\nСърбия и босненските сърби не признават обявената през 2008 година независимост на Косово, припомня изданието и отбелязва още, че то е бивша сръбска провинция. Додик е описал страната, като „фалшива държава“. \r\nWashington Post коментира, че проруският политик Додик, който иска отделяне на сърбите от останалата част на БиХ, използва националистическа риторика преди парламентарните избори в БиХ на 7 октомври. В сряда той отново е казал, че Пацоли е „враг“ на сръбския народ, който ще бъде „неприятно посрещнат“ в Баня Лука. \r\nПрисъствалите на срещата представители на Европейския съюз са казали на балканските нации, че трябва да преодолеят спорните въпроси помежду си преди да станат членове на Съюза. \r\nПревод и редакция:", "date": "2018.09.05", "title": "The Washington Post: Балканските страни обсъдиха сътрудничеството, Милорад Додик заяви, че Беджет Пацоли е „враг на сръбския народ“ и не е добре дошъл в Баня Лука"}
{"url": "http://www.focus-news.net/news/2018/09/05/2563807/nad-10-litsa-sa-bili-zadarzhani-pri-razkrivane-na-fabrika-za-nezakonno-proizvodstvo-na-tsigari-v-grad-karnobat-obzor.html", "text": "Над 10 лица са били задържани при разкриване на фабрика за незаконно производство на цигари в град Карнобат. Сред задържаните е и синът на кмета на Карнобат, който е собственик на помещенията, в които е била разположена фабриката. Това стана ясно от думите на заместник-главния прокурор Иван Гешев по време на брифинг в Специализираната прокуратура. По думите му собственикът на „Винпром Карнобат“ ООД Миньо Стайков също най-вероятно е сред задържаните. Гешев заяви, че фабриката е била с изключително модерно оборудване, може би най-доброто намирано в България и с капацитет 1000 мастербокса цигари произвеждани в рамките на един цикъл, който е 5 дни. Печалбата от фабриката е била по 1.5 млн. лева на седмица по цени на черния пазар, а по държавни - около 6 млн. лева на месец. Работниците са били довеждани от Армения и не са излизали от фабриката докато са работили. Спецпрокуратурата има доказателства в каква насока са били изпирани парите от фабриката за нелегално производство на цигари и работи в тази насока.  \r\nЗаместник-главният прокурор допълни, че няма никаква връзка между акцията във нелегалната фабрика за цигари в Карнобат и семейство Арабаджиеви. Двата случая са с различен предмет на разследване. По думите му към този момент, ако се повдигнат обвинения на Миньо Стайков, има достатъчно доказателства за виновността му в извършване на конкретно престъпление, но към този момент няма обвиняеми. Сред 10-те задържани е и човек, който е пълномощник на фирмата наемател на фабриката, шофьор на камиона и хора, които отговарят за пласмента на продукцията. В момента се претърсват над 60 адреса. Гешев заяви, че обемът от информация е огромен и в утрешния ден ще има подробности за това дали има конкретни повдигнати обвинения. \r\nДиректорът на Националната следствена служба Борислав Сарафов заяви, че щетата, която е нанесла на държавния бюджет откритата край Карнобат нелегална фабрика за цигари, възлиза над 70 млн. лева. По думите му както в района на Карнобат, така и в София се провеждат претърсвания и изземания на документи и други веществени доказателства. \r\n„Обезпечени са и се провеждат претърсвания и изземвания в 12 обекта. Това са както фабриката, така и няколко други предприятия, а също така и свързани с тях дъщерни търговски дружества. Към момента е задържано за 24 часа лицето Миньо Стайков“, коментира още Сарафов. Той добави, че досъдебното производство е образувано за пране на пари, данъчни престъпления и незаконно притежание на акцизни стоки без бандерол, а основният предмет на делото е свързан с разкритата от Специализираната прокуратура нелегална фабрика за производство на цигари. \r\n„Мерки досега не бяха предприети, тъй като нуждите на разследването и на Държавата предполагат да бъдат хванати „едрите риби“ – организаторите и ръководителите на това нелегално производство“, посочи още Сарафов. \r\nЦветелин ДИМИТРОВ", "date": "2018.09.05", "title": "Над 10 лица са били задържани при разкриване на фабрика за незаконно производство на цигари в град Карнобат (ОБЗОР)"}
{"url": "http://www.focus-news.net/news/2018/09/05/2563409/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на Украйна Петро Порошенко иска да преименува улица в Киев на покойния американски сенатор Джон Маккейн, съобщиха от канцеларията на държавния глава, пише  американското издание Washington Examiner . \r\nПорошенко ще поиска от партиите в местния парламент да подкрепят инициативата му за преименуване на улица Иван Кудрия на Маккейн, заяви Ирина Луценко, помощник на президента. \r\nАмериканското издание коментира, че руските медии са възприели този жест като отдаване на почит на прочутия сенатор и политическо заяждане с Русия. В основанията си за действието, депутатите от „Блока Петро Порошенко“ (БПП) са посочили подкрепата на Маккейн за Майдана, който доведе до продължаващия и досега конфликт в Източна Украйна. \r\n„Трудно е да се намери по отдаден и лоялен приятел на Украйна“, заяви изтъкнатият украински депутат Артур Герасимов пред местните медии. „Много украински политици не отидоха на фронтовата линия, а Джон Маккейн беше с украинската морска пехота в новогодишната нощ, въпреки стрелбата“. \r\nWashington Examiner припомня, че сенаторът посети украинските военни в новогодишната нощ на 2016 година, в отговор на присъединяването на Крим към Русия и събитията в Източна Украйна. „Ние стоим с тях в борбата им срещу агресията на Путин“, написа тогава Маккейн. \r\nИзборът на улица от Петро Порошенко също има политическа конотация, отбелязва американският вестник. Иван Кудрия е офицер от съветското разузнаване, роден в Киевска област, който е екзекутиран от нацистите, след като съставя списък на двойни агенти. \r\n***  Руската бойна авиация в Сирия бомбардира последната твърдина на бунтовниците във вторник, съобщиха от базираната в Лондон Сирийска обсерватория за човешките права, с което бе сложен край на продължилия няколко седмици период на напрегнато затишие там и се увеличиха опасенията, че съвсем скоро ще последва пълномащабна офанзива, пише  вестник The Washington Post . \r\nОт лондонската организация твърдят, че в резултат от повече от 45 удара са загинали най-малко девет души в северния град Джиср ал Шугур в провинция Идлиб. В предполагаеми фотографии от района се виждат облаци дим и прах, издигащи се над жилищен квартал. \r\n***  Израел е атакувал повече от 200 обекта, принадлежащи на Иран и ливанската шиитска групировка „Хизбулла“ на територията на Сирия от началото на 2017 година, за да предотврати дълготрайното установяване на иранско военно присъствие в разкъсваната от военен конфликт страна, пише  израелското издание The Times of Israel , цитирайки данните, разкрити от израелските военни на брифинг пред медиите във вторник. \r\nПредставителят на Силите за отбрана на Израел (СОИ) съобщи, че в течение на предходните 12 месеца армията е поразила 202 цели на територията на Сирия, за което са използвани около 800 ракети и снаряди. Повечето о ударите са нанесени по изпратено съвременно въоръжение, както и военни бази и инфраструктура. Това, съгласно твърденията на израелските военни, е принудило иранските сили да се изтеглят от някои позиции. \r\nПо неговите думи, в десетките операции са задействани елитни армейски части и киберподразделения. \r\nОсвен това, от СОИ предупреждават, че решението на американското правителство да спре финансирането на палестинските хуманитарни операции, действащи на територията на Ивицата Газа, може да доведе до тежки последствия за хуманитарното положение в палестинския анклав. Агенция „Фокус“ припомня:  \r\nВ края на август премиерът на Израел Бенямин Нетаняху заяви, че еврейската държава и в бъдеще ще действа срещу закрепването на военните на Иран в Сирия. На 3 септември министърът на отбраната Авигдор Либерман подчерта, че израелската армия ще продължи да сдържа заплахите от страна на Иран, независимо от това, от каква територия идва тя. Той съобщи още, че Тел Авив осъществява мониторинг на всичко, което се случва в Сирия. \r\n***  Турското издание  Sabah  съобщава за нови подробности около военната операция, която се подготвя в Идлиб. По данни на редакцията турски и руски военни ще действат съвместно, а тяхна първа цел ще бъде групировката „Джабхат ан-Нусра“. Според анализатори н Анкара, ако всичко мине успешно, в Идлиб ще се състои последният голям сблъсък в гражданската война в Сирия.  \r\nПревод на материала е публикуван в inosmi.ru, който Агенция „Фокус“ представя без редакторска намеса.  „Определен е пътят, по който Турция, която се стреми да възпрепятства масовите убийства от страна на режима на (Башар) Асад в сирийската провинция Идлиб, ще следва заедно с Русия. Стана ясно, че изтича срокът, определен за предаването на оръжията от страна на терористичните групировки. При това първата цел в Идлиб е стартирането на съвместна операция в районите, в които гнездят членовете на терористичната организация „Джабхат ан-Нусра“. По този начин се планира предотвратяването на нова хуманитарна криза в Идлиб. Терористичните организации, които са в Идлиб, твърдят, че в случай на нова атака срещу тях ще започнат да се придвижват към Алепо и Хама, а също и към Латакия, която дава възможност за изтелгяне по море.  \r\nВ Идлиб, където живеят 3,5 милиона души, са в ход преговори за създаването на хуманитарни коридори за изтеглянето на цивилното население. Стана ясно, че се обсъжда откриването на такива коридори в направление Африка и районите, в които бе проведена операцията „Щита на Ефрат“, т.е. териториите, контролирани от Турция.  \r\nОтбелязва се, че режимът в Дамаск няма да позовли перспективата от нов поток от хора в защитените от терористите райони. Преди броени дни специалният посланик на ООН за Сирия Стафан де Мистура заяви: „Необходимо е да бъде създаден хуманитарен коридор, за да бъде гарантирано безопасното завръщане на хората в домовете им след края на войната“.  \r\nСпециалният представител на САЩ за Сирия Джеймс Джефри започна визита в Израел, Йордания и Турция, която приключва на 4 септември. Джефри, който е бивш посланик на САЩ в Анкара, е съпровождан от специалния представител на Държавния департамент за Сирия – Джоел Рейбърн. Подчертава се, че в рамките на обиколката Джефри е обърнал внимание на това, че „военните действия в Идливб ще доведат до ескалация на напрежението в Сирия и региона, и ще изложат на риск живота на цивилното население“.  \r\nСпоред редица анализатори, именно в Идлиб ще бъде последното голямо сражение в сирийската гражданска война. \r\nЕто защо Идлиб ще бъде повратна точка не само с оглед на възможността да се разплете възелът на вътрешните конфликти в Сирия, но и на това да се осигури ред в бъдеще. Турция гледа наближаващия конфликт в Идлиб главно от две перспективи: първо, рисковете, които една операция може да създаде за сигурността на Турция в краткосрочен план; второ, създаването на такъв ред в Сирия, който няма да представлява заплаха за сигурността на Турция в дългосрочен план. \r\nСъобщено бе, че вечерта на 1 октовмри в сирийската столица Дамаск е извършена въздушна атака срещу силите на сирийския режим. Близки до режима на Башар Асад източници съобщиха, че експлозиите на авиобазата край столицата са в резултат от ракетни удари. Наш източник съобщи, че базата не е обстреляна, но заради ракетните удари в района е имало взривове в намиращи се там складове с боеприпаси. Освен това, според източника, ударите са били отразени от сирийските средства за ПВО“.  \r\n***", "date": "2018.09.05", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/09/05/2563808/prezidentskite-dvoyki-na-balgariya-i-indiya-posetiha-natsionalniya-istoricheski-muzey.html", "text": "В рамките на държавното посещение на президента на Индия Рам Натх Ковинд, който е у нас по покана на държавния глава Румен Радев, президентските двойки на двете страни посетиха Националния исторически музей. Това съобщиха от  прессекретариата на държавния глава .", "date": "2018.09.05", "title": "Президентските двойки на България и Индия посетиха Националния исторически музей"}
{"url": "http://www.focus-news.net/news/2018/09/05/2563410/predstoyashti-sabitiya-v-stranata-za-5-septemvri-agentsiya-fokus.html", "text": "*** \r\nОт 10.00 часа на площад „Св. Ал. Невски“ ще се състои церемония по официалното посрещане на президента на Индия Рам Натх Ковинд, който ще бъде на държавно посещение в България, и водената от него делегация. На „Дондуков“ 2 президентите Радев и Ковинд ще проведат среща „на четири очи“. От 10.50 часа ще започнат пленарните разговори между официалните делегации на България и Индия. В 11.35 часа в присъствието на двамата президенти в Гербовата зала на „Дондуков“ 2 ще бъдат подписани двустранни документи. Президентите Радев и Ковинд ще направят съвместни изявления за медиите от 11.45 часа. В 16.30 часа двамата президенти ще закрият Българо-индийски бизнес-форум, който се състои в столичния „София хотел Балкан“.  \r\n*** \r\nОт 20.30 часа на площад „Съединение“ председателят на Народното събрание Цвета Караянчева и народни представители ще участват в тържествената заря-проверка в град Съединение по случай 133-ата годишнина от Съединението на Княжество България и Източна Румелия.  \r\n*** \r\nОт 9.00 часа ще се проведе заседание на Народното събрание. \r\n*** \r\nОт 10.00 часа в сградата на КЕВР на бул. „Княз Дондуков“ 8-10, ет.4 ще се проведе открито заседание за обсъждане на доклад и проект на решение относно Заявление за одобряване на бизнес план за развитие на дейността на „ВиК” ООД, гр. Габрово като ВиК оператор за периода 2017-2021 г. и заявление за утвърждаване и одобряване на цени на ВиК услуги. \r\nОт 10.10 часа ще се започне обществено обсъждане на проект на решение за одобряване на бизнес плана на „ВиК” ООД, гр. Габрово и за утвърждаване и одобряване цени на ВиК услуги на „ВиК” ООД, гр. Габрово \r\n*** \r\nОт 10.30 часа в център за настаняване от семеен тип на ул. „Жорж Дантон“  № 54 в кв. „Надежда“ ще се проведе акция за даряване на велосипеди и интерактивен урок по безопасност на движението.  \r\n*** \r\nОт 11.00 часа в Националния пресклуб на БТА, „Българска общност в Норвегия” и Асоциацията на бащите в България ще дадат пресконференция на тема „Барневерн и отнетите български деца в Норвегия“.  \r\n*** \r\nОт 15.00 часа пред Посолството на Русия в България ще се състои откриване на фотоизложбата на Руското географско дружество „Най-красивата страна“. \r\n*** \r\nОт 15.30 часа в Аулата на Софийския университет „Св. Климент Охридски“ ще се състои публична проява на президента на Република Индия Рам Натх Ковинд, на която президентът Ковинд ще  говори на тема  „Education as an instrument of change and shared prosperity” („Образованието като инструмент за промяна и достъп до просперитет“) . \r\n*** \r\nВ 11.00 часа в градинката срещу жп гарата ще бъдат поднесени цветя в знак на признателност пред паметната плоча на Пере Тошев.  \r\n*** \r\nВ 16.00 часа пред църквата „ Св. Атанасий” в село Конуш ще бъдат поднесени цветя на признателност пред паметната плоча на участниците в  Конушенската чета. \r\n*** \r\nВ 18.00 часа пред паметника на поп Ангел Чолаков в село Новаково ще бъдат поднесени цветя на признателност.  \r\n*** \r\nОт 18.30 часа, Читалище „Св. св. Кирил и Методий 1985“ ще се състои програма с участието на Бургаски духов оркестър, творчески и образователни работилници. Събитието ще се проведе в ж. к. „Меден рудник“, зад втората спирка на линия Т2. \r\n*** \r\nОт 18.30 часа на плажа в кв. „Аспарухово“ за четвърта поредна година ще се състои инициативата „Най-дългата вечеря на плажа“. Всички желаещи да се включат в събитието могат да го направят, като единственото условие е да си носят храна и постелки. \r\n*** \r\nОт 21.00 часа в МТД „Костадин Кисимов“ ще се състои трети сезон на българските оперни театри „Сцена на вековете“: „Човекът от Ла Манча“ – мюзикъл от Дейл Васерман, представен от Държавна опера – Русе. \r\n*** \r\nОт 23.30 часа на площад „Цар Асен I“ ще се състои аудио-визуален спектакъл „Царевград Търнов – звук и светлина“.  \r\n*** \r\nОт 9.30 в Заседателната зала на Община Враца ще се проведе пресконференция с кмета - Калин Каменов. \r\n*** \r\nОт 10.00 в Конферентната зала на Общински съвет-Враца ще се извърши отваряне на офертите в процедура чрез публично състезание, за възлагане на обществена поръчка с предмет: „Закупуване на уеб базирана платформа и инсталирането й“. \r\n*** \r\nОт 10.30 часа в областната администрация омбудсманът Мая Манолова и екип от експерти на институцията организират приемна за граждани. Телефон за предварително записване: 092/66-14-29. \r\n*** \r\nОт 14.00 часа в Заседателната зала на Община Враца ще се отворят ценовите предложения на участниците в обществена поръчка с предмет: „Текущ ремонт на общински сгради и спортна площадка“. \r\n*** \r\nОт 10.00 часа в спортна зала „Никола Петров“ ще се проведе Национална спартакиада на железничарите – турнир по футбол, тенис на маса, шахмат, лека атлетика и тенис на корт.  \r\n*** \r\nОт 19.00 часа в Драматичен театър „Йордан Йовков“ ще се проведе благотворителен рок концерт в подкрепа на Иван Василев за набиране на средства за операция на лумбални прешлени с участието на Пламен и Силвия, Иво Матеев, ученици на СОУ „Св. Климент Охридски“, BLOODRUSH, WOODNITZA.  \r\n*** \r\nОт 16.00 часа в градската библиотека Община Каварна кани гости и жители на града на мултимедийна презентация по повод 133 г. от провъзгласяване на Съединението на Княжество България Източна Румелия. \r\n*** \r\nОт 18.00 часа в Художествена галерия „Владимир Димитров – Майстора“ ще бъде представена втората поетична книга на Ива Спиридонова, носеща името „Детайли“.  \r\n*** \r\nОт 16.00 часа във фоайето на Регионална библиотека „Гео Милев” ще бъде открита изложба „Историите на България преди 1878”. \r\n*** \r\nС богата програма в града ще бъде отбелязана четвъртата годишнина от спечелването на престижната титла „Европейска столица на културата“.  От 10.00 до 13.00 часа в „Дондуковата градина“ ще се проведе детска програма.  В 11.00 до 14.00 часа на откритата сцена пред сградата на общината ще бъде поставено началото и на семейната програма. Тя ще се състои на откритата сцена пред Общината до 14.00 часа. От 15.00 до 19.00 часа на пешеходна улица жителите и гостите на града могат да се насладят на симфонична разходка, благодарение на Държавна опера – Пловдив. От 16.00 до 17.00 часа от четирите посоки на града към центъра ще има автобус, в който пътуващите ще могат да слушат виртуозното изпълнение на музикант от оркестър „Брестовица“. Музикалният автобус ще тръгне от район „Тракия“ през кварталите „Кючук Париж“ и „Кършияка“, до квартал „Христо Смирненски“. От 17.00 до 18.30 часа програмата продължава отново на откритата сцена пред Община с музикална програма. От 21.00 до 23.00 часа жителите и гостите на града ще могат да наблюдават – „100 дни до началото“ – мапинг на сградата на ул. „Райко Даскалов“ 2. \r\n*** \r\nОт 18.00 часа в Залите за временни експозиции на ул. „Княз Александър I\" №15, ще бъде представена съвместна изложба на художниците Андрей Лекарски, Никола Манев и Лъчезар Ошавков. \r\n*** \r\nОт 10.30 часа в градинката до Регионална библиотека „Проф. Боян Пенев“ ще се състои тържествено закриване на осмото издание на Лятната читалня.  \r\n***   \r\nВ 14.00 часа пред Съдебната палата в Пазарджик се организира протест от приятели на убития 16-годишен младеж от село Ивайло от шофьор, употребил алкохол. \r\n*** \r\nДо 10.00 часа в землището на петричкото село Гега, в района на „ДГС Първомай”, ще бъдат третирани от въздуха срещу гъсениците на боровата процесионка.  \r\n*** \r\nот 10.30 часа в зала 2 на Община Стара Загора, ще се проведе пресконференция по повод предстоящия старт на международния проект SPHERE-C. \r\n*** \r\nОт 19.00 часа в парк „Загорка“ ще бъде открито тазгодишното издание на традиционния „BEERфест“. \r\n*** \r\nС богата културна програма ще бъдат отбелязани празникът на община Съединение. В 09.00 часа ще бъдат издигнати знамената на пл. „Съединение“. В 09.30 часа ще бъде поставено началото на тържествена сесия в Пленарната зала. В 10.30 часа на площада ще се проведе Детско утро. Програмата продължава в 15.00 часа с народни борби в централния парк. В 19.00 часа на площада в града ще се състои изпълнение на самодейни състави и мажоретки. В 19.30 в църквата „Св. Атанасий“ ще се проведе панихида, посветена на голяконарци, участвали в Съединението. В 20.20 часа ще бъде изнесено знамето на Голямоконарската чета и ще бъде дадено началото на литийно шествие до площада.. В 20.40 часа ще бъде поставено началото на официалната част от празника, която включва тържествено слово на кмета на Община Съединение, тържествена вечерна проверка и заря. \r\n***   \r\n От 10.00 часа, в зала 203 на общината кметът Любомир Христов ще се срещне с ръководителите на детския хор “Бодра песен” и ансамбъл “Веселяче” – Деница Узунова, Боряна Колева и Антон Марков. \r\n*** \r\nОт 13.30 часа с официална церемония ще бъде открита обновената база на Професионална гимназия по земеделие „Христо Ботев“-Ямбол.", "date": "2018.09.05", "title": "Предстоящи събития в страната за 5 септември (Агенция „Фокус“)"}
{"url": "http://www.focus-news.net/news/2018/09/05/2563805/premierat-na-izrael-benyamin-netanyahu-balgarite-preprechiha-s-telata-si-izbivaneto-na-evreite-po-vreme-na-holokosta-nie-pomnim-nashite-priyateli.html", "text": "Българите препречиха с телата си избиването на евреите по време на Холокоста, ние помним нашите приятели. Това каза премиерът на Израел Бенямин Нетаняху по време на откриването на паметник - символ на повдига на българите за спасяването на евреите в Тел Авив, предаде репортер на  Агенция „Фокус“ .  Премиерът Нетаняху определи откриването на паметника като вълнуващ момент и уточни, че Израел не само си спомня за своите приятели, но и ги обича. „Има причина ние да помним нашите приятели, защото нямаше много такива. Ние тук се справихме в тази земя, на това място. Тук през цялото време ние се борихме за нашата свобода и независимост, за нашата държава. Някой път побеждавахме, някой път губехме“, заяви Нетаняху и уточни, че еврейският дух е останал и се е предавал от поколение на поколение и от век на век. „Докато положението до такава степен се влоши по време на Холокоста“, допълни още премиерът на Израел. „Никъде в Европа никой не легна на релсите“, каза той и обърна внимание, че в България попове, свещеници, учители, общественици са препречили с телата си избиването на евреите. „Няма и не може да има по-голяма почит към българите, не може да има. Знаем, помним, нашите приятели, добре ги помним“, допълни още Нетаняху.", "date": "2018.09.05", "title": "Премиерът на Израел Бенямин Нетаняху: Българите препречиха с телата си избиването на евреите по време на Холокоста, ние помним нашите приятели"}
{"url": "http://www.focus-news.net/news/2018/09/05/2563811/poreden-ostar-spor-mezhdu-upravlyavashti-i-opozitsiya-v-narodnoto-sabranie-obzor.html", "text": "Пореден остър спор между управляващи и опозиция се разрази по време на второто пленарно заседание от новия политически сезон. Спорът започна след прочетена декларация от депутата от ГЕРБ и председател на парламентарната комисия по култура и медии  Вежди Рашидов , който посочи, че лидерът на БСП Корнелия Нинова като парламентарна манекенка си прави фотосесии и пиар с мъките на хората. „Не знам с какво право левите депутати си позволяват да отправят критики и публично да заклеймят управляващите от ГЕРБ с думите „шайка крадци“. Кои сте вие да ни осъждате всички на гражданска смърт? Това е недопустима клевета. Аз познавам една друга шайка – шайка, която участваше в бандитската приватизация, шайка, която ограби държавата. Колко струва на българските данъкоплатци снимката с Горан Брегович? Вашата агресия, г-жo Нинова, обижда човешкото достойнство“, каза още Рашидов.  \r\nОт своя страна, лидерът на БСП  Корнелия Нинова  коментира, че в прочетената декларация е имало само лични обиди и нападки и никаква политика. „Не разбирам защо се обиждате, когато цитираме Антон Тодоров с „шайка“ – просто един от вас смята, че вие сте шайка и много хубаво ви описва. Ние сме 1 млн. българи – аз не съм Корнелия Нинова тук, представлявам 1 млн. българи. Това сме ние. Така че спрете с разделението, омразата и противопоставяне на българи срещу българи. Всеки тук представлява наши сънародници“, коментира Нинова. Тя припомни, че на заседанието е трябвало да се обсъждат промените в Закона за пътищата, но точката отпадна, тъй като регионалната комисия в парламента не е внесла доклада от своето заседание. „17 души убихте и днес трябваше да им решим проблема. Това трябва да е мястото, на което се прави политика“, коментира Нинова. \r\nЗаради изказвания последва наказание със забележка за лидера на БСП от председателя на Народното събрание  Цвета Караянчева . След това народният представител от БСП  Драгомир Стойнев  призова Караянчева да слезе от трибуната, защото показала, че е неспособна да води заседания и е предизвикала хаос. От своя страна председателят на парламента заяви, че няма да напусне пленарната зала и ще продължи да води заседанието. \r\nВсичко това се случи ден, след като на първото заседание от петата сесия на 44-тото Народно събрание опозицията призова парламентът да бъде разпуснат и голяма част от депутатите на ПГ на „БСП за България“ напуснаха залата. \r\nЦветилена СИМЕОНОВА", "date": "2018.09.05", "title": "Пореден остър спор между управляващи и опозиция в Народното събрание (ОБЗОР)"}
{"url": "http://www.focus-news.net/news/2018/09/05/2563415/api-vazstanoveno-e-dvizhenieto-pri-km-89-na-am-trakiya-v-posoka-burgas.html", "text": "Възстановено е движението при км 89 на АМ \"Тракия\" в посока Бургас, съобщават от пресцентъра на  Агенция \"Пътна инфраструктура\" .", "date": "2018.09.05", "title": "АПИ: Възстановено е движението при км 89 на АМ \"Тракия\" в посока Бургас"}
{"url": "http://www.focus-news.net/news/2018/09/05/2563804/yeni-safak-sasht-se-vazpolzvat-ot-krizata-okolo-idlib-i-uvelichavat-pomoshtta-za-siriyskite-kyurdi.html", "text": "САЩ се възползват от увеличаващото се напрежение около последния бастион на въоръжената опозиция Идлиб и изпращат подкрепления и въоръжение в районите, контролирани от „Работническата партия на Кюрдистан“ (ПКК), източно от река Ефрат в Сирия, пише  електронното издание на турския консервативен ежедневник Yeni Safak . \r\nСпоред данните на изданието, Америка е доставила двеста камиона амуниции в сирийския град Рака във вторник, който в момента е окупиран, както пише вестникът, от издънката на ПКК – „Отрядите за народна самоотбрана“ (ОНС). \r\nСАЩ, пише още „Йени Шафак“, са снабдили ОНС с повече от 5000 камиона оръжия, които трябва да бъдат използвани в борбата срещу „Ислямска държава“ въпреки предупрежденията на Анкара, че тази групировка е дъщерна на терористичната ПКК. Вашингтон заплашва Асад   \r\nБелият дом предупреди във вторник, че „ако сирийският президент Башар Асад избере отново да използва химически оръжия, САЩ и техните съюзници ще отговорят бързо и подходящо“, в опит да ескалират хаоса в региона, коментира вестникът. \r\nПрезидентът на САЩ Доналд Тръмп през последната година на два пъти разпореди удари по цели в Сирия в отговор на, както Вашингтон твърди, употреба на химически оръжия от правителството на Асад, припомня изданието. \r\nВъв вторник руски самолети бомбардираха няколко района в Идлиб, увеличавайки опасенията за мащабна офанзива на сирийската правителствена армия и нейните съюзници. \r\nРазположен в близост до турската граница, Идлиб е дом на повече от 3 милиона сирийци, много от които са избягали от други градове при напредването на силите на Асад, обяснява „Йени Шафак“. Стратегията на Пентагона за зона, забранена за полети \r\nАдминистрацията във Вашингтон, която се опитва да запази постоянно военно присъствие в Сирия, коментира вестникът, завърши строителството на три съвременни радарни системи в сирийските райони Хасака тал Байдар, Айн ал Араб и Сарин и разположи 13 преносими и фиксирани разузнавателни радарни системи. \r\nПриготовленията на Пентагона за зона, забранена за полети, сочи, че американското правителство иска също да се намеси в турските военни операции, за да осигури безопасността на терористите от ПКК, след успешните военни действия на Турция в сирийския район Хасака, планините Кара Чук и иракския район Синджар, посочва „Йени Шафак“. САЩ обучават 40 хиляди терористи \r\nПрез януари оглавяваната от САЩ международна коалиция срещу „Ислямска държава“ обяви, че ще образува гранична войска, която трябва да наброява най-малко 30 хиляди души и която трябва да бъде финансирана от Саудитска Арабия, от представители на „Сирийските демократични сили“ (СДС) – подкрепяна от САЩ групировка, която, както пише вестникът, до голяма степен е контролирана от ПКК/ОНС. Вашингтон и неговите съюзници също са обучили 40 хиляди терористи от ПКК от 2015 година насам, твърди изданието. \r\nЦелта на Пентагона е да притисне Дамаск да даде автономия на ПКК в региона, отбелязва „Йени Шафак“ и припомня, че групировката е в списъка на терористичните организации на Турция, Европейския съюз и САЩ. ПКК води въоръжена борба срещу Анкара от 1984 година насам, като до момента са загинали повече от 40 хиляди души, повечето от които мирни граждани. \r\nПревод и редакция:", "date": "2018.09.05", "title": "Yeni Safak: САЩ се възползват от кризата около Идлиб и увеличават помощта за сирийските кюрди"}
{"url": "http://www.focus-news.net/news/2018/09/05/2563418/emsc-zemetresenie-s-magnitud-55-po-skalata-na-rihter-e-registrirano-v-rusiya.html", "text": "Земетресение с магнитуд 5.5 по скалата на Рихтер е регистрирано в региона на Уралските планини в Русия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 04:58 часа местно време (01:58 часа българско време) на дълбочина от 10 км. Епицентърът е на 7 км северозападно от град Катав-Ивановск и на 133 км източно от град Уфа. \r\nЗасега няма данни за жертви и материални щети.  Йонислав Дочев", "date": "2018.09.05", "title": "EMSC: Земетресение с магнитуд 5.5 по скалата на Рихтер е регистрирано в Русия"}
{"url": "http://www.focus-news.net/news/2018/09/05/2563810/vergil-aleksiev-sobstvenik-na-avtobusna-agentsiya-vav-vidin-vsichki-avtobusi-shte-badat-oborudvani-s-kolani-no-samo-tova-nyama-da-bade-dostatachno-za-sigurnostta-na-patnitsite.html", "text": "Всички автобуси ще бъдат оборудвани с колани, каза за  Радио „Фокус“ – Видин  Вергил Алексиев, собственик на най-голямата автобусна агенция във Видин. Той посочи, че само това няма да бъде достатъчно за сигурността на пътниците. „Изпълняваме редовни курсове за София. Трасето ни е по път III-114 и след това - по главен път Е-79. Опасните участъци са по главен път Е-79 – това е последният завой след Димово в посока за София, който те отвежда направо в гората. Остри и опасни завои има при селата Скомля, Бела, Медовница… И при това трафикът в тези участъци е изключително натоварен, като минават предимно тежкотоварни камиони“, заяви Алексиев. Той посочи, че друг опасен участък е Мездра – Ботевград, както и при село Новачане. „Пътищата във Видинска област са проектирани и правени за много по-малко натоварване, трафикът с пускането на Дунав мост 2 е изключително натоварен“, обясни Алексиев. \r\nАнна ЛОЗАНОВА", "date": "2018.09.05", "title": "Вергил Алексиев, собственик на автобусна агенция във Видин: Всички автобуси ще бъдат оборудвани с колани, но само това няма да бъде достатъчно за сигурността на пътниците"}
{"url": "http://www.focus-news.net/news/2018/09/05/2563411/afp-dzhastin-tryudo-nastoyava-za-vavezhdaneto-na-mehanizam-za-razreshavane-na-sporovete-v-novoto-sporazumenie-za-nafta.html", "text": "Предоговореното Северноамериканско споразумение за свободна търговия (НАФТА) трябва да включва механизъм за разрешаване на споровете, заяви министър-председателят на Канада Джъстин Трюдо във вторник, предава  AFP . \r\n„Казахме от самото начало, че се нуждаем от механизъм за разрешаване на споровете като Глава 19 и ще стоим твърдо зад това“, заяви Трюдо във Ванкувър в навечерието на продължението на разговорите със САЩ. \r\n„Няма да подпишем споразумение, което е лошото за канадците и честно казано, липсата на Глава 19, която да гарантира че правилата ще се спазват, ще бъде лошо за канадските граждани“, добави той.  Йонислав Дочев", "date": "2018.09.05", "title": "AFP: Джъстин Трюдо настоява за въвеждането на механизъм за разрешаване на споровете в новото споразумение за НАФТА"}
{"url": "http://www.focus-news.net/news/2018/09/05/2563420/afp-mvf-e-postignal-progres-za-po-zazdraven-zaem-za-arzhentina-zayavi-kristin-lagard.html", "text": "Международният валутен фонд (МВФ) е „постигнал прогрес“ в разговорите за заздравяване на програмата си за финансова подкрепа за Аржентина и дискусиите ще продължат, заяви управителят на фонда Кристин Лагард в сряда, предава  AFP . \r\nТя се срещна с аржентинския министър на икономиката Николас Духовне и заместник-ръководителя на централната банка на Аржентина Густаво Канонеро, за да разгледа заявката на Буенос Айрес за ускоряване на финансирането от 50 милиарда долара чрез заем, което е замразено през юни. \r\nЛагард поясни, че целта е „да се постигне бързо заключение и да се представи предложение пред изпълнителния борд на МВФ“.  Йонислав Дочев", "date": "2018.09.05", "title": "AFP: МВФ е постигнал прогрес за по-заздравен заем за Аржентина, заяви Кристин Лагард"}
{"url": "http://www.focus-news.net/news/2018/09/05/2563417/kommersanta-kam-novoto-ime-na-makedoniya-se-pribavyat-i-es-i-nato.html", "text": "В Македония започна кампания в навечерието на насрочения за 30 септември референдум за новото име на тази балканска държава – според договора с Гърция тя трябва да се казва Република Северна Македония. Резултатът от референдума ще определи не само съдбата на гръцко-македонските отношения, но и членството на Македония в НАТО и ЕС, а това значи и нова геополитическа подредба в региона, пише кореспондентът за Балканите на руския вестник  „Коммерсантъ“ , Генадий Сьосев, в материал за електронното му издание. \r\nФормално, на референдума на 30 септември македонските граждани ще определят съдбата на договора с Гърция, който беше подписан в средата на юни от премиерите Зоран Заев и Алексис Ципрас. В същността си договорът преименува страната на Република Северна Македония, което слага точка на продължилия вече четвърт век спор между двете държави. Освен това, залозите на македонския референдум са много по-високи. През юли по време на срещата на върха на НАТО, Скопие получи покана за влизане в Алианса – при условие, че реализира споразумението с Гърция. Месец по-рано лидерите на ЕС определиха преговори за Македония за влизането в Евросъюза, които ще започнат в началото на 2019 година – със същото условие. Така че всъщност, референдумът на 30 септември ще се превърне и в изражение на волята на македонските граждани за НАТО и ЕС. \r\nИ въпросът, поставен на референдума, не оставя никакви съмнения за това. Той гласи: „Подкрепяте ли членство в ЕС и НАТО чрез приемане на договора между Македония и Гърция?“ \r\nФормулирайки въпроса по този начин, властите безспорно отчитат настроенията в обществото. Удивително мнозинство от жителите на страната (до 80 процента) подкрепят членството в ЕС и НАТО, но когато стане на въпрос за промяната на името на държавата, пропорцията е обратна. Заради това, във връзка с тези два въпроса, властите всъщност предлагат на гражданите да потвърдят привързаността си към ЕС и НАТО като се съгласят да променят името на страната. \r\nИменно върху това ще бъде изградена правителствената кампания в навечерието на референдума. Формално тя започна в края на миналата седмица, макар и вече да е в пълна сила: в социалните мрежи, например, активно действа създадената от властта група „Да- европейска Македония“. Обещаваща „позитивна, мобилизираща и познавателна кампания“ и изразяваща увереност, че „огромният процент от гражданите ще кажат за“, премиерът Зоран Заев призна: главната цел на властта е да осигури 50-процентен резултат, необходим за легитимиране на референдума. На 30 септември гласувалите ще трябва да са минимум 903 000 македонски граждани, за да се изпълни това условие. \r\nПодкрепа към властта активно оказва и ЕС – много негови представители фактически вече се включиха към кампанията. Така, генералният директор на Еврокомисията по разширяването Кристиан Даниелсон, който се намираше в Скопие през изминалата седмица, се обърна към македонските граждани директно: „На 30 септември със своя избор ще определите бъдещето на своята страна. Последствията от този избор ще бъдат усетени от бъдещите поколения. Нашата молба към вас – възползвайте се от вашето право и гласувайте. Това е единствената възможност да създадем общество, в което вие искате да живеете и виждате вашите семейства да просперират“. През изминалата седмица ЕС започна кампания от срещи в много македонски градове под названието „Представи съвместно бъдеще“.  \r\nПротивниците на преименуването на страната също вече започнаха кампания – под лозунга „Македония бойкотира“. Те възнамеряват да убедят македонците да игнорират референдума. Най-активната сред опонентите на властта е партията „Единна Македония“, определяща себе си като проруска. Нейният лидер Янко Бачев стана известен в широката публика с това, че по време на демонстрации на 17 юни против договора с Гърция, се е изкачил с руски и македонски флаг върху полицейски автомобил. Формално, тези партии и НПО-та ратуват за „спасение на името на Македония“, но много от тях не крият, че са против членството на страната в ЕС и НАТО. \r\n„Много македонски политици и балкански експерти вярват, че за дестабилизация на Балканите ще допринесе срив в македонския референдум и провал на отношенията с Гърция. „Сега отново стана актуална темата за разделяне на Косово и ако нашият референдум се провали, първата жертва може да бъде самата Македония, чиито граници ще се окажат под въпрос“, опасява се координаторът на македонското правителство за НАТО Стево Пендаровски. \r\nСходно мнение се споделя и от професора по политология в Белградския университет Драган Джуканович. „Успех на македонския референдум и решение на спора с Гърция ще ускори решението на други два ключови проблема в региона – сръбско-косовския и босненския“, обясни той. „Провал на референдума ще има негативни последствия за Балканите“.  Йонислав Дочев", "date": "2018.09.05", "title": "„Коммерсантъ“: Към новото име на Македония се прибавят и ЕС и НАТО"}
{"url": "http://www.focus-news.net/news/2018/09/05/2563412/tass-mayk-pompeo-i-mevlyut-chavushoglu-schitat-za-nepriemliva-vsyakakva-operatsiya-na-siriyskite-voyski-v-idlib.html", "text": "Държавният секретар на САЩ Майк Помпео и външният министър на Турция Мевлют Чавушоглу, по време на телефонен разговор проведен във вторник, са се съгласили, че каквато и да е военна операция на сирийските сили в провинцията Идлиб е неприемлива, заяви говорителят на държавния департамент Хедър Науърт след преговорите между двамата външни министри, предава  ТАСС . \r\n„Помпео проведе днес телефонен разговор с министъра на външните работи на Турция Мевлют Чавушоглу и двамата се съгласиха, че всякакво военно настъпление на режима на (сирийския президент Башар) Асад в Идлиб би била неприемлива и безразсъдна ескалация на конфликта в Сирия“, поясни Науърт. \r\nВ допълнение, Помпео отново е подчертал „важността на освобождението от Турция на свещеник Андрю Брънсън“, арестуван от турските власти по обвинения за принос към терористични организации.  Йонислав Дочев", "date": "2018.09.05", "title": "ТАСС: Майк Помпео и Мевлют Чавушоглу считат за неприемлива всякаква операция на сирийските войски в Идлиб"}
{"url": "http://www.focus-news.net/news/2018/09/05/2563413/ria-novosti-sergey-lavrov-otseni-situatsiyata-s-ekstremistite-v-idlib.html", "text": "Няколко десетки хиляди екстремисти са концентрирани в сирийската провинция Идлиб, към момента водени от лидер на терористичната групировка „Джебхат ан-Нусра“, заяви министърът на външните работи на Русия Сергей Лавров, предава  РИА Новости . \r\n„Установихме канал с военните на САЩ, за да предотвратим нежелателни инциденти и той работи… Сега остава единствено зоната за деескалация в Идлиб, където са концентрирани няколко десетки хиляди екстремисти начело с, преди всичко, „Джебхат ан-Нусра““, заяви Лавров във вторник в ефира на програмата „Голямата игра“ по руския „Първи канал“. \r\nТой отбеляза, че когато Русия е помогнала за освобождаването на големи части от Сирия, в частност Алепо и Палмира, от групировката „Ислямска държава“, там са останали неголяма част от разпръснати отряди. Според него, към момента най-голямата заплаха в Сирия е „Джебхат ан-Нустра“, която се прикрива и сменя името си. Независимо то това, там има терористи, които са записани в специалните решения на Съвета за сигурност на ООН, поясни той. \r\nЛавров припомни, че Русия работи в Сирия, както и в Иран – по директна покана на правителствата им, докато всички други действат там на нелегитимна основа.  Йонислав Дочев", "date": "2018.09.05", "title": "РИА Новости: Сергей Лавров оцени ситуацията с екстремистите в Идлиб"}
{"url": "http://www.focus-news.net/news/2018/09/05/2563416/vzglyad-kakvo-ochakva-minskite-sporazumeniya-sled-ubiystvoto-na-aleksandar-zaharchenko.html", "text": "Убийството на лидера на самопровъзгласилата се Донецка народна република (ДНР) Александър Захарченко постави под заплаха не само изпълнението на Минските споразумениея, но и самото им съществуване. Това прекрасно се разбира и в Москва, и в европейските столици, които реагираха на смъртта на Захарченко съвсем не така, както би се искало на Киев. На следващата среща в Минск Русия ще изисква международно разследване на смъртта на Захарченко. Как ще се развият събитията след терористичния акт в Донецк, пише електронното издание на руския вестник  „Взгляд“ . \r\nОбединена Европа, представлявана от мисията на Европейския съюз в Киев, реагира на убийството на лидера на ДНР Александър Захарченко заявявайки, че „конфликтът в Източна Украйна доведе до загубата на прекалено много животи“. При това в Евросъюза подчертаха, че работата по реализацията на Минските споразумения продължава, а самите споразумения остават „надеждна основа за устойчиво политическо урегулиране на конфликта“ и изразиха надеждата, че убийството на лидера на ДНР няма да повлияе на преговорите на „нормандската четворка“. \r\nПредставителите на страните-членки на нормандския формат също реагираха на събитията в Донецк. Във френското външно министерство считат, че смъртта на Захарченко „не може да постави под въпрос нито ангажимента на страните по изпълнението на Минските споразумения, нито важността от среща в нормандския формат между Германия, Франция, Русия и Украйна“. А представителят на германското правителство Щефен Зайберт заяви, че Германия „внимателно наблюдава обстановката в Донбас след убийството на Захарченко“, а „използването на насилие по дефиниция заслужава осъждане“. Той също добави, че тристранната Контактна група в Минск и нормандският формат трябва да продължат своето функциониране. \r\nЗаслужава си да се отбележи, че западните политици и преса не наричат Захарченко „терорист“, за разлика от украинските политици и преса, които обичат да пишат за про „руско-терористичните войски“, въпреки че Украйна няма нито един закон, който определя Луганската народна република (ЛНР) и ДНР като терористични организации. И реакцията на Европа на смъртта на Захарченко ярко подчертава това, за огромно съжаление на Киев. \r\nНаучният директор на германско-руския форум Александър Рар, не се е изненадал от тази реакция на ЕС. Той отбеляза, че в Европейския съюз говорят за сепаратисти в Източна Украйна, а не за терористи. „Това е чисто украинска лексика. И в Америка не я употребяват. Но не говорят и за бунтовници, както в Русия. На Запад говорят за сепаратисти“, заяви Рар пред „Взгляд“. \r\n„На Запад никога не са наричали ДНР и ЛНР терористични организации. Това не е записано в нито един документ. В тяхната лексика терминът „терорист“ по отношение на Захарченко и други ръководители също не се използва. Медиите говорят различно, но на официално ниво – не“, заяви директорът на Киевския център за политически изследвания и конфликтологии Михаил Погребинский за „Взгляд“. \r\nТой предполага, че за украинските власти щеше да бъде по-приятно, ако в заявлението на представителството на ЕС са прозвучали думи за осъждане на сепаратизма. „Такива не прозвучаха и това, разбира се, предизвиква въпроси от типа на „кое-какво“. Не мисля, че това трябва да се третира като откровеност или промяна на европейската позиция. Въпреки, че очаквам някакви корекции след срещата между Путин и Меркел. Но това все още не е придобило видими очертания“, твърди експертът. \r\nАлександър Рар счита, че на Запад много добре разбират, че убийството на Захарченко преустановява по-нататъшния процес на реализация на Минските споразумения. По думите му Европа се надява на реализацията на тези споразумения „и ако се окаже, че Украйна стои зад убийството на Захарченко, то Брюксел и болшинството европейски страни ще приемат това като демонстрация, че Киев никак не е заинтересован от реализацията им“. „В най-добрия случай това ще доведе до факта, че ЕС ще се замисли как да действа по-твърдо спрямо Украйна“, прогнозира експертът. \r\nРар подчерта, че алтернативата на Минските споразумения е война, „която никой не иска“. „Поради това ще бъде взета сериозна пауза. Минският процес ще бъде замразен, но после ще се възстанови. Друг вариант не е възможен“, счита политологът, но не изключва, че сега действията на украинците могат да бъдат обект на повече критики.  Йонислав Дочев", "date": "2018.09.05", "title": "„Взгляд“: Какво очаква Минските споразумения след убийството на Александър Захарченко"}
{"url": "http://www.focus-news.net/news/2018/09/05/2563424/nachalo-na-noviya-politicheski-sezon-obzor.html", "text": "С кворум от 162 народни представители бе открита петата сесия на 44-тия парламент. Парламентарният звънец за новата сесия удари председателят на парламента Цвета Караянчева. По традиция председателите на парламентарните групи представиха декларации с посланията и приоритетите си през новия политически сезон. \r\nВ словото си  Цвета Карачева  изрази надежда през новия сезон както опозицията, така и управляващите да бъдат диалогични и продуктивни. \"Нека в началото на новия политически сезон си пожелаем конструктивна работа и единодействие по важните за страната ни въпроси. Само след няколко дни за пореден път ще отбележим една от най-значимите дати в нашата история – Съединението на Източна Румелия с Княжество България\", коментира тя. По думите й този акт на обединение успява, защото е общобългарско дело и в неговата защита всички са единни. \"Нека днес си припомним призива на Петко Славейков – да се покажем като народ, вечно съединен и да търсим съгласие в името на България\", допълни Караянчева.  \r\nПредседателят на ПГ на ГЕРБ  Цветан Цветанов  заяви, че есенната парламентарна сесия се открива при подчертано добра ситуираност на страната ни на европейската политическа сцена и при наличието на благоприятни предпоставки за сътрудничество между страните от региона на Западните Балкани. \"Отправят се критики и към коалиционния формат на управлението ни. Патосът тук идва от потребността на опозицията да формулира и отстоява общонационални каузи, което все по-трудно й се отдава. Знаем, че сме неудобна коалиция за опонентите си, защото съумяваме да дадем отпор на безотговорния популизъм“, каза още Цветанов. По думите му желаещите да сменят сегашното управление във властта видимо нервничат и стават все по-безпардонни, което плаши и отблъсква хората. \"Колкото по-яростни и крайни са опонентите ни, толкова по-трудно те намират път към хората. При откриването на тази парламентарна сесия за пореден път заявяваме волята си да следваме законодателните приоритети на управленската програма на ГЕРБ и ОП за пълния й четиригодишен мандат. Наясно сме, че колкото по-дълго управляваме, толкова повече отговорности поемаме\", коментира той. \r\nЛидерът на БСП  Корнелия Нинова  коментира, че сесията започва със сериозно обществено напрежение, с криза в правителството и нестабилност в управляващото мнозинство. Тя заяви, че този парламент трябва да бъде разпуснат, защото тази зала и това мнозинство не могат да решат проблемите. \"Ние искаме оставката на правителството, край на тази агония. Искаме предсрочни избори\", каза още тя. Според Нинова следващите дни ще сме свидетели на битка Цветанов - Борисов. Лидерът на БСП обърна внимание, че подадените по искане на премиера Борисов оставки от тримата министри Нанков, Московски и Радев се оспорват от Цветанов. По думите й това говори за несигурност в страната. Нинова обясни, че по-голямата част от депутатите на БСП няма да ходят в парламента.Тя уточни, че в пленарната зала ще останат само 20 народни представители. „Останалите отиваме при българите и протягаме ръка за нов модел”, каза още Корнелия Нинова. \r\nПредседателят на ПГ на ДПС  Мустафа Карадайъ  посочи, че ГЕРБ има последния шанс да поеме политическата отговорност за провала на своята политика и да предложи адекватни решения. По думите му е нужна ясна програма за нов тип управление. \"Ред е на експертите и на обединителните идеи. Предупрежденията ми от първия ден са върху основния политически субект и тяхната отговорност за управлението на страната и грижа за гражданите. При тази остра криза на държавността от ДПС заявяваме, че е важно възстановяването на дискурса във всичките му видове, утвърждаване на експертността във взимането на политически решения, диалогът между партиите\", каза още той. Карадайъ допълни, че формулата на властта е грешна и трябва да се промени.  \r\nЛидерът на \"Воля\"  Веселин Марешки  заяви: \"Трябва да се поздравим не само с новата сесия, а и с началото на предизборната кампания\". По думите на Марешки политиците отново се опитват да излъжат избирателите. „Дела трябват, не думи“, заяви Марешки. Той посочи, че от „Воля“ настояват петата сесия на 44-тото Народно събрание да бъде ползотворна, с повече прагматизъм. \r\nЕдинствено Парламентарната група на \"Обединени патриоти\" не излязоха с декларация за началото на политическия сезон. Пред журналисти народният представител  Валентин Касабов  коментира, че групата има приоритети за сезон и ще ги кажат, когато му дойде времето. Попитан дали ще има нов председател на ПГ на „Обединени патриоти“, Валентин Касабов заяви, че няма да има такъв, защото председател е Волен Сидеров. Депутатът  Борис Ячев  допълни, че е имало готовност за декларация, но явно е имало някакъв технически проблем. \"Г-н Сидеров не беше в зала и нямаше декларация. Няма напрежение\", каза още той. Ячев посочи, че приоритетите ще бъдат обявени без значение дали в зала или в кулоарите на парламента. „Имало е и преди случаи в Народното събрание да няма изявление. Ако питате за това дали г-н Сидеров е председател на парламентарната група – да, такъв е. Нямало е искане за неговата оставка от НФСБ.", "date": "2018.09.05", "title": "Начало на новия политически сезон (ОБЗОР)"}
{"url": "http://www.focus-news.net/news/2018/09/05/2563414/izvestiya-beliyat-dom-zaplashi-bashar-asad-s-voenen-otgovor-v-sluchay-na-nova-himicheska-ataka.html", "text": "Белият дом отново заплаши президента на Сирия Башар Асад с военна сила в случай на използване на химическо оръжие, съобщи във вторник говорителят на американския президент Сара Сандърс в своя профил в социалната мрежа „Туитър“, предава електронното издание на руския вестник  „Известия“ . \r\n„Искаме ясно да заявим, че нашата твърда позиция остава: ако президентът Башар Асад отново реши да използва химическо оръжие, САЩ и съюзниците им ще отговорят бързо и по подобаващ начин“, заяви тя, цитирана от „РИА Новости“. \r\nСандърс добави, че президентската администрация наблюдава ситуацията в сирийската провинция Идлиб, където милиони граждани са се оказали под заплахата от нападение. \r\nНа 25 август министерството на отбраната на Русия обяви за подготвян от САЩ и техните съюзници нов удар по Сирия. Беше съобщено, че инсценировка на използването на химически оръжия от сирийските власти против мирни граждани в провинцията Идлиб ще бъде използвано като претекст. \r\nПрез юни сирийският президент Башар Асад също заяви, че не изключа нова инсценировка на химическа атака на територията на страната от Запада.  Йонислав Дочев", "date": "2018.09.05", "title": "„Известия“: Белият дом заплаши Башар Асад с военен отговор „в случай на нова химическа атака“"}
{"url": "http://www.focus-news.net/news/2018/09/05/2563419/the-times-brekzit-bez-sporazumenie-shte-potopi-paunda-tvardi-rakovoditelyat-na-britanskata-tsentralna-banka.html", "text": "Брекзит без споразумение ще постави финансите на семействата под натиск за период от няколко години, заяви ръководителят на британската централна банка Марк Карни, като потвърди, че води преговори за оставане на поста си, пише британският вестник  The Times . \r\nНапускането на Европейския съюз без споразумение ще потопи паунда и ще навреди на перспективата за икономически растеж, заявиха служители на банката пред британски депутати във вторник, оставяйки домакинствата с празен джоб. Карни предупреди, че свиването на доходите може да продължи години и че лихвените проценти може да се наложи да се вдигнат. \r\n53-годишният Карни предложи да остане на поста гуверньор и след датата си на напускане, насрочена за следващия юни. „Готов съм да направя всичко, което мога, за да насърча един гладък Брекзит и един ефективен преход в Банката на Англия“, заяви той. \r\nОт министерството на финансите се очаква потвърждение в рамките на седмица, че мандатът на канадеца ще бъде удължен. През 2013 година Карни се съгласи да изкара пет години от стандартния осемгодишен мандат, след което го удължи с още една година. Сега се очаква той да остане до 2020 година. \r\nНяколко привърженици на Брекзит в миналото призоваваха за неговата оставка заради това, което те считат като анти-Брекзит наклонност. Карни има напрегната връзка с британския премиер Тереза Мей, но източници от правителството настояха, че тя не би блокирала удължението. \r\nКарни нагази в дебата за Брекзит отново във вторник. „Ще има период на напасване, ако се движим бързо към Световната търговска организация (СТО) и е вероятно, имайки предвид скоростта на нарастване на заплатите и ефекта на инфлацията, реалното свиване на доходите да се върне сред домакинствата за период от няколко години“, заяви той пред финансова комисия. \r\nАнди Халдейн, главният икономист на Банката, заяви на същата среща, че анкетите сред бизнеса предполагат, че перспективата за сценарий без споразумение нараства. Вече има 25 процентов шанс за излизане без сделка, разкриват те, в сравнение с 20-процентова възможност година по-рано, поясни той.  Йонислав Дочев", "date": "2018.09.05", "title": "The Times: Брекзит без споразумение ще потопи паунда, твърди ръководителят на британската централна банка"}
{"url": "http://www.focus-news.net/news/2018/09/05/2563423/the-independent-dominik-raab-zvuchi-kato-styuardesa-koyato-spokoyno-podgotvya-stranata-za-katastrofa.html", "text": "Брекзит без споразумение ще приземи всички полети навън и вътре във Великобритания, така че може би най-сигурният знак, че това няма да се случи е фактът, че британският мним министър по въпросите за Брекзит Доминик Рааб се отнася към работата си като публично прослушване за нова кариера като стюардеса, пише британският журналист Том Пек в материал за британския вестник  The Independent . \r\nСлед като информира Камарата на общините за продължителната липса на прогрес в преговорите за Брекзит, нямаше как да се сбърка това познато съпоставяне на неизбежната смърт, облечена като отявлено еднообразие. \r\n„В малко вероятния случай на сценарий без споразумение“, започна той, „това са стъпките, които правителството ще предприеме“. \r\nДокато Рааб за пореден път започна да изрежда какви споразумения са сключени за все по-вероятния вариант на Брекзит без споразумение, членовете на Камарата гледаха с празен поглед в пода. Други си ръчкаха телефоните. Това беше тежко време за тях да изливат мислите си обратно към тосканските си вили, които са напуснали преди дни, ако не и часове. \r\n„Ако не бъде постигнато споразумение, маски с кислород ще паднат от панелите над главите ви“, каза той или пък може би не. „Може да надуете твърдата граница с Ирландия, като надуете тази свирка“. \r\n„Сценарий без споразумение ще доведе до някои изравнителните възможности“, продължи той, „включително и по-бърз край на финансовите ни контрибуции към ЕС“. \r\nТова твърдение е такова, което авиационната индустрия може да обмисли и да вземе: „Здравейте, говори вашият капитан. Имаме катастрофална грешка във всичките ни четири двигателя и губим височина със скорост от 3000 метра в минута. На никой от нас повече няма да се налага да плаща ипотечна вноска.“ \r\nАко не друго, цялата ситуация поставя бездънната логика на истинския вярващ на Брекзит в последователен контекст. Рааб, както Дейвид Дейвис преди него, наистина вярва, че възможността от втори референдум ще стимулира ЕС да предложи на Великобритания лоша сделка. Че лоша сделка за Великобритания е лоша и за ЕС и че Великобритания вече е гласувала за самонараняване веднъж, е реалност, която със сигурност не е изгубена от страна на Европа.  Йонислав Дочев", "date": "2018.09.05", "title": "The Independent: Доминик Рааб звучи като стюардеса, която спокойно подготвя страната за катастрофа"}
{"url": "http://www.focus-news.net/news/2018/09/05/2563421/the-guardian-angela-merkel-prizna-che-ne-mozhe-da-bade-otpisan-proval-v-pregovorite-za-brekzit.html", "text": "Канцлерът на Германия Ангела Меркел предупреди бизнес лидерите в страната си, че преговорите за Брекзит са пред опасност от пропадане, пише британският вестник  The Guardian . \r\nДокато преговорите между Лондон и Брюксел са в задънена улица, само месеци преди крайния срок, германският канцлер направи рядко вмешателство по време на конференция във Франкфурт. \r\nТя каза пред значими играчи от германския финансов свят във вторник: „Не желаем преговорите да пропаднат. Ще използваме всичката си сила и креативност, за да не позволим това да се случи. Не искаме тези преговори да се провалят. Но не можем и напълно да отпишем този вариант, защото все още нямаме резултат“. \r\nЕвропейският съюз твърди, че трябва да бъде сключено споразумение за излизането на Великобритания, което да покрива правата на гражданите, разводна сметка от 39 милиарда паунда и ирландската граница, заедно с политическа декларация за бъдеща сделка, най-късно до края на ноември. \r\nГерманският канцлер в общи линии стои на заден план в преговорите, предпочитайки да се меси единствено в определени моменти по време на срещи на върха на ЕС. \r\nЕвропейските лидери ще се срещнат в Брюксел през октомври, но отделна спешна среща се уговаря за 13 ноември, в случай че преговорите се нуждаят от няколко допълнителни седмици, за доуточняване на детайлите. \r\nЛидерите ще се съберат на среща на върха в Залцбург, по-късно през този месец, където 27-те държави от ЕС планират подход тип „морков и тояга“ към Брекзит, предлагайки на британския премиер Тереза Мей топли думи за плана ѝ от „Чекърс“, редом с остро предупреждение, че се нуждаят от план за Северна Ирландия в рамките на седмици. \r\nДвойното изявление от европейските лидери ще се стреми да покаже на британския премиер някакво доказателство за прогрес в преговорите за бъдещото търговско споразумение, докато тя се бори да се отърве от заплахата на бунтуващите се срещу нея британски депутати. \r\nВъпреки това, покрай плановете, които ще бъдат обсъдени сред 27-те, ще бъде отправен и директен изстрел към Мей за резервен план за Северна Ирландия, въпрос, по който официални лица и дипломати стават все по-разочаровани. \r\nМей се ангажира през декември и отново през март, да се споразумее за план, който ще избегне твърда граница между Ирландия и Северна Ирландия. Това ще влезе в сила, ако търговско споразумение или направено по поръчка технологично решение, което може да свърши същата работа, не е достъпно до края на преходния период, който е 31 декември 2020 година. \r\nБританският кабинет е бил информиран във вторник, че планът на Тереза Мей е получил „топъл и позитивен“ отговор от европейските столици по време на британската дипломатическа офанзива през лятото. \r\nВ Даунинг стрийт се предполага, че министър-председателят ще увеличи директното си лобиране сред европейските лидери, след като преговорите навлязоха във финалните си етапи, макар и да се бори, за да спаси предложенията си от яростните критики във Великобритания. \r\nТози ход добавя тежест към теорията, че британското правителство планира да заобиколи Европейската комисия и да отиде директно при лидерите на останалите 27 членки на ЕС, за да сключи споразумение. \r\nДаунинг стрийт не отхвърли това предположение. Официалният говорител на Тереза Мей заяви: „Преговорите с комисията се провеждат; винаги сме уважавали този факт. Но същевременно това е решение, което в края на процеса ще бъде взето на политическо ниво от Европейския съвет, така че очевидно може да очаквате продължително и силно сътрудничество с европейските страни“. \r\nВ Европа се опасяват, че британците се стремят да забавят резолюцията за ирландската граница докато не дойде преходният период, след като Великобритания е напуснала ЕС на 29 март 2019 година.  Йонислав Дочев", "date": "2018.09.05", "title": "The Guardian: Ангела Меркел призна, че не може да бъде отписан провал в преговорите за Брекзит"}
{"url": "http://www.focus-news.net/news/2018/09/05/2563426/the-daily-express-emanyuel-makron-i-angela-merkel-shte-se-sreshtnat-v-marsiliya-dokato-naprezhenieto-v-es-narastva.html", "text": "Президентът на Франция Еманюел Макрон ще се срещне с канцлера на Германия Ангела Меркел в южния френски пристанищен град Марсилия в петък, заяви официален представител на френското президентство, пише британският евроскептичен ежедневник  The Daily Express . \r\nФренският президент вече призова за по-тясно европейско сътрудничество в областта на сигурността, имиграцията и икономиката, но е изправен пред ожесточена съпротива от консервативните лидери на Блока. \r\nСрещата между Макрон и Меркел ще се фокусира върху „европейски теми включващи еврото, миграцията, дигиталната технология и международното положение“, заяви представителят в понеделник. \r\nВъпреки това, срещата най-вероятно ще засегне продължаващите проблеми с Брекзит, докато напрежението в ЕС върху темата нараства, след като официалният преговарящ на Брюксел Мишел Барние публично разкритикува предложението на британския премиер Тереза Мей от „Чекърс“. \r\nОт офиса на Макрон не дадоха обяснение защо двамата се срещат в средиземноморския град, вместо във френската столица, както и не разкриха подробности за дневния им ред. \r\nРазговорите им ще бъдат предшествани от визита на френския държавен глава в Люксембург в четвъртък, за да обсъди с премиерите на Люксембург, Белгия и Холандия усилията за задълбочаване и консолидиране на европейската интеграция. \r\nВраждебността между френския центрист, който е подчертано проевропейски, и евроскептичните, националистки правителства в Италия и Унгария, стигнаха до точката си на кипене през миналата седмица, след като унгарският министър-председател Виктор Орбан и крайнодесният вътрешен министър на Италия Матео Салвини заявиха, че Макрон е техният враг номер едно по отношение на миграцията. \r\nТой отговори, че са прави да го виждат като техния „основен опонент“. \r\nЕвропейските визити на 40-годишния президент са ключова част от неговата кампания за събиране на подкрепа за амбициозните му планове за реформа в ЕС, които включват по-тясно сътрудничество в областта на сигурността, имиграцията и икономиката.  Йонислав Дочев", "date": "2018.09.05", "title": "The Daily Express: Еманюел Макрон и Ангела Меркел ще се срещнат в Марсилия, докато напрежението в ЕС нараства"}
{"url": "http://www.focus-news.net/news/2018/09/05/2563425/reuters-ubitiyat-amerikanski-voynik-v-sasht-e-identifitsiran.html", "text": "Американският военнослужещ, убит в Източен Афганистан в предполагаема вътрешна атака, е бил идентифициран като сержант-майор на армейското командване Тимъти Болярд, обявиха от Пентагона във вторник, предава  Reuters . \r\n42-годишният Болярд от Торнтън, Западна Вирджиния, е загинал в понеделник от раните си, получени от малки огнестрелния оръжия в провинция Логар, се казва в информацията на Пентагона. \r\nИнцидентът, в който още един американския военнослужещ е ранен, в момента се разследва, поясняват от министерството.  Йонислав Дочев", "date": "2018.09.05", "title": "Reuters: Убитият американски войник в САЩ е идентифициран"}
{"url": "http://www.focus-news.net/news/2018/09/05/2563429/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Убийството на лидера на самопровъзгласилата се Донецка народна република (ДНР) Александър Захарченко постави под заплаха не само изпълнението на Минските споразумениея, но и самото им съществуване. Това прекрасно се разбира и в Москва, и в европейските столици, които реагираха на смъртта на Захарченко съвсем не така, както би се искало на Киев. На следващата среща в Минск Русия ще изисква международно разследване на смъртта на Захарченко. Как ще се развият събитията след терористичния акт в Донецк, пише електронното издание на руския вестник  „Взгляд“ . \r\nОбединена Европа, представлявана от мисията на Европейския съюз в Киев, реагира на убийството на лидера на ДНР Александър Захарченко заявявайки, че „конфликтът в Източна Украйна доведе до загубата на прекалено много животи“. При това в Евросъюза подчертаха, че работата по реализацията на Минските споразумения продължава, а самите споразумения остават „надеждна основа за устойчиво политическо урегулиране на конфликта“ и изразиха надеждата, че убийството на лидера на ДНР няма да повлияе на преговорите на „нормандската четворка“. \r\nПредставителите на страните-членки на нормандския формат също реагираха на събитията в Донецк. Във френското външно министерство считат, че смъртта на Захарченко „не може да постави под въпрос нито ангажимента на страните по изпълнението на Минските споразумения, нито важността от среща в нормандския формат между Германия, Франция, Русия и Украйна“. А представителят на германското правителство Щефен Зайберт заяви, че Германия „внимателно наблюдава обстановката в Донбас след убийството на Захарченко“, а „използването на насилие по дефиниция заслужава осъждане“. Той също добави, че тристранната Контактна група в Минск и нормандският формат трябва да продължат своето функциониране. \r\nЗаслужава си да се отбележи, че западните политици и преса не наричат Захарченко „терорист“, за разлика от украинските политици и преса, които обичат да пишат за про „руско-терористичните войски“, въпреки че Украйна няма нито един закон, който определя Луганската народна република (ЛНР) и ДНР като терористични организации. И реакцията на Европа на смъртта на Захарченко ярко подчертава това, за огромно съжаление на Киев. \r\nНаучният директор на германско-руския форум Александър Рар, не се е изненадал от тази реакция на ЕС. Той отбеляза, че в Европейския съюз говорят за сепаратисти в Източна Украйна, а не за терористи. „Това е чисто украинска лексика. И в Америка не я употребяват. Но не говорят и за бунтовници, както в Русия. На Запад говорят за сепаратисти“, заяви Рар пред „Взгляд“. \r\n„На Запад никога не са наричали ДНР и ЛНР терористични организации. Това не е записано в нито един документ. В тяхната лексика терминът „терорист“ по отношение на Захарченко и други ръководители също не се използва. Медиите говорят различно, но на официално ниво – не“, заяви директорът на Киевския център за политически изследвания и конфликтологии Михаил Погребинский за „Взгляд“. \r\nТой предполага, че за украинските власти щеше да бъде по-приятно, ако в заявлението на представителството на ЕС са прозвучали думи за осъждане на сепаратизма. „Такива не прозвучаха и това, разбира се, предизвиква въпроси от типа на „кое-какво“. Не мисля, че това трябва да се третира като откровеност или промяна на европейската позиция. Въпреки, че очаквам някакви корекции след срещата между Путин и Меркел. Но това все още не е придобило видими очертания“, твърди експертът. \r\nАлександър Рар счита, че на Запад много добре разбират, че убийството на Захарченко преустановява по-нататъшния процес на реализация на Минските споразумения. По думите му Европа се надява на реализацията на тези споразумения „и ако се окаже, че Украйна стои зад убийството на Захарченко, то Брюксел и болшинството европейски страни ще приемат това като демонстрация, че Киев никак не е заинтересован от реализацията им“. „В най-добрия случай това ще доведе до факта, че ЕС ще се замисли как да действа по-твърдо спрямо Украйна“, прогнозира експертът. \r\nРар подчерта, че алтернативата на Минските споразумения е война, „която никой не иска“. „Поради това ще бъде взета сериозна пауза. Минският процес ще бъде замразен, но после ще се възстанови. Друг вариант не е възможен“, счита политологът, но не изключва, че сега действията на украинците могат да бъдат обект на повече критики. \r\n***  В Македония започна кампания в навечерието на насрочения за 30 септември референдум за новото име на тази балканска държава – според договора с Гърция тя трябва да се казва Република Северна Македония. Резултатът от референдума ще определи не само съдбата на гръцко-македонските отношения, но и членството на Македония в НАТО и ЕС, а това значи и нова геополитическа подредба в региона, пише кореспондентът за Балканите на руския вестник  „Коммерсантъ“ , Генадий Сьосев, в материал за електронното му издание. \r\nФормално, на референдума на 30 септември македонските граждани ще определят съдбата на договора с Гърция, който беше подписан в средата на юни от премиерите Зоран Заев и Алексис Ципрас. В същността си договорът преименува страната на Република Северна Македония, което слага точка на продължилия вече четвърт век спор между двете държави. Освен това, залозите на македонския референдум са много по-високи. През юли по време на срещата на върха на НАТО, Скопие получи покана за влизане в Алианса – при условие, че реализира споразумението с Гърция. Месец по-рано лидерите на ЕС определиха преговори за Македония за влизането в Евросъюза, които ще започнат в началото на 2019 година – със същото условие. Така че всъщност, референдумът на 30 септември ще се превърне и в изражение на волята на македонските граждани за НАТО и ЕС. \r\nИ въпросът, поставен на референдума, не оставя никакви съмнения за това. Той гласи: „Подкрепяте ли членство в ЕС и НАТО чрез приемане на договора между Македония и Гърция?“ \r\nФормулирайки въпроса по този начин, властите безспорно отчитат настроенията в обществото. Удивително мнозинство от жителите на страната (до 80 процента) подкрепят членството в ЕС и НАТО, но когато стане на въпрос за промяната на името на държавата, пропорцията е обратна. Заради това, във връзка с тези два въпроса, властите всъщност предлагат на гражданите да потвърдят привързаността си към ЕС и НАТО като се съгласят да променят името на страната. \r\nИменно върху това ще бъде изградена правителствената кампания в навечерието на референдума. Формално тя започна в края на миналата седмица, макар и вече да е в пълна сила: в социалните мрежи, например, активно действа създадената от властта група „Да- европейска Македония“. Обещаваща „позитивна, мобилизираща и познавателна кампания“ и изразяваща увереност, че „огромният процент от гражданите ще кажат за“, премиерът Зоран Заев призна: главната цел на властта е да осигури 50-процентен резултат, необходим за легитимиране на референдума. На 30 септември гласувалите ще трябва да са минимум 903 000 македонски граждани, за да се изпълни това условие. \r\nПодкрепа към властта активно оказва и ЕС – много негови представители фактически вече се включиха към кампанията. Така, генералният директор на Еврокомисията по разширяването Кристиан Даниелсон, който се намираше в Скопие през изминалата седмица, се обърна към македонските граждани директно: „На 30 септември със своя избор ще определите бъдещето на своята страна. Последствията от този избор ще бъдат усетени от бъдещите поколения. Нашата молба към вас – възползвайте се от вашето право и гласувайте. Това е единствената възможност да създадем общество, в което вие искате да живеете и виждате вашите семейства да просперират“. През изминалата седмица ЕС започна кампания от срещи в много македонски градове под названието „Представи съвместно бъдеще“.  \r\nПротивниците на преименуването на страната също вече започнаха кампания – под лозунга „Македония бойкотира“. Те възнамеряват да убедят македонците да игнорират референдума. Най-активната сред опонентите на властта е партията „Единна Македония“, определяща себе си като проруска. Нейният лидер Янко Бачев стана известен в широката публика с това, че по време на демонстрации на 17 юни против договора с Гърция, се е изкачил с руски и македонски флаг върху полицейски автомобил. Формално, тези партии и НПО-та ратуват за „спасение на името на Македония“, но много от тях не крият, че са против членството на страната в ЕС и НАТО. \r\n„Много македонски политици и балкански експерти вярват, че за дестабилизация на Балканите ще допринесе срив в македонския референдум и провал на отношенията с Гърция. „Сега отново стана актуална темата за разделяне на Косово и ако нашият референдум се провали, първата жертва може да бъде самата Македония, чиито граници ще се окажат под въпрос“, опасява се координаторът на македонското правителство за НАТО Стево Пендаровски. \r\nСходно мнение се споделя и от професора по политология в Белградския университет Драган Джуканович. „Успех на македонския референдум и решение на спора с Гърция ще ускори решението на други два ключови проблема в региона – сръбско-косовския и босненския“, обясни той. „Провал на референдума ще има негативни последствия за Балканите“. \r\n***  Белият дом отново заплаши президента на Сирия Башар Асад с военна сила в случай на използване на химическо оръжие, съобщи във вторник говорителят на американския президент Сара Сандърс в своя профил в социалната мрежа „Туитър“, предава електронното издание на руския вестник  „Известия“ . \r\n„Искаме ясно да заявим, че нашата твърда позиция остава: ако президентът Башар Асад отново реши да използва химическо оръжие, САЩ и съюзниците им ще отговорят бързо и по подобаващ начин“, заяви тя, цитирана от „РИА Новости“. \r\nСандърс добави, че президентската администрация наблюдава ситуацията в сирийската провинция Идлиб, където милиони граждани са се оказали под заплахата от нападение. \r\nНа 25 август министерството на отбраната на Русия обяви за подготвян от САЩ и техните съюзници нов удар по Сирия. Беше съобщено, че инсценировка на използването на химически оръжия от сирийските власти против мирни граждани в провинцията Идлиб ще бъде използвано като претекст. \r\nПрез юни сирийският президент Башар Асад също заяви, че не изключа нова инсценировка на химическа атака на територията на страната от Запада. \r\n***", "date": "2018.09.05", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/09/05/2563427/za-edinna-obshtobalgarska-pozitsiya-vav-vrazka-s-obshtata-istoriya-na-balgariya-i-makedoniya-prizovaha-ot-abv-obzor.html", "text": "За единна общобългарска позиция във връзка с общата история на България и Македония призоваха от АБВ. Това стана след среща на ръководството на партията в Министерски съвет с министър-председателя Бойко Борисов. От АБВ настояват за провеждане на широк дебат, в който да се достигне до институционална и политическа позиция за дефиниране на понятието „Обща история“.  Според тях трябва изработка на нов съвместен документ на София и Скопие, който да дефинира понятието „Обща история“, защото иначе ще продължи вредният за българите прочит на историята. \r\nПредседателят на АБВ Румен Петков посочи, че бъдещето на Македония не може да минава през грабеж на историята на България и поругаване на историческите факти. „За нас стремежът да подкрепим Македония за нейното евроатлантическо бъдеще е въпрос на осъзната необходимост за перспективите на държавата и на региона като цяло. За да може да е съвършено ясно, че това бъдеще не може да минава през истината за нашата обща история, през поругаване на историческите факти и през поругаване на ценности, които са съхранили българщината през годините“, каза още Петков.  \r\nПрезидентът на Република България в периода 2002 – 2012 г. и основател на ПП АБВ Георги Първанов обясни, че Илинденското въстание по своя характер е българско и посочи, че това може да се докаже със стотици документи, които доказват, че самосъзнанието на ръководителите и участниците във въстанието е българско. „И тъй като ние очакваме тази тенденция  да се развива и това посегателство върху българската история да продължи, особено след като беше подписан договорът с Гърция, с който Скопие се отказа от античната визия за своята история. То това категорично налага да направим един нов прочит на договора, който беше подписан миналата година в частта „Обща история“, каза още Първанов. \r\nОвен това от АБВ са настояли мултидисциплинарната комисия да постави въпроса за Илинденско-Преображенското въстание още на първото заседание и да излезе с позиция, която да стане обща на дипломатическо българо-македонско ниво. \r\nЦветилена СИМЕОНОВА", "date": "2018.09.05", "title": "За единна общобългарска позиция във връзка с общата история на България и Македония призоваха от АБВ (ОБЗОР)"}
{"url": "http://www.focus-news.net/news/2018/09/05/2563430/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Брекзит без споразумение ще постави финансите на семействата под натиск за период от няколко години, заяви ръководителят на британската централна банка Марк Карни, като потвърди, че води преговори за оставане на поста си, пише британският вестник  The Times . \r\nНапускането на Европейския съюз без споразумение ще потопи паунда и ще навреди на перспективата за икономически растеж, заявиха служители на банката пред британски депутати във вторник, оставяйки домакинствата с празен джоб. Карни предупреди, че свиването на доходите може да продължи години и че лихвените проценти може да се наложи да се вдигнат. \r\n53-годишният Карни предложи да остане на поста гуверньор и след датата си на напускане, насрочена за следващия юни. „Готов съм да направя всичко, което мога, за да насърча един гладък Брекзит и един ефективен преход в Банката на Англия“, заяви той. \r\nОт министерството на финансите се очаква потвърждение в рамките на седмица, че мандатът на канадеца ще бъде удължен. През 2013 година Карни се съгласи да изкара пет години от стандартния осемгодишен мандат, след което го удължи с още една година. Сега се очаква той да остане до 2020 година. \r\nНяколко привърженици на Брекзит в миналото призоваваха за неговата оставка заради това, което те считат като анти-Брекзит наклонност. Карни има напрегната връзка с британския премиер Тереза Мей, но източници от правителството настояха, че тя не би блокирала удължението. \r\nКарни нагази в дебата за Брекзит отново във вторник. „Ще има период на напасване, ако се движим бързо към Световната търговска организация (СТО) и е вероятно, имайки предвид скоростта на нарастване на заплатите и ефекта на инфлацията, реалното свиване на доходите да се върне сред домакинствата за период от няколко години“, заяви той пред финансова комисия. \r\nАнди Халдейн, главният икономист на Банката, заяви на същата среща, че анкетите сред бизнеса предполагат, че перспективата за сценарий без споразумение нараства. Вече има 25 процентов шанс за излизане без сделка, разкриват те, в сравнение с 20-процентова възможност година по-рано, поясни той. \r\n***  Канцлерът на Германия Ангела Меркел предупреди бизнес лидерите в страната си, че преговорите за Брекзит са пред опасност от пропадане, пише британският вестник  The Guardian . \r\nДокато преговорите между Лондон и Брюксел са в задънена улица, само месеци преди крайния срок, германският канцлер направи рядко вмешателство по време на конференция във Франкфурт. \r\nТя каза пред значими играчи от германския финансов свят във вторник: „Не желаем преговорите да пропаднат. Ще използваме всичката си сила и креативност, за да не позволим това да се случи. Не искаме тези преговори да се провалят. Но не можем и напълно да отпишем този вариант, защото все още нямаме резултат“. \r\nЕвропейският съюз твърди, че трябва да бъде сключено споразумение за излизането на Великобритания, което да покрива правата на гражданите, разводна сметка от 39 милиарда паунда и ирландската граница, заедно с политическа декларация за бъдеща сделка, най-късно до края на ноември. \r\nГерманският канцлер в общи линии стои на заден план в преговорите, предпочитайки да се меси единствено в определени моменти по време на срещи на върха на ЕС. \r\nЕвропейските лидери ще се срещнат в Брюксел през октомври, но отделна спешна среща се уговаря за 13 ноември, в случай че преговорите се нуждаят от няколко допълнителни седмици, за доуточняване на детайлите. \r\nЛидерите ще се съберат на среща на върха в Залцбург, по-късно през този месец, където 27-те държави от ЕС планират подход тип „морков и тояга“ към Брекзит, предлагайки на британския премиер Тереза Мей топли думи за плана ѝ от „Чекърс“, редом с остро предупреждение, че се нуждаят от план за Северна Ирландия в рамките на седмици. \r\nДвойното изявление от европейските лидери ще се стреми да покаже на британския премиер някакво доказателство за прогрес в преговорите за бъдещото търговско споразумение, докато тя се бори да се отърве от заплахата на бунтуващите се срещу нея британски депутати. \r\nВъпреки това, покрай плановете, които ще бъдат обсъдени сред 27-те, ще бъде отправен и директен изстрел към Мей за резервен план за Северна Ирландия, въпрос, по който официални лица и дипломати стават все по-разочаровани. \r\nМей се ангажира през декември и отново през март, да се споразумее за план, който ще избегне твърда граница между Ирландия и Северна Ирландия. Това ще влезе в сила, ако търговско споразумение или направено по поръчка технологично решение, което може да свърши същата работа, не е достъпно до края на преходния период, който е 31 декември 2020 година. \r\nБританският кабинет е бил информиран във вторник, че планът на Тереза Мей е получил „топъл и позитивен“ отговор от европейските столици по време на британската дипломатическа офанзива през лятото. \r\nВ Даунинг стрийт се предполага, че министър-председателят ще увеличи директното си лобиране сред европейските лидери, след като преговорите навлязоха във финалните си етапи, макар и да се бори, за да спаси предложенията си от яростните критики във Великобритания. \r\nТози ход добавя тежест към теорията, че британското правителство планира да заобиколи Европейската комисия и да отиде директно при лидерите на останалите 27 членки на ЕС, за да сключи споразумение. \r\nДаунинг стрийт не отхвърли това предположение. Официалният говорител на Тереза Мей заяви: „Преговорите с комисията се провеждат; винаги сме уважавали този факт. Но същевременно това е решение, което в края на процеса ще бъде взето на политическо ниво от Европейския съвет, така че очевидно може да очаквате продължително и силно сътрудничество с европейските страни“. \r\nВ Европа се опасяват, че британците се стремят да забавят резолюцията за ирландската граница докато не дойде преходният период, след като Великобритания е напуснала ЕС на 29 март 2019 година. \r\n***  Президентът на Франция Еманюел Макрон ще се срещне с канцлера на Германия Ангела Меркел в южния френски пристанищен град Марсилия в петък, заяви официален представител на френското президентство, пише британският евроскептичен ежедневник  The Daily Express . \r\nФренският президент вече призова за по-тясно европейско сътрудничество в областта на сигурността, имиграцията и икономиката, но е изправен пред ожесточена съпротива от консервативните лидери на Блока. \r\nСрещата между Макрон и Меркел ще се фокусира върху „европейски теми включващи еврото, миграцията, дигиталната технология и международното положение“, заяви представителят в понеделник. \r\nВъпреки това, срещата най-вероятно ще засегне продължаващите проблеми с Брекзит, докато напрежението в ЕС върху темата нараства, след като официалният преговарящ на Брюксел Мишел Барние публично разкритикува предложението на британския премиер Тереза Мей от „Чекърс“. \r\nОт офиса на Макрон не дадоха обяснение защо двамата се срещат в средиземноморския град, вместо във френската столица, както и не разкриха подробности за дневния им ред. \r\nРазговорите им ще бъдат предшествани от визита на френския държавен глава в Люксембург в четвъртък, за да обсъди с премиерите на Люксембург, Белгия и Холандия усилията за задълбочаване и консолидиране на европейската интеграция. \r\nВраждебността между френския центрист, който е подчертано проевропейски, и евроскептичните, националистки правителства в Италия и Унгария, стигнаха до точката си на кипене през миналата седмица, след като унгарският министър-председател Виктор Орбан и крайнодесният вътрешен министър на Италия Матео Салвини заявиха, че Макрон е техният враг номер едно по отношение на миграцията. \r\nТой отговори, че са прави да го виждат като техния „основен опонент“. \r\nЕвропейските визити на 40-годишния президент са ключова част от неговата кампания за събиране на подкрепа за амбициозните му планове за реформа в ЕС, които включват по-тясно сътрудничество в областта на сигурността, имиграцията и икономиката. \r\n***  Брекзит без споразумение ще приземи всички полети навън и вътре във Великобритания, така че може би най-сигурният знак, че това няма да се случи е фактът, че британският мним министър по въпросите за Брекзит Доминик Рааб се отнася към работата си като публично прослушване за нова кариера като стюардеса, пише британският журналист Том Пек в материал за британския вестник  The Independent . \r\nСлед като информира Камарата на общините за продължителната липса на прогрес в преговорите за Брекзит, нямаше как да се сбърка това познато съпоставяне на неизбежната смърт, облечена като отявлено еднообразие. \r\n„В малко вероятния случай на сценарий без споразумение“, започна той, „това са стъпките, които правителството ще предприеме“. \r\nДокато Рааб за пореден път започна да изрежда какви споразумения са сключени за все по-вероятния вариант на Брекзит без споразумение, членовете на Камарата гледаха с празен поглед в пода. Други си ръчкаха телефоните. Това беше тежко време за тях да изливат мислите си обратно към тосканските си вили, които са напуснали преди дни, ако не и часове. \r\n„Ако не бъде постигнато споразумение, маски с кислород ще паднат от панелите над главите ви“, каза той или пък може би не. „Може да надуете твърдата граница с Ирландия, като надуете тази свирка“. \r\n„Сценарий без споразумение ще доведе до някои изравнителните възможности“, продължи той, „включително и по-бърз край на финансовите ни контрибуции към ЕС“. \r\nТова твърдение е такова, което авиационната индустрия може да обмисли и да вземе: „Здравейте, говори вашият капитан. Имаме катастрофална грешка във всичките ни четири двигателя и губим височина със скорост от 3000 метра в минута. На никой от нас повече няма да се налага да плаща ипотечна вноска.“ \r\nАко не друго, цялата ситуация поставя бездънната логика на истинския вярващ на Брекзит в последователен контекст. Рааб, както Дейвид Дейвис преди него, наистина вярва, че възможността от втори референдум ще стимулира ЕС да предложи на Великобритания лоша сделка. Че лоша сделка за Великобритания е лоша и за ЕС и че Великобритания вече е гласувала за самонараняване веднъж, е реалност, която със сигурност не е изгубена от страна на Европа. \r\n***", "date": "2018.09.05", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/09/05/2563433/sport-huan-martin-del-potro-pobedi-dzhon-isnar-na-us-open.html", "text": "Хуан Мартин дел Потро се класира за полуфиналите на US Open, след като победи Джон Иснър. Аржентинецът надделя над представителя на домакините 6:7, 6:3, 7:6, 6:2. Дел Потро достига полуфинал в Ню Йорк за втора поредна година. Негов съперник ще бъде победителят между Рафаел Надал и Доминик Тийм.", "date": "2018.09.05", "title": "Спорт: Хуан Мартин дел Потро победи Джон Иснър на US Open"}
{"url": "http://www.focus-news.net/news/2018/09/05/2563434/regionalnata-komisiya-kam-parlamenta-prie-tekstove-za-zadalzhitelni-kolani-v-avtobusite-i-za-smesena-tol-sistema-obzor.html", "text": "Парламентарната регионална комисия прие на второ четене промените в Закона за пътищата. Със 12 гласа „за“, без „потив“ и 5 „въздържали се“ членовете на комисията приеха текст, с който задължават превозните средства от категории D1, D1Е, D или DE да се оборудват с видеорегистратор и обезопасителни колани. Предстои текстът да бъде гласуван и утвърден окончателно от пленарна зала. Той бе внесен между първо и второ четене на закона от депутатите от ГЕРБ Станислав Иванов и Александър Ненков. Предложението им бе разписано в преходните и заключителни разпоредби на промените в Закона за пътищата, чрез които се изменя Законът за автомобилните превози. Освен, че с текста се въвежда задължението за обезопасителни колани и видеорегистратор, се предвиждат и наказания, ако това не се изпълнява. С глоба или с имуществена санкция 3000 лв. ще се наказва лице, което разпореди или допусне извършването на превози на пътници с моторно превозно средство, за което се изисква да е оборудвано с обезопасителни колани и то не е оборудвано или не е спазен установеният ред за това. Със същата санкция се наказва и лице, което разпореди или допусне извършването на превози на пътници с моторно превозно средство, за което се изисква да е оборудвано с видеорегистратор и то не е оборудвано. Наказва се с глоба или с имуществена санкция 1500 лв. превозвач, който не спазва изискванията за съхранение на записите от видеорегистраторите на моторните превозни средства. В мотивите към предложението се посочва, че към сега действащата нормативна уредба e предвидено пътниците и водачът да използват обезопасителни колани в превозните средства, които са оборудвани с такива. В рамките на дебата по текста един от вносителите на предложението - народният представител от ПГ на ГЕРБ Станислав Иванов, обясни, че от партията му се борят с всички пороци, които са съществували по отношение на движението по пътищата. Той настоя да се приеме предложението, за да се спасят човешки животи. От БСП в лицето на народния представител Манол Генов завиха, че не са против този текст, но според тях ще се получи формален закон. От ДПС призоваха да се оттегли текстът и да се внесе наново в отделен законопроект.  \r\nАкцент в приетите на второ четене промени в Закона за пътищата от комисията бе и въвеждането на тол таксите. Депутатите утвърдиха текстовете от промените, с които се въвежда смесена система за таксуване на различните категории пътни превозни средства на база време и на база изминато разстояние. Съгласно приетите текстове Агенция „Пътна инфраструктура“ ще оперира и поддържа Електронна система за събиране на пътни такси. Размерът на таксата ще се определя от Министерски съвет на база предложение на министъра на регионалното развитие. Междувременно от АПИ вече поставиха на обществено обсъждане предложенията за изменения и допълнения в Правилника за структурата, дейността и организацията на работа на АПИ. Съгласно тези изменения в Агенцията ще бъде създадено специализирано звено „Национално ТОЛ управление“, което ще се занимава със събирането на електронните пътни такси.  \r\nДеница КИТАНОВА", "date": "2018.09.05", "title": "Регионалната комисия към парламента прие текстове за задължителни колани в автобусите и за смесена тол система (ОБЗОР)"}
{"url": "http://www.focus-news.net/news/2018/09/05/2563435/pregled-na-mezhdunarodnite-novini-do-6-chasa-agentsiya-fokus.html", "text": "Посланикът на Русия в Сърбия Александър Чепурин във вторник заяви, че през октомври или ноември в Белград ще пристигне руският президент Владимир Путин. Но, само след няколко часа от Кремъл излезе опровержение, в което се посочва че руският държавен глава няма намерение скоро да посещава Сърбия, предава скопският телевизионен  „Канал 5“ . \r\n„Не, засега не“, беше краткият отговор на говорителя на Кремъл Дмитрий Песков на въпроса дали Путин ще посети Сърбия. Няма и индикации, че са започнали подготовки за такова посещение. \r\nВ Сърбия на няколко пъти имаше информации, че Путин се очаква да посети Белград през ноември по случай 100-годишнината от победата на Антантата в Първата световна война. \r\nПо-рано президентът Вучич заяви, че Путин е приел поканата му да посети Сърбия до края на годината. \r\n***  Парламентът на Косово не успя във вторник да назначи нови членове на преговорния екип в диалога със Сърбия, след като опозицията бойкотира инициативата на министър-председателя Рамуш Харадинай, който предложи неговите заместници, начело с Фатмир Лимай, да застанат начело на диалога със Сърбия. Коалиционните партньори обявиха, че отложената парламентарна сесия ще продължи в сряда сутринта, предава базираното в Прищина албанско електронно издание  Gazeta Express . \r\nПредседателят на косовския парламент Кадри Весели заяви пред медиите късно във вторник, че сесията е била отложена по искане на премиера Харадинай и че ще продължи в сряда сутринта. \r\nХарадинай свика депутатите във вторник, за да проведат спешна среща и да разгледат проектопредложението на неговото правителство за назначаване на нов преговорен екип в диалога за нормализацията на отношенията със Сърбия. \r\nНо опозицията обвини Харадинай и партньорите в управляващата коалиция, че предложението е направено, за да подкопае инициативата им, с която беше поискано приемане на резолюция в опит да бъде ограничена властта на президента Хашим Тачи, който е начело на политическия диалог със сръбския си колега Александър Вучич. Двамата президенти ще се срещнат на 7 септември в Брюксел, за да продължат разговорите. \r\nКосовската опозиция предложи да бъдат ограничени правомощията на Тачи чрез резолюция, която да забрани на преговарящите от страна на Косово да обсъждат териториалната цялост на страната по време на финалната фаза на диалога. Коалиционните партньорите не успяха да запазят кворума през миналата сряда и Весели беше принуден да отложи сесията три пъти. \r\n***  Въпросът за осемте турски офицери, които Анкара иска екстрадирани, продължава да хвърля сянка върху гръцко-турските отношения, както бе видимо по време на иначе сърдечната среща във вторник между външните министри на Гърция и Турция, Никос Коцияс и Мевлют Чавушоглу, пише електронното издание на гръцкия вестник  Kathimerini . \r\nДвамата дипломати се срещнаха по време на откриването на обновената сграда на гръцкото консулство в Измир. \r\nГоворейки по време на съвместна пресконференция, двамата заявиха, че работят добре заедно, въпреки проблемите между двете държави. \r\nВизирайки офицерите, които Анкара обвинява в участие в проваления опит за преврат през 2016 година, Чавушоглу заяви, че ако ролите бяха разменени, Турция „никога нямаше да приеме хора на нашата територия, които Гърция описва като предатели, терористи или превратаджии“. \r\nКоцияс, от своя страна, отхвърли твърдението на турския си колега, че Гърция е рай за терористи. „Това, което имаме, са процедури на правосъдие и международно право“, заяви той, добавяйки че Гърция вярва, че тези процедури са в основата на отношенията между двете страни и че това трябва да насърчи европейския курс на Турция. \r\n„Винаги подчертавам, че европейска Турция, страна-членка на Европейския съюз, ще бъде от най-голяма полза на Гърция“, поясни Коцияс. \r\n***  Съветът за сигурност на ООН ще се срещне в петък, за да обсъди ситуацията в сирийския град Идлиб, където руски военни самолети извършат удари срещу сили на бунтовниците, заяви посланикът на САЩ в ООН Ники Хейли, предава  AFP . \r\nСАЩ, които към момента председателстват Съвета за сигурност, свикват срещата, за да обсъдят възможността сирийските сили, с руска подкрепа, да използват химически оръжия срещу бунтовниците и цивилните в района, поясни Хейли по време на пресконференция във вторник. \r\n„Това, което виждаме, е президентът (Тръмп) да предупреждава Иран, Русия и Асад, да не пристъпват там. Не позволявайте да се случи химическа атаката върху хората на Идлиб“, заяви тя. „Ако бъдат използвани химически оръжия, САЩ ще отговорят“. \r\n***  Конфронтацията и напрежението в отношенията между Русия и САЩ нарастват, заяви във вторник министърът на външните работи на Русия Сергей Лавров в ефира на „Голямата игра“ по руския „Първи канал“, предава  ТАСС . \r\n„Ако вземете разгорещеността на политическите страсти и реторики, които отиват отвъд рамките на това, което се счита за дипломатическо приличие в последно време, тогава да, конфронтацията и напрежението нарастват“, заяви той. \r\n„САЩ инициираха придвижването на НАТО към нашите граници не само във формата на приемане в Алианса на нови страни, намиращи се в съседство с Русия, но и във формата на разположение на военна инфраструктура около нашите граници“, поясни Лавров. \r\nВъншният министър съобщи, че руската страна вече предприема поетапни ответни мерки по отношение на представители на САЩ, участващи в „русофобската риторика“. „Ние вече реагираме и то поетапно. Преди всичко по отношение на личностите, които се занимават с русофобска риторика и русофобски действия“, добави Лавров. \r\n***  Предоговореното Северноамериканско споразумение за свободна търговия (НАФТА) трябва да включва механизъм за разрешаване на споровете, заяви министър-председателят на Канада Джъстин Трюдо във вторник, предава  AFP . \r\n„Казахме от самото начало, че се нуждаем от механизъм за разрешаване на споровете като Глава 19 и ще стоим твърдо зад това“, заяви Трюдо във Ванкувър в навечерието на продължението на разговорите със САЩ. \r\n„Няма да подпишем споразумение, което е лошото за канадците и честно казано, липсата на Глава 19, която да гарантира че правилата ще се спазват, ще бъде лошо за канадските граждани“, добави той. \r\n***  Държавният секретар на САЩ Майк Помпео и външният министър на Турция Мевлют Чавушоглу, по време на телефонен разговор проведен във вторник, са се съгласили, че каквато и да е военна операция на сирийските сили в провинцията Идлиб е неприемлива, заяви говорителят на държавния департамент Хедър Науърт след преговорите между двамата външни министри, предава  ТАСС . \r\n„Помпео проведе днес телефонен разговор с министъра на външните работи на Турция Мевлют Чавушоглу и двамата се съгласиха, че всякакво военно настъпление на режима на (сирийския президент Башар) Асад в Идлиб би била неприемлива и безразсъдна ескалация на конфликта в Сирия“, поясни Науърт. \r\nВ допълнение, Помпео отново е подчертал „важността на освобождението от Турция на свещеник Андрю Брънсън“, арестуван от турските власти по обвинения за принос към терористични организации. \r\n***  Министърът на външните работи на Русия Сергей Лавров заяви, че крайните цели на Русия, Турция и Иран в Сирия може да се различават в някои аспекти, но страните желаят най-накрая сирийският конфликт да приключи, предава  Sputnik . \r\nЛавров поясни, че Москва, заедно с партньорите си в така наречената Астанска група на гаранти за сирийския мир (Русия, Турция и Иран), в основата си искат да сложат край на войната в Сирия и да гарантират, че сирийският народ ще може сам да реши съдбата си, без външна намеса. \r\nВъншният министър добави и че САЩ са уверили Русия, че ще подсигурят отделянето на въоръжената опозиция от терористите в Сирия. \r\n„Нашите партньори, включително американските такива, ни увериха че ще подсигурят разделянето на така наречената умерена опозиция от терористите“, заяви Лавров пред руския „Първи канал“. \r\n***  Президентът на Турция Реджеп Тайип Ердоган е заявил, че евентуална офанзива в сирийската провинция Идлиб ще се превърне в клане, предава  Sputnik . \r\nЕрдоган е заявил, че се надява да предотврати „диспропорционалните“ мерки на сирийското правителство при преговорите с Русия и Иран на срещата на върха в Техеран. Според турския вестник „Hurriyet“ Ердоган е пояснил, че „атаките над Идлиб“ ще се превърнат в кланета. \r\nСпоред турския президент ситуацията в Идлиб е важна, колкото е и партньорството с Русия. \r\n***  САЩ споделят притесненията на Русия за присъствието на терористи в сирийската провинция Идлиб и са готови да работят върху решения на проблема, заяви във вторник пред журналисти държавният секретар на САЩ Майк Помпео, предава  ТАСС . \r\nПомпео се съгласи с коментарите на руската страна за това, че в Идлиб има терористи. „Това е вярно твърдение. Споделяме техните притеснения по повод опасността от тероризма, идващ от севера и северозапада в Сирия. Напълно съгласни сме с тях (Русия), че в тези места има терористи и е необходимо да се гарантира, че те няма да изнасят тероризъм по света“, заяви той. \r\n„Ще се радваме да работим върху решение на проблема с тероризма в този регион“, подчерта държавният секретар. \r\nВъпреки това, той заяви, че президентът на САЩ Доналд Тръмп се е опитал да напомни на Русия за нейните ангажименти в Сирия. \r\n***", "date": "2018.09.05", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/09/05/2563437/sport-serina-uilyams-pobedi-karolina-plishkova-na-us-open.html", "text": "Серина Уилямс стигна до полуфиналите на US Open, побеждавайки чехкинята Каролина Плишкова с 6:4, 6:3 в отделните части. Американската тенисистка ще се изправи срещу Анастасия Севастова. За Уилямс това е 14-и пореден полуфинал в турнири от „Големия шлем“ и общо 36-и.", "date": "2018.09.05", "title": "Спорт: Серина Уилямс победи Каролина Плишкова на US Open"}
{"url": "http://www.focus-news.net/news/2018/09/05/2563431/reuters-meksikanskiyat-ministar-na-ikonomikata-se-nadyava-da-ima-sporazumenie-mezhdu-sasht-i-kanada-do-petak.html", "text": "Министърът на икономиката на Мексико Илдефонсо Гуаярдо заяви във вторник, че се надява американските и канадските представители да стигнат до споразумение до петък, за да бъде завършена тристранната сделка за предоговарянето на Северноамериканското споразумение за свободна търговия (НАФТА), предава  Reuters . \r\n„Ще се надявам да има бял дим за този петък“, заяви Гуаярдо пред мексиканско радио, визирайки символа при избор на нов папа, отговаряйки на въпрос за НАФТА. \r\nСлед петък, времевата рамка ще стане по-усложнена, добави той. Мексиканският министър говори ден, преди американските и канадските представители да подновят преговорите за НАФТА във Вашингтон.  Йонислав Дочев", "date": "2018.09.05", "title": "Reuters: Мексиканският министър на икономиката се надява да има споразумение между САЩ и Канада до петък"}
{"url": "http://www.focus-news.net/news/2018/09/05/2563422/sergey-lavrov-moskva-teheran-i-ankara-iskat-nay-nakraya-da-slozhat-kray-na-voynata-v-siriya.html", "text": "Министърът на външните работи на Русия Сергей Лавров заяви, че крайните цели на Русия, Турция и Иран в Сирия може да се различават в някои аспекти, но страните желаят най-накрая сирийският конфликт да приключи, предава  Sputnik . \r\nЛавров поясни, че Москва, заедно с партньорите си в така наречената Астанска група на гаранти за сирийския мир (Русия, Турция и Иран), в основата си искат да сложат край на войната в Сирия и да гарантират, че сирийският народ ще може сам да реши съдбата си, без външна намеса. \r\nВъншният министър добави и че САЩ са уверили Русия, че ще подсигурят отделянето на въоръжената опозиция от терористите в Сирия. \r\n„Нашите партньори, включително американските такива, ни увериха че ще подсигурят разделянето на така наречената умерена опозиция от терористите“, заяви Лавров пред руския „Първи канал“.  Йонислав Дочев", "date": "2018.09.05", "title": "Сергей Лавров: Москва, Техеран и Анкара искат най-накрая да сложат край на войната в Сирия"}
{"url": "http://www.focus-news.net/news/2018/09/05/2563439/gd-granichna-politsiya-intenziven-e-trafikat-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът на изход на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-румънската граница на ГКПП „Дунав мост“ и ГКПП „Дунав мост 2“ трафикът е изключително интензивен на изход от товарни автомобили, и на всички други ГКПП интензивен за леки автомобили - в двете посоки. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.09.05", "title": "ГД „Гранична полиция“: Интензивен е трафикът на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/09/05/2563442/predstoyashti-sabitiya-v-stranata-za-5-septemvri-agentsiya-fokus.html", "text": "*** \r\nОт 10.00 часа на площад „Св. Ал. Невски“ ще се състои церемония по официалното посрещане на президента на Индия Рам Натх Ковинд, който ще бъде на държавно посещение в България, и водената от него делегация. На „Дондуков“ 2 президентите Радев и Ковинд ще проведат среща „на четири очи“. От 10.50 часа ще започнат пленарните разговори между официалните делегации на България и Индия. В 11.35 часа в присъствието на двамата президенти в Гербовата зала на „Дондуков“ 2 ще бъдат подписани двустранни документи. Президентите Радев и Ковинд ще направят съвместни изявления за медиите от 11.45 часа. В 16.30 часа двамата президенти ще закрият Българо-индийски бизнес-форум, който се състои в столичния „София хотел Балкан“.  \r\n*** \r\nОт 20.30 часа на площад „Съединение“ председателят на Народното събрание Цвета Караянчева и народни представители ще участват в тържествената заря-проверка в град Съединение по случай 133-ата годишнина от Съединението на Княжество България и Източна Румелия.  \r\n*** \r\nОт 9.00 часа ще се проведе заседание на Народното събрание. \r\n*** \r\nОт 10.00 часа в сградата на КЕВР на бул. „Княз Дондуков“ 8-10, ет.4 ще се проведе открито заседание за обсъждане на доклад и проект на решение относно Заявление за одобряване на бизнес план за развитие на дейността на „ВиК” ООД - гр. Габрово като ВиК оператор за периода 2017-2021 г. и заявление за утвърждаване и одобряване на цени на ВиК услуги. \r\nОт 10.10 часа ще се започне обществено обсъждане на проект на решение за одобряване на бизнес плана на „ВиК” ООД - гр. Габрово и за утвърждаване и одобряване цени на ВиК услуги на „ВиК” ООД - гр. Габрово \r\n*** \r\nОт 10.30 часа в център за настаняване от семеен тип на ул. „Жорж Дантон“ 54 в кв. „Надежда“ ще се проведе акция за даряване на велосипеди и интерактивен урок по безопасност на движението.  \r\n*** \r\nОт 11.00 часа в Националния пресклуб на БТА „Българска общност в Норвегия” и Асоциацията на бащите в България ще дадат пресконференция на тема „Барневерн и отнетите български деца в Норвегия“.  \r\n*** \r\nОт 15.00 часа пред Посолството на Русия в България ще се състои откриване на фотоизложбата на Руското географско дружество „Най-красивата страна“. \r\n*** \r\nОт 15.30 часа в Аулата на Софийския университет „Св. Климент Охридски“ ще се състои публична проява на президента на Република Индия Рам Натх Ковинд, на която президентът Ковинд ще говори на тема „Education as an instrument of change and shared prosperity” („Образованието като инструмент за промяна и достъп до просперитет“). \r\n*** \r\nВ 11.00 часа в градинката срещу жп гарата ще бъдат поднесени цветя в знак на признателност пред паметната плоча на Пере Тошев.  \r\n*** \r\nВ 16.00 часа пред църквата „Св. Атанасий” в село Конуш ще бъдат поднесени цветя на признателност пред паметната плоча на участниците в Конушенската чета. \r\n*** \r\nВ 18.00 часа пред паметника на поп Ангел Чолаков в село Новаково ще бъдат поднесени цветя на признателност.  \r\n*** \r\nОт 18.30 часа в Читалище „Св. св. Кирил и Методий 1985“ ще се състои програма с участието на Бургаски духов оркестър, творчески и образователни работилници. Събитието ще се проведе в жк. „Меден рудник“ зад втората спирка на линия Т2. \r\n*** \r\nОт 18.30 часа на плажа в кв. „Аспарухово“ за четвърта поредна година ще се състои инициативата „Най-дългата вечеря на плажа“. Всички желаещи да се включат в събитието могат да го направят, като единственото условие е да си носят храна и постелки. \r\n*** \r\nОт 21.00 часа в МТД „Костадин Кисимов“ ще се състои трети сезон на българските оперни театри „Сцена на вековете“: „Човекът от Ла Манча“ – мюзикъл от Дейл Васерман, представен от Държавна опера – Русе. \r\n*** \r\nОт 23.30 часа на площад „Цар Асен I“ ще се състои аудио-визуален спектакъл „Царевград Търнов – звук и светлина“.  \r\n*** \r\nОт 9.30 в Заседателната зала на Община Враца ще се проведе пресконференция с кмета Калин Каменов. \r\n*** \r\nОт 10.00 в Конферентната зала на Общински съвет - Враца ще се извърши отваряне на офертите в процедура чрез публично състезание, за възлагане на обществена поръчка с предмет: „Закупуване на уеб базирана платформа и инсталирането ѝ“. \r\n*** \r\nОт 10.30 часа в Областната администрация омбудсманът Мая Манолова и екип от експерти на институцията организират приемна за граждани. Телефон за предварително записване: 092/66-14-29. \r\n*** \r\nОт 14.00 часа в Заседателната зала на Община Враца ще се отворят ценовите предложения на участниците в обществена поръчка с предмет: „Текущ ремонт на общински сгради и спортна площадка“. \r\n*** \r\nОт 10.00 часа в спортна зала „Никола Петров“ ще се проведе Национална спартакиада на железничарите – турнир по футбол, тенис на маса, шахмат, лека атлетика и тенис на корт.  \r\n*** \r\nОт 19.00 часа в Драматичен театър „Йордан Йовков“ ще се проведе благотворителен рок концерт в подкрепа на Иван Василев за набиране на средства за операция на лумбални прешлени с участието на Пламен и Силвия, Иво Матеев, ученици на СОУ „Св. Климент Охридски“, BLOODRUSH, WOODNITZA.  \r\n*** \r\nОт 16.00 часа в градската библиотека Община Каварна кани гости и жители на града на мултимедийна презентация по повод 133 г. от провъзгласяване на Съединението на Княжество България Източна Румелия. \r\n*** \r\nОт 18.00 часа в Художествена галерия „Владимир Димитров – Майстора“ ще бъде представена втората поетична книга на Ива Спиридонова, носеща името „Детайли“.  \r\n*** \r\nОт 16.00 часа във фоайето на Регионална библиотека „Гео Милев” ще бъде открита изложба „Историите на България преди 1878”. \r\n*** \r\nС богата програма в града ще бъде отбелязана четвъртата годишнина от спечелването на престижната титла „Европейска столица на културата“. От 10.00 до 13.00 часа в „Дондуковата градина“ ще се проведе детска програма. В 11.00 до 14.00 часа на откритата сцена пред сградата на Общината ще бъде поставено началото и на семейната програма. Тя ще се състои на откритата сцена пред Общината до 14.00 часа. От 15.00 до 19.00 часа на пешеходна улица жителите и гостите на града могат да се насладят на симфонична разходка, благодарение на Държавна опера – Пловдив. От 16.00 до 17.00 часа от четирите посоки на града към центъра ще има автобус, в който пътуващите ще могат да слушат виртуозното изпълнение на музикант от оркестър „Брестовица“. Музикалният автобус ще тръгне от район „Тракия“ през кварталите „Кючук Париж“ и „Кършияка“ до квартал „Христо Смирненски“. От 17.00 до 18.30 часа програмата продължава отново на откритата сцена пред Общината с музикална програма. От 21.00 до 23.00 часа жителите и гостите на града ще могат да наблюдават – „100 дни до началото“ – мапинг на сградата на ул. „Райко Даскалов“ 2. \r\n*** \r\nОт 18.00 часа в Залите за временни експозиции на ул. „Княз Александър I\" №15 ще бъде представена съвместна изложба на художниците Андрей Лекарски, Никола Манев и Лъчезар Ошавков. \r\n*** \r\nОт 10.30 часа в градинката до Регионална библиотека „Проф. Боян Пенев“ ще се състои тържествено закриване на осмото издание на Лятната читалня.  \r\n***   \r\nВ 14.00 часа пред Съдебната палата в Пазарджик се организира протест от приятели на убития 16-годишен младеж от село Ивайло от шофьор, употребил алкохол. \r\n*** \r\nДо 10.00 часа в землището на петричкото село Гега, в района на „ДГС Първомай”, ще бъдат третирани от въздуха срещу гъсениците на боровата процесионка.  \r\n*** \r\nот 10.30 часа в зала 2 на Община Стара Загора ще се проведе пресконференция по повод предстоящия старт на международния проект SPHERE-C. \r\n*** \r\nОт 19.00 часа в парк „Загорка“ ще бъде открито тазгодишното издание на традиционния „BEERфест“. \r\n*** \r\nС богата културна програма ще бъде отбелязан празникът на община Съединение. В 09.00 часа ще бъдат издигнати знамената на пл. „Съединение“. В 09.30 часа ще бъде поставено началото на тържествена сесия в Пленарната зала. В 10.30 часа на площада ще се проведе Детско утро. Програмата продължава в 15.00 часа с народни борби в централния парк. В 19.00 часа на площада в града ще се състои изпълнение на самодейни състави и мажоретки. В 19.30 в църквата „Св. Атанасий“ ще се проведе панихида, посветена на голяконарци, участвали в Съединението. В 20.20 часа ще бъде изнесено знамето на Голямоконарската чета и ще бъде дадено началото на литийно шествие до площада. В 20.40 часа ще бъде поставено началото на официалната част от празника, която включва тържествено слово на кмета на Община Съединение, тържествена вечерна проверка и заря. \r\n***   \r\nОт 10.00 часа в зала 203 на Общината кметът Любомир Христов ще се срещне с ръководителите на детския хор „Бодра песен” и ансамбъл „Веселяче” – Деница Узунова, Боряна Колева и Антон Марков. \r\n*** \r\nОт 13.30 часа с официална церемония ще бъде открита обновената база на Професионална гимназия по земеделие „Христо Ботев“ - Ямбол.", "date": "2018.09.05", "title": "Предстоящи събития в страната за 5 септември (Агенция „Фокус“)"}
{"url": "http://www.focus-news.net/news/2018/09/05/2563443/predstoyashti-mezhdunarodni-sabitiya-za-5-septemvri-agentsiya-fokus.html", "text": "*** Неформална среща на външните министри на страните, участващи в Югоизточноевропейския процес за сътрудничество \r\n*** Посещение на председателя на сръбския парламент Мая Гойкович в Република Сръбска (сръбската част на Босна и Херцеговина) \r\n*** Продължава делото срещу бившия македонски премиер Никола Груевски по случая „Тенк“ за закупена с бюджетни средства луксозна лимузина „Мерцедес“ \r\n*** Генералният секретар на НАТО пристига на посещение в Скопие, където ще се срещне с македонския премиер Зоран Заев \r\n*** Министърът на външните работи на Германия Хайко Маас пристига на посещение в Турция \r\n*** Германският канцлер Ангела Меркел приема чешкия премиер Андрей Бабиш в резиденцията си в Берлин \r\n*** Британският премиер Тереза Мей, министърът за Брекзит Доминик Рааб и съветникът за ЕС на министър-председателя Оливър Робинс ще докладват за прогреса по излизането от ЕС пред парламентарна комисия \r\n*** (Швейцария). Среща на държавните глави на шестте германоезични страни (Люксембург, Лихтенщайн, Белгия, Австрия, Германия и Швейцария) \r\n*** Възобновяват се преговорите между САЩ и Канада по НАФТА \r\n*** Министрите на отбраната и външните работи на САЩ Джеймс Матис и Майк Помпео пристигат за преговори с индийските си колеги \r\n***", "date": "2018.09.05", "title": "Предстоящи международни събития за 5 септември ( Агенция „Фокус“ )"}
{"url": "http://www.focus-news.net/news/2018/09/05/2563441/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес облачността ще е по-често значителна. Ще има валежи от дъжд, на места придружени с гръмотевици. Ще духа слаб и умерен северозападен вятър, с него ще продължи да нахлува по-хладен въздух. Преобладаващите максимални температури ще са между 23° и 28°, в София – около 23°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 20.12.2018 г. движението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 в посока Бургас. Движението. В празничните и почивни дни се въвежда реверсивно движение: \r\n- в посока Бургас се обособяват две ленти на движение и една в посока София; \r\n- последния почивен или празничен ден движението ще е в една лента в посока Бургас и две в посока София.  \r\nОбласт Бургас: \r\nДо 30.10.2018 г. от км  308+107 до км 359+475 в участъка Деветак - Ветрен се извършва косене на тревни площи. Шофьорите да се движат с повишено внимание и съобразена скорост, спазвайки пътната сигнализация.  \r\nАМ „Хемус“:  \r\nОбласт София:  \r\nДо 20.09.2018 г. движението в участъка от км 6+790 до км 11+850 се осъществява двупосочно в платното посока Варна. поради ремонтни дейности по виадукт при км 9+360 в платното за София. \r\nДо 20.12.2018 г. движението в участъка от км 29+860 до км 35+150 се осъществява двупосочно в платното за Варна поради ремонтни дейности на виадукт при км 33+600 и тунел „Витиня“ в посока София. \r\nДо 15.12.2018 г. движението в участъка от км 34+010 до км 40+510 се извършва двупосочно в платното посока Варна е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920 в платното за София. \r\nДвижението на МПС над 12 тона е ограничено в двете посоки от км 30+260 до км 47+060 /от п.в. \"Витинска река\" до п.в. Ботевград/ поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград до 20.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДо 30.09.2018 г. движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 07.09.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 07.09.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 8+000 до км 9+500 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич - Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ораничено е движението по път III-514 Велико Търново-Горна Оряховица от км 49+610 до км 49+730 поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 10.09.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-27: Движението по път Владимирово-Добрич от км 49+00 до км 70+00 се осъществява с повишено внимание поради ремонтни дейности на асфалтовата настилка. Движението се регулира със сигналисти. Срок 15.09.2018 г. \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-2702: Движението по път Одринци-Ведрина в участъка от км 0+000 до км 9+000 сe осъществява с повишено внимание, поради ремонтни дейности на асфалтовата настилка. Движението е регулирано със сигналисти. Срок 15.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 07.09.2018 г. \r\nПът ІІІ-107: Движението по път III-107 в участъка с.Пастра - Рилски манастир от км 27+575 до км 27+825 се осъществява в една лента поради  извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 07.09.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 15.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г. \r\nПът ІIІ-1011: Движението по път ІІІ-1011 Владимирово - Мадан - Септемврийци е ограничено за МПС над 10 т поради извършване на ремонтни дейности на водосток при км 6+323. \r\nОбходен маршрут: път ІІІ-101 Владимирово - Лехчево - Михайлово; път ІІІ-133 Михайлово - Септемврийци и обратно. Срок до 20.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 05.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента, поради ремонтни дейности. Срок до 07.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 05.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-3006: Движението по път III-3006 Глава - Лепица в района на с. Глава от км 8+000 до км 9+200 се осъществява с повишено внимание поради изсичане на храсти и млада гора. Срок: до 06.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІ-21: Движението по път ІІ-21 Русе – Силистра в участъка разклон с. Айдемир – с. Калипетрово от км 104+000 до км 105+000 се осъществява двупосочно в една лента поради ремонт на пътно съоръжение. Движението в района се регулира от сигналисти и пътни знаци. Срок до 11.09.2018 г. \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 да се осъществява с повишено внимание, поради монтаж на СПО. Срок до 09.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 07.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 07.09.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.09.05", "title": "Актуална пътна обстановка"}
{"url": "http://www.focus-news.net/news/2018/09/05/2563444/nimh-dnes-oblachnostta-shte-e-znachitelna-shte-ima-valezhi-ot-dazhd-koito-na-mesta-shte-sa-pridruzheni-s-gramotevitsi.html", "text": "Днес облачността ще е по-често значителна. Ще има валежи от дъжд, на места придружени с гръмотевици. Ще духа слаб до умерен северозападен вятър и с него ще нахлува по-хладен въздух. Преобладаващите максимални температури ще са между 23° и 28°, в София – около 23°. Това съобщи за  Агенция „Фокус”  дежурният синоптик  Боряна Маркова от  Националния институт по метеорология и хидрология (НИМХ) при Българската академия на науките (БАН) . \r\nПо Черноморието ще е предимно облачно с превалявания от дъжд, след обяд на места с гръмотевици. Ще духа слаб до умерен вятър от запад-северозапад. Максималните температури ще са между 25° и 28°. Температурата на морската вода е около 26°. Вълнението на морето ще е 1-2 бала. \r\nВ планините ще е предимно облачно, по върховете – мъгливо. Ще има валежи от дъжд, на места интензивни и придружени с гръмотевици. Ще духа до умерен запад-северозападен вятър. Температурите ще се понижат, максималната на височина 1200 метра ще е около 17°, на 2000 метра – около 11°. \r\nАтмосферното налягане ще се задържи по-ниско от средното за месеца.", "date": "2018.09.05", "title": "НИМХ: Днес облачността ще е значителна, ще има валежи от дъжд, които на места ще са придружени с гръмотевици"}
{"url": "http://www.focus-news.net/news/2018/09/05/2563436/tass-kanada-nyama-da-podpishe-predogovorenoto-sporazumenie-za-nafta-bez-tochka-za-zashtita-na-mediite.html", "text": "Министър-председателят на Канада Джъстин Трюдо заяви, че няма да подпише предоговореното споразумение за НАФТА без пункт, който да забранява на американските медийни компании да купуват канадски медии, заяви той във вторник по време на брифинг пред журналисти, предава  ТАСС . \r\n„За канадците е немислимо, че американските мрежи могат да купят канадски медии, независимо дали са вестници, телевизионни станции или телевизионни мрежи. Това ще бъде отказ от нашия суверенитет и нашата идентичност и е нещо, което просто няма да приемем“, заяви Трюдо, цитиран от телевизионния канал „CBS“. „Дадохме ясно да се разбере, че защитата на културното наследство е фундаментално за канадските граждани“.  Йонислав Дочев", "date": "2018.09.05", "title": "ТАСС: Канада няма да подпише предоговореното споразумение за НАФТА без точка за защита на медиите"}
{"url": "http://www.focus-news.net/news/2018/09/05/2563440/ria-novosti-zashtitata-na-lula-da-silva-apelira-sreshtu-reshenieto-na-varhovniya-sad-na-braziliya-da-mu-zabrani-uchastie-v-izborite.html", "text": "Защитата на бившия президент на Бразилия Луис Инасио Лула да Силва заяви във вторник, че е подала предварително съдебно заявление във Федералния върховен съд на страната с цел допускане до участие на своя клиент в президентските избори пред тази година, предава  РИА Новости . \r\nЦелта на адвокатите е да бъде отменено решението, прието в края на миналата седмица от Висшия избирателен съд, който забрани кандидатурата на Лула да Силва и не му позволява да представлява в качеството си на кандидат в хода на предизборната агитация своята бивша Работническа партия. \r\nОсновният аргумент на адвокатите на бившия президент е, че Бразилия е длъжна да спазва международните договори и решения, в това число препоръката на комисията на ООН по правата на човека, която призова властите в страната да осигурят политическите права на Лула да Силва, отбеляза бразилският телевизионен канал „Globo“.  Йонислав Дочев", "date": "2018.09.05", "title": "РИА Новости: Защитата на Лула да Силва апелира срещу решението на Върховния съд на Бразилия да му забрани участие в изборите"}
{"url": "http://www.focus-news.net/news/2018/09/05/2563428/sputnik-redzhep-tayip-erdogan-se-e-obyavil-protiv-eventualna-operatsiya-v-idlib.html", "text": "Президентът на Турция Реджеп Тайип Ердоган е заявил, че евентуална офанзива в сирийската провинция Идлиб ще се превърне в клане, предава  Sputnik . \r\nЕрдоган е заявил, че се надява да предотврати „диспропорционалните“ мерки на сирийското правителство при преговорите с Русия и Иран на срещата на върха в Техеран. Според турския вестник „Hurriyet“ Ердоган е пояснил, че „атаките над Идлиб“ ще се превърнат в кланета. \r\nСпоред турския президент ситуацията в Идлиб е важна, колкото е и партньорството с Русия.  Йонислав Дочев", "date": "2018.09.05", "title": "Sputnik: Реджеп Тайип Ердоган се е обявил против евентуална операция в Идлиб"}
{"url": "http://www.focus-news.net/news/2018/09/05/2563446/prezidentat-na-republika-indiya-ram-nath-kovind-e-na-darzhavno-poseshtenie-v-balgariya.html", "text": "По покана на президента Румен Радев президентът на Индия Рам Натх Ковинд е на държавно посещение в България. Той е придружаван от съпругата си Савита Ковинд. Това съобщиха от  прессекретариата на държавния глава . \r\nПерспективите за активизиране на политическия диалог, двустранното търговско-икономическо и инвестиционно сътрудничество и културния и образователен обмен се очаква да бъдат във фокуса на срещата на двамата президенти.  \r\nОт 10.00 часа днес на площад „Св. Ал. Невски“ ще се състои церемонията по официалното посрещане на президента Ковинд и водената от него делегация. От 10.25 часа двете президентски двойки ще разговарят на „Дондуков“ 2, след което президентите Радев и Ковинд ще проведат среща „на четири очи“. От 10.50 часа ще започнат пленарните разговори между официалните делегации на България и Индия. В 11.35 часа в присъствието на двамата президенти в Гербовата зала на „Дондуков“ 2 ще бъдат подписани двустранни документи - Програма за сътрудничество в областта на науката и технологиите за периода 2018-2021 г.“, Меморандум за сътрудничество в областта на туризма и Меморандум за разбирателство между Индийския съвет за културни отношения и СУ „Св. Климент Охридски“ за гост-преподавател по хинди. Президентите Радев и Ковинд ще направят съвместни изявления от 11.45 часа.  \r\nОт 15.30 часа индийският държавен глава Рам Натх Ковинд ще изнесе лекция в Аулата на СУ „Св. Климент Охридски“ на тема „Образованието като инструмент на промяна и общ просперитет“. В 16.30 часа двамата президенти ще закрият Българо-индийски бизнес-форум, който се състои в столичния „София хотел Балкан“.   \r\nНа 6 септември президентите на България и Индия ще открият в София паметник на легендарния водач на индийското движение за независимост Махатма Ганди. Церемонията ще започне от 11.00 часа в Южния парк в столицата.    \r\nВ рамките на визитата си в България държавният глава на Индия Рам Натх Ковинд ще проведе среща с министър-председателя Бойко Борисов. Двете президентски двойки ще посетят Националния исторически музей.   \r\nОфициалната делегация, водена от индийския президент, включва министърът на земеделието и селското стопанство Паршотам Рупала, членове на парламента на Република Индия.", "date": "2018.09.05", "title": "Президентът на Република Индия Рам Натх Ковинд е на държавно посещение в България"}
{"url": "http://www.focus-news.net/news/2018/09/05/2563438/anadolu-agency-stafan-de-mistura-prizova-redzhep-erdogan-i-vladimir-putin-da-obsadyat-idlib.html", "text": "Специалният пратеник на ООН за Сирия Стафан де Мистура призова президентите на Русия и Турция, Владимир Путин и Реджеп Тайип Ердоган, да разговарят, за да намерят решение за сирийската провинция Идлиб, предава  Anadolu Agency . \r\n„Към президента (Владимир) Путин и президента (Реджеп Тайип) Ердоган, вие сте тези, които всъщност могат да си говорят, да направят телефонен разговор, да организират план, който ще сложи края на тази ужасяваща опасност и няма да позволи най-лошия вариант“, заяви Де Мистура по време на пресконференция в офиса на ООН в Женева. \r\n„Телефонен разговор между вас двамата ще направи сериозна разлика, дори преди Техеран“, добави той. \r\nРазговорите за Сирия в иранската столица ще бъдат проведени на 7 септември с участието на Иран, Русия и Турция. \r\nДе Мистура заяви, че ситуацията в Идлиб трябва да бъде внимателно разгледана по отношение на политика и военна сила и устойчиво решение не е невъзможно, тъй като среща лице в лице между Ердоган и Путин ще бъде ефективна. \r\nПриоритетът в Идлиб е да бъдат предпазени цивилните като жени, мъже, учители, медицински служители, инженери, според специалният пратеник на ООН, тъй като децата са заклещени в непознатото.  Йонислав Дочев", "date": "2018.09.05", "title": "Anadolu Agency: Стафан де Мистура призова Реджеп Ердоган и Владимир Путин да обсъдят Идлиб"}
{"url": "http://www.focus-news.net/news/2018/09/05/2563447/parlamentat-shte-razgleda-na-vtoro-chetene-promeni-v-zakona-za-patishtata-chrez-koito-da-se-vavede-tol-sistemata.html", "text": "Парламентът ще разгледа на второ четене промени в Закона за пътищата, чрез които да се въведе тол системата. Това предвижда  първа точка  на днешното редовно заседание на Народното събрание. Със законопроекта се въвежда смесена система за таксуване на различните категории пътни превозни средства на база време и на база преминато разстояние. Предвижда се и въвеждане на електронна винетка за леки автомобили от януари 2019 г. и въвеждане на тол такса за тежкотоварни автомобили от 16 август 2019 г. В тази връзка се регламентират отношенията със съответните ползватели на платената пътна мрежа по начин, ограничаващ рисковете от нерегламентирано ползване на платената пътна мрежа. Предвижда се и текст, с който се задължават автобусите да се оборудват с видеорегистратор и обезопасителни колани. \r\nПо време на парламентарния контрол на въпроси на депутати ще отговарят вицепремиерът Красимир Каракачанов, министърът на финансите Владислав Горанов, министърът на образованието и науката Красимир Вълчев, министърът на околната среда и водите Нено Димов и министрите в оставка Николай Нанков и Валентин Радев.", "date": "2018.09.05", "title": "Парламентът ще разгледа на второ четене промени в Закона за пътищата, чрез които да се въведе тол системата"}
{"url": "http://www.focus-news.net/news/2018/09/05/2563449/vitsepremierat-valeri-simeonov-e-v-krinitsa-za-uchastie-v-plenarna-sesiya-pod-nadslov-mezhdu-ikonomika-i-politika-v-tarsene-na-retsepti-za-ikonomicheski-rastezh.html", "text": "Заместник министър-председателят Валери Симеонов участва в 28-ия икономически форум в Криница (Полша), който продължава и днес. На събитието се обсъждат европейски и регионални икономически политики в сферата на трудовия пазар, сигурността, миграцията, енергетиката и др. Това съобщиха от  правителствената информационна служба . \r\nВицепремиерът участва в пленарната сесия под надслов „Между икономика и политика: в търсене на рецепти за икономически растеж“ и провежда двустранни срещи с вицепремиера на Република Полша Беата Шидло, министъра на инвестициите и регионалното развитие на Република Полша Йежи Квиечински, министъра на външните работи и търговията на Унгария Петер Сярто, и Елжбиета Рафалска, министър на социалната политика на Република Полша.", "date": "2018.09.05", "title": "Вицепремиерът Валери Симеонов е в Криница за участие в пленарна сесия под надслов „Между икономика и политика: в търсене на рецепти за икономически растеж“"}
{"url": "http://www.focus-news.net/news/2018/09/05/2563432/tass-mayk-pompeo-zayavi-che-sasht-spodelyat-pritesneniyata-na-rusiya-po-otnoshenie-na-idlib.html", "text": "САЩ споделят притесненията на Русия за присъствието на терористи в сирийската провинция Идлиб и са готови да работят върху решения на проблема, заяви във вторник пред журналисти държавният секретар на САЩ Майк Помпео, предава  ТАСС . \r\nПомпео се съгласи с коментарите на руската страна за това, че в Идлиб има терористи. „Това е вярно твърдение. Споделяме техните притеснения по повод опасността от тероризма, идващ от севера и северозапада в Сирия. Напълно съгласни сме с тях (Русия), че в тези места има терористи и е необходимо да се гарантира, че те няма да изнасят тероризъм по света“, заяви той. \r\n„Ще се радваме да работим върху решение на проблема с тероризма в този регион“, подчерта държавният секретар. \r\nВъпреки това, той заяви, че президентът на САЩ Доналд Тръмп се е опитал да напомни на Русия за нейните ангажименти в Сирия.   Йонислав Дочев", "date": "2018.09.05", "title": "ТАСС: Майк Помпео заяви, че САЩ споделят притесненията на Русия по отношение на Идлиб"}
{"url": "http://www.focus-news.net/news/2018/09/05/2563448/pametnik-simvol-na-povdiga-na-balgarite-za-spasyavaneto-na-evreite-shte-bade-otkrit-v-tel-aviv.html", "text": "Премиерът Бойко Борисов ще участва в тържествената церемония в парк „Чарлз Клор“ в Тел Авив за откриването на паметник за спасяването на българските евреи. Идеята за паметник - символ на повдига на българите за спасяването на евреите през Втората световна война се зароди през 2013 година. Тогава правителството отпусна 150 хил. лева, за да се отбележи 70-ата годишнина от спасяването на българските евреи и да се направят два еднакви паметника - за София и за Тел Авив. 5 години след отливането на монумента стана ясно, че той се е повредил заради неправилно съхранение. На 14 март кабинетът отпусна 36 хил. лева за промяна на дизайна му и нова отливка на паметника.  \r\nПреди откриването на монумента, Бойко Борисов ще се срещне с израелския си колега Бенямин Нетаняху. След последната им среща на 13 юни израелският премиер заяви, че страната му никога няма да забрави как българите са легнали върху жп релсите, за да спасят евреите си. Бойко Борисов изтъкна важността на Израел за сигурността и стабилността в Близкия Изток.  \r\nБиляна ИВАНОВА", "date": "2018.09.05", "title": "Паметник - символ на повдига на българите за спасяването на евреите ще бъде открит в Тел Авив"}
{"url": "http://www.focus-news.net/news/2018/09/05/2563451/predsedatelyat-na-ns-tsveta-karayancheva-shte-uchastva-v-tarzhestvenata-tseremoniya-v-grad-saedinenie-po-sluchay-133-godini-ot-saedinenieto-na-knyazhestvo-balgariya-i-iztochna-rumeliya.html", "text": "Председателят на Народното събрание Цвета Караянчева и народни представители ще участват в тържествената заря-проверка в град Съединение по случай 133-ата годишнина от Съединението на Княжество България и Източна Румелия. Това съобщиха от пресцентъра на  Народното събрание . Тя ще започне в 20.30 часа днес на площад „Съединение“. Председателят на парламента ще поздрави почетните роти и ще приеме рапорта на командващия зарята. Цвета Караянчева ще произнесе слово по повод 133-ата годишнина от паметната за България дата.  \r\nТържествата ще започнат с панихида в памет на голямоконарците – участници в Съединението. За отбелязването на годишнината ще бъде изнесено знамето на голямоконарската чета и с литийно шествие ще бъде пренесено до площад „Съединение”.", "date": "2018.09.05", "title": "Председателят на НС Цвета Караянчева ще участва в тържествената церемония в град Съединение по случай 133 години от Съединението на Княжество България и Източна Румелия"}
{"url": "http://www.focus-news.net/news/2018/09/05/2563452/denyat-5-septemvri-v-balgarskata-istoriya.html", "text": "През 1280 г. е издаден документ за търговията на генуезката колония в Месемврия. Той е регистриран при нотариуса на генуезката колония в Константинопол и задължава търговеца Корадо Траверие да занесе “с търговска цел” 200 златни перпера в Месемврия (Несебър), като 75% от печалбата да предаде на заемодателя. 1871 г. - с подкрепата на руския посланик в Турция ген. Николай Игнатиев за вселенски патриарх в Цариград е избран Антим VI. 1881 г. - в София се провежда първото заседание на Българското книжовно дружество (днес Българска академия на науките). Заседанието е председателствано от проф. Марин Дринов. 1945 г. - доктор Георги Михов Димитров (Гемето) получава разрешение да напусне страната и да замине за Италия и САЩ. 1953 г. - с решение на Политбюро на ЦК на БКП от лагера в Белене са освободени 584 души. Лагерът е закрит, а останалите 485 \"вражески и престъпни елементи\" са предадени на съдебна процедура.  \r\n1943 г. – в хода на втората световна война фелдмаршал Кайтел настоява пред ген. Никола Михов германският тил между Солун и Атина да се охранява от българска войска, но му е отказано. Цар Борис III е погребан в Рилския манастир. 1944 г. - правителството на България скъсва съюза с Германия и взема тайно решение да обяви война на Германия на 8 септември същата година. (обявяването на война е отложено за 8 септември 1944 г. по тактически причини, свързани с изтеглянето на българските войски от Македония). На 5 септември е роден поетът Сергей Румянцев (псевдоним на Димитър Диловски Митов). На тази дата умира Иван Михайлов (Ванче Михайлов, Скромнио) – един от лидерите на Вътрешната македонска революционна организация (ВМРО).  \r\n2007 г. \r\nПрезидентът на Република България връчва орден „Стара планина“ първа степен на Димитър Павлов за „за изключително големите му заслуги към Република България и по повод 70 години от рождението му. \r\n1977 г. \r\nЗапочва тридневно официално посещение на Николае Чаушеску, генерален секретар на РКП и президент на Румъния, в България. \r\n1971 г. \r\nВ периода 27 август - 5 септември в България се провежда XXIX-то световно първенство по класическа борба, на което българският отбор печели първо място, както и XIII-то световно първенство по свободна борба, на което българите се класират втори. \r\n1953 г. \r\nС решение на Политбюро на ЦК на БКП от лагера в Белене са освободени 584 души. Той е закрит, а останалите 485 души са предадени на съдебна процедура. На 19 септември същата година министърът на вътрешните работи Георги Цанков разпорежда да се закрие Трудововъзпитателното общежитие (ТВО) – Белене. \r\n1945 г. \r\nД-р Георги Михов Димитров (Гемето) получава разрешение да напусне страната и да замине за Италия и оттам – за САЩ. Георги Михов Димитров (Гемето) е политически деец. Роден е в село Ени чифлик, Одринско (в Турция) на 15 април 1903 г. Член е на БЗНС от 1922 г. Завършва медицина в Загреб през 1929 г. и след завръщането си се отдава на активна политическа дейност. Включен е в Управителния съвет на Български земеделски народен съюз (БЗНС) \"Ал. Стамболийски\" (1932-1933 г.), а след това и в Постоянното присъствие на БЗНС \"Обединен\" (\"Александър Стамболийски\" и \"Врабча 1\"). След държавния преврат на 19 май 1934 г. е в опозиция на монархическия режим в страната. Възглавява полулегално дясната групировка в БЗНС \" Александър Стамболийски\". През януари 1941 г. организира акция против подготвяното присъединяване на България към Тристранния пакт. След неуспеха на акцията минава в нелегалност, а скоро след това и емигрира вън от страната. От 1941 г. до 1944 г. е ръководител на проанглийския емигрантски Български национален комитет със седалище в Кайро и на нелегалния радиопредавател \"Свободна и независима България\". Завръща се в България след политическата промяна на 9 септември 1944 г. и застава начело на БЗНС. Заради дейността му, насочена против отечественофронтовската власт, през 1945 г. е снет от ръководството на съюза, а скоро след това е изключен от неговите редове. През май същата година напуска страната. Две години по-късно заедно с други емигранти от други страни от Източна Европа създава т. нар. \"Земеделски комитет\" (\"Зелен фронт\") със задача да се бори против комунистическите режими в техните страни. Заедно с това възглавява и Българския национален комитет, съставен само от български емигранти, който преследва същите цели. Умира на 28 ноември 1972 г. във Вашингтон. \r\n1944 г. \r\nПравителството на България скъсва съюза с Германия и взема тайно решение да й обяви война на 8 септември. В същия ден – 5 септември 1944 г., СССР обявява война на България. Кабинетът нарежда да не се оказва съпротива на съветската армия и веднага иска примирие. Между Ихтиман и Нови хан избухват престрелки между българи и германци, при принудителното разоръжаване на германски военни части. \r\n1944 г. \r\nМежду Ихтиман и Нови хан избухват престрелки между българи и немци при принудителното разоръжаване на немски военни части. \r\n1943 г. \r\nВ хода на Втората световна война фелдмаршал Кайтел настоява пред ген. Никола Михов германският тил между Солун и Атина да се охранява от българска войска, но му е отказано. Генерал-майор Никола Михайлов Михов е роден на 29 ноември 1891 г. във Велико Търново. Той е министър на войната в правителството на Богдан Филов (1942-1943 г.). След смъртта на цар Борис III на 28 август 1943 г. Никола Михов е назначен за регент. Осъден е на смърт от Народния съд и е разстрелян на 2 февруари 1945 г. Присъдата е отменена през 1996 г. \r\n1943 г. \r\nЦар Борис III, е погребан в Рилския манастир. Около 21 август българският монарх неочаквано заболява тежко и след едноседмично боледуване умира на 28 август. Смъртта и причините за нея и до днес остават неизяснени. На престола се възкачва малолетният цар Симеон II. Поради непълнолетието на престолонаследника функциите на монарха се поемат от Регентство в състав: проф. Богдан Филов, княз Кирил Преславски и ген. Никола Михов. \r\n1938 г. \r\nПо време на лятната обиколка на цар Борис III и царица Йоанна в Европа царската съпружеска двойка пристига във Великобритания, като между 12 и 14 септември гостуват на крал Джордж VI в замъка Балморал, Шотландия. В края на август цар Борис III и царица Йоанна посещават Италия, Париж (15-18 септември), Германия (22-25 септември), където царят посредничи за Мюнхенското споразумение. На 27 септември се среща с княз-регента Павел в Блед, Югославия (днес Словения). \r\n1915 г. \r\nПроведен е първият конгрес на градовете в България. На правителството са препоръчани мерки за провеждане на единна общинска политика в страната. \r\n1908 г. \r\nВ периода 5 - 9 септември се провежда стачка в Източните железници, организирана от синдикати, основани от българските социалдемократи Илия Янулов и Григор Василев. На 6 септември БДЖ и Дирекцията на железниците подписват споразумение и на 9 септември Източните железници са окупирани от българската армия (на османска територия от османски части) и стачката е прекратена. Правителството отказва да ги върне на компанията, но предлага да ги откупи въпреки протестите на Портата. Съгласно подписаният през 1869 г. договор “Източни железници” е концесионна компания за построяване и експлоатиране на жп линии в европейската част на Османската империя. Компанията продължава своята дейност и след Освобождението на България. През 1909 г. българската държава откупува линиите, които са на нейна територия. \r\n1881 г. \r\nВ София се провежда първото заседание на Българското книжовно дружество (днес Българска академия на науките). Заседанието е председателствано от проф. Марин Дринов. Подновява се издаването на \"Периодическо списание\" (от 11 май 1882 г.) с редактор Васил Стоянов, който е секретар на дружеството. \r\nБългарското книжовно дружество (БКД) е научно и литературно дружество. Основано е в края на септември 1869 г. в Браила (Румъния) от представители на българските общини във Влашко, Молдова и Южна Русия. Поставя си широки научни и патриотични цели, с които се стреми не само да подтиква развитието на научната мисъл на българската интелигенция, но и да оказва положително въздействие на националноосвободителната борба на българския народ. Затова инициативата за неговото създаване среща симпатиите на българската революционна емиграция в Румъния и особено на Васил Левски, Любен Каравелов и Христо Ботев. На първото общо събрание е приет устав на Българското книжовно дружество (БКД), който регламентира неговото организационно изграждане. За пръв председател на Българското книжовно дружество (БКД) е избран проф. Марин Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание (1876 г.) и Руско-турската освободителна война (1877-1878 г.) временно прекратява своята дейност. Непосредствено след Освобождението в Браила е свикано общо събрание на Българското книжовно дружество (БКД), което взема решение за неговото преместване в София. На Българското книжовно дружество (БКД) се отпуска от княжеското правителство ежегодна субсидия. През 1884 г. е приет нов устав на Българското книжовно дружество (БКД), според който то фактически се превръща в академия. За осъществяване на научния му живот се създават три клона: историко-филологически, природо-медицински и държавно-научен. През 1901 г. – 1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството се натоварва и с издаването на \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\". Българското книжовно дружество (БКД) развива богата и многостранна дейност, особено в годините непосредствено след Освобождението. На 6 март 1911 г. то се преименува в Българска академия на науките (БАН). \r\n1871 г. \r\nС подкрепата на руския посланик в Турция ген. Николай Игнатиев за вселенски патриарх в Цариград е избран Антим VI. По това време той е на 82 г. Антим VI Куталянос е вселенски патриарх от 1871 г. до 1873 г. Той наследява патриарх Григорий VI. Антим VI е отявлен привърженик на Русия и на приятелството с руското правителство. Издейства от руския посланик граф Игнатиев да направи опит за гръцко-българско помирение при спора за учредяването на самостоятелна българска църква. \r\n1280 г. \r\nИздаден е документ за търговията на генуезката колония в Месемврия. Той е регистриран при нотариуса на генуезката колония в Константинопол и задължава търговеца Корадо Траверие да занесе “с търговска цел” 200 златни перпера в Месемврия (Несебър), като 75 % от печалбата да предаде на заемодателя. Подчертава се, че търговията с монетите трябва да се извърши в Месемврия и “никъде другаде”. На тази дата са родени: \r\n1896 г. \r\nРоден е Сергей Румянцев (псевдоним на Димитър Диловски Митов) - български поет. Завършва гимназия в Плевен през 1916 г. Завършва Школата за запасни офицери в София през 1917 г. През 1917 г. става адютант на дружина в щаба на полка в Плевен и командир на рота. Участва в I Световна война, в която е раняван 3 пъти. Учителства в с. Златна Панега (1918-1919 г.) и в с. Блъсничево (1919-1921 г.). Членува в организацията на тесните социалисти от 1919 г. През април 1922 г. заедно с Александър Стамболийски участва в международна конференция в Генуа, където се среща с министъра на външните работи Г. В. Чичерин. Придружава Стамболийски в обиколката му във Франция, Италия, Швейцария и Англия. След завръщането си е един от основателите и редактор на хумористичния в-к \"Див дядо\". Негови съчинения са : \"Селски бодили\" (1924 г.), \"Стихотворения. Под редакцията Н. Пенчев. Рупци, Луковитско\" (1945 г.), \"Избрани стихотворения. Под редакцията на Д. Гундов\" (1955 г.), \"Избрани стихотворения. Под редакцията на В. Андреев\" (1959 г.), \"Избрани стихотворения. Редакция и бележки от П. Патев и П. Диловски. С предг. от Ив. Бурин\" (1964 г.), \"Избрани стихотворения. Послеслов Д. Гундов\" (1976, 1978, 1986 г.) На тази дата умират: \r\n1990 г. \r\nУмира Иван Михайлов (Ванче Михайлов, Скромнио) – един от лидерите на Вътрешната македонска революционна организация (ВМРО). \r\nВанче Михайлов е роден на 26 август 1896 г. в с. Ново село, Щипско. Учи в София и в Солун. Като ученик попада под влиянието на Вътрешната македоно-одринска революционна организация (ВМОРО) и става неин член. \r\nВанче Михайлов служи в българската армия по време на Първата световна война. След Солунското примирие от 1918 г. напуска армията и се записва студент в Юридическия факултет на Софийския университет „Свети Климент Охридски“. Поканен е от Тодор Александров за негов личен секретар в задграничното представителство на ВМОРО в София. Междувременно Иван Михайлов е един от основателите и председател и на студентското дружество „Вардар“. Иван Михайлов е избран в ЦК на ВМРО и се заема с наказването на убийците на Тодор Александров. Налага се като фактически лидер във ВМРО. Името му се свързва с издадената от ВМРО смъртна присъда на сръбския крал Александър, изпълнена в Марсилия през 1934 г. от Владо Черноземски. \r\nВанче Михайлов умира на преклонна възраст в Италия. Автор е на четири тома „Спомени“, „Македония — Швейцария на Балканите“, „Сталин и македонският въпрос“. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.09.05", "title": "Денят 5 септември в българската история"}
{"url": "http://www.focus-news.net/news/2018/09/05/2563454/api-vremenno-dvizhenieto-po-pat-iii-7003-shumen-makak-se-osashtestvyava-dvuposochno-v-edna-lenta-poradi-ptp.html", "text": "Временно движението по път III-7003 Шумен – Макак се осъществява двупосочно в една лента поради ПТП. Това съобщиха от пресцентъра на  Агенция \"Пътна инфраструктура\" . Движението се регулира от пътна полиция.", "date": "2018.09.05", "title": "АПИ: Временно движението по път III-7003 Шумен – Макак се осъществява двупосочно в една лента поради ПТП"}
{"url": "http://www.focus-news.net/news/2018/09/05/2563453/ombudsmanat-maya-manolova-i-ekip-ot-eksperti-na-institutsiyata-organizirat-priemna-vav-vratsa.html", "text": "Омбудсманът Мая Манолова и екип от експерти на институцията организират приемна за граждани в град Враца, която ще се състои от 10.30 часа днес в Областната администрация на бул. „Демокрация“ №1. Това съобщиха от  пресофиса на омбудсмана . От 10.15 часа омбудсманът ще посети палатковия лагер на майките от протестната мрежа „Системата ни убива!“, който се намира до Община Враца.  \r\nВ 11.00 часа омбудсманът ще се срещне с ръководството и персонала на МБАЛ „Христо Ботев“ АД – Враца в жк. „Медковец“ на бул. „2-ри юни“ 68. От 11.45 часа в болницата ще се състои пресконференция. \r\nПовод за посещението в лечебното заведение е жалба от 294 служители, която търсят съдействие от Манолова за стабилизиране на тежкото финансовото състояние на болницата и редовното получаване на трудови възнаграждения за персонала, който повече от година работи на критичния минимум. \r\nМБАЛ „Христо Ботев“ осигурява медицинска помощ на близо 200 000 население на област Враца. Там се намира и единственото спешно приемно отделение за региона.", "date": "2018.09.05", "title": "Омбудсманът Мая Манолова и екип от експерти на институцията организират приемна във Враца"}
{"url": "http://www.focus-news.net/news/2018/09/05/2563450/tass-severnokoreyska-delegatsiya-ot-deset-dushi-pristigna-na-iif.html", "text": "Делегация от Северна Корея, в чийто състав влизат десет души, пристигна във Владивосток на четвъртия Източен икономически форум (ИИФ), съобщи в сряда пред журналисти губернаторът на Приморския край Андрей Тарасенко, предава  ТАСС . \r\n„Тук е съставът на делегацията, но не знам кой я оглавява. Беше пояснено, че министърът на икономиката е тук. Има десет човека… Ще бъдат на пленарното заседание, в трибуните“, поясни той. \r\nИИФ ще се проведе във Владивосток от 11 до 13 септември, а в програмата влизат повече от 70 делови мероприятия, включително панелни сесии, бизнес диалози и кръгли маси.  Йонислав Дочев", "date": "2018.09.05", "title": "ТАСС: Севернокорейска делегация от десет души пристигна на ИИФ"}
{"url": "http://www.focus-news.net/news/2018/09/05/2563445/kathimerini-sasht-sa-zainteresovani-ot-izpolzvaneto-na-gratski-voenni-bazi-i-pristanishta.html", "text": "САЩ са заинтересовани от засиленото използване на военни бази и пристанища в Гърция, заяви председателят на Съвета на началник-щабовете на въоръжените сили на САЩ генерал Джоузеф Дънфорд по време на втората си официална визита в страната във вторник, предава  Kathimerini . \r\n„Ако погледнете географията и погледнете настоящите операции в Либия, настоящите операции в Сирия, потенциалните други операции в Източното Средиземноморие, географията на Гърция и възможностите тука са много показателни“, заяви Дънфорд. \r\nТой говореше по време на посещение в министерството на отбраната в Атина, в което се срещна с началника на Генералния щаб на гръцката национална отбрана (GEETHA) Адмирал Евангелос Апостолакис. \r\nВсе още никакви определени бази не са уточнени, според информациите, въпреки че няколко опции се оценяват от генерал Къртис Скапароти, началник на европейското командване на САЩ и върховен съюзен командир на НАТО. \r\n„Това са дискусии, които генерал Скапароти и други водят в момента, докато оглеждат региона по отношение на това къде искат да разположат силите си в следващите пет до десет години“, е заявил неназован източник, цитиран от „Military Times“.  Йонислав Дочев", "date": "2018.09.05", "title": "Kathimerini: САЩ са заинтересовани от използването на гръцки военни бази и пристанища"}
{"url": "http://www.focus-news.net/news/2018/09/05/2563457/reuters-tayfun-otne-zhivota-na-deset-dushi-v-yaponiya.html", "text": "Мощен тайфун е отнел живота на десет души в Западна Япония, а авиокомпания е започнала да премества близо 3 000 заседнали пътници с лодки от наводнено летище, заяви японското правителство в сряда, предава  Reuters . \r\n„Джеби“ е бил кратък супер тайфун и е най-силната буря, която удря Япония в последните 25 години. Той предизвика тежки дъждове, свлачища, наводнения и рекордно високи горещини, които убиха стотици хора през това лято. \r\nОколо 3 000 туристи прекараха нощта в летище Кансай в Западна Япония. Телевизионните кадри показват струпали се хора, които се опитват да си купят храни и напитки пред магазин в летището. \r\nУправителите на летището са започнали да преместват заседналите пътници до намиращото се наблизо летище Кобе чрез високоскоростни лодки и автобуси в сряда сутринта, обявиха от правителството. \r\nГоворителят на кабинета Йошихиде Суга заяви, че около 300 души са били ранени. Все още не е ясно кога летището ще отвори врати и някои пътища и железопътни линии в засегнатите райони все още са затворени, добави той. Близо 1.2 милиона домакинства са без електричество. \r\n„Правителството ще продължи да прави всичко по силите си, за да се справи с тези проблеми“, заяви Суга по време на пресконференция.  Йонислав Дочев", "date": "2018.09.05", "title": "Reuters: Тайфун отне живота на десет души в Япония"}
{"url": "http://www.focus-news.net/news/2018/09/05/2563456/sofiya-s-filma-svetitelyat-hirurg-shte-bade-otkrito-shestoto-izdanie-na-mezhdunarodniya-kino-i-televizionen-festival-slavyanska-prikazka-v-ruskiya-kulturno-informatsionen-tsentar.html", "text": "С православния филм „Светителят хирург“ ще бъде открито шестото издание на Международния кино и телевизионен фестивал „Славянска приказка“ в Руския Културно-информационен център, предаде репортер на  Агенция \"Фокус\" . Откриването на фестивала ще се състои на 7 септември 2018 г., петък,  от 19.00 часа. От 20.00 часа ще започне филма „Светителят хирург“, с който да бъде сложено началото на фестивалната праграма, която ще продължи до 10 септември в Руския Културно-информационен център на ул. Шипка 34. Тази година форумът е посветен  на 140-годишнината от Освобождението на България от османско владичество. В конкурсната програма на тазгодишното издание ще вземат участие повече от 120 филма, произведени в България, Русия, САЩ, Китай, Корея, Палестина, Украйна, Белгия, Македония и Сърбия. Входът е свободен.  \r\nНикола ПЕТКОВ", "date": "2018.09.05", "title": "София: С филма „Светителят хирург“ ще бъде открито шестото издание на Международния кино и телевизионен фестивал „Славянска приказка“ в Руския Културно-информационен център"}
{"url": "http://www.focus-news.net/news/2018/09/05/2563458/denyat-5-septemvri-v-svetovnata-istoriya.html", "text": "През 1812 г. започва Бородинската битка между руската армия, командвана от генерал Михаил Иларионович Голенищев-Кутузов (120 000 души и 640 оръдия) и френската армия на Наполеон I (130 000 – 135 000 души и 587 оръдия). В нея руската армия загубва 44 000 души, но запазва основните си сили, отстъпва към Москва, а след това я изоставя. След успешно маневриране в района на село Тарутино, ходът на войната започва да се определя от стратегията на Кутузов, изградена върху разгрома на противника в ред последователни сражения. 1905 г. - в Портсмут (САЩ) е  подписан мирният договор между Русия и Япония. Така е сложен край на избухналата на 10 февруари 1904 г. война между двете държави. Конфликтът  избухва вследствие съперничеството на двете страни за проникване и контрол върху Манджурия и Корея. 1914 г. - започва Битката при Марна между англо-френските и германските войски. 1972 г. - палестински террористи от  организацията „Черен септември” проникват на територията на  Олимпийското село в Мюнхен и задържат за заложници членове на израелския състав. Убит е треньорът по борба Моше Вейнберг, а след това е разстрелян и щангистът Йосиф Романо. Общо 10 спортисти, треньори и съдии са взети за заложници. Всички са убити. На 5 септември са родени: Фреди Меркюри - английски певец и композитор; Алексей Константинович Толстой - руски писател и граф; Йохан Кристиан Бах; Луи ХІV - \"кралят слънце\"; Томазо Кампанела- италиански монах, доминиканец, философ и поет. На тази дата умират: майка Тереза (светско име Агнес Гонджа Бояджиу) – мисионерка; Василий Иванович Чапаев - руски военачалник, командир на дивизия в Червената армия по време на Гражданската война в Русия.  \r\n2016 г. \r\nСеверна Корея изстрелва три балистични ракети. Ракетите падат в Японско море. \r\n2015 г. \r\nЗеметресение с магнитуд от 5.9 разтърсва Курилските острови. \r\n2014 г. \r\nСАЩ формира коалиция от 10 държави, които ще имат основна роля в борбата със сунитската джихадистка групировка „Ислямска държава“ в Ирак. Страните са САЩ, Великобритания, Франция, Германия, Италия, Полша, Дания, Турция, Австралия и Канада. \r\n2013 г. \r\nВ Санкт Петербург се открива срещата на Г-20. \r\n2011 г. \r\nВъв връзка с проекта си „Book Search“ Google е анализирал над 1 милиард библиотечни и каталожни записи, включително и данните от системата ISBN, която дава на книгите индивидуални номера, а също данните от най-големите библиотеки, държавните каталози, от каталог WorldCat и е установил, че общо в свет има около 130 милиона оригинални названия на книги. \r\n1997 г. \r\nЗа столица на Летните Олимпийските игри през 2004 г. е избрана гръцката столица Атина. \r\n1972 г. \r\n11 спортисти на Израел са убити при атентат, организиран от палестински терористи в Мюнхен, по време на Олимпийските игри. \r\n1914 г. \r\nЗапочва Марнското сражение, наричано още Битката при Марна. Марнското сражение (битката при Марна) е голямо сражение в долината на река Марна, Франция, между англо-френските и германските войски, състояло се от 5 до 12 септември 1914 г. по време на I световна война (1914-1918 г.). След неудачното за съюзниците погранично сражение и провала на опитите им в края на август 1914 г. да спрат настъплението на дясното крило на германските армии по горното течение на реките Сома и Уаза англо-френските войски отстъпват зад река Марна, източно от Париж, където се групират отново формираната IV армия на ген. М. Монори. I и II германски армии са принудени да се отклонят от първоначалното направление на настъплението си и се оказват не западно, а източно от Париж (31 август 1914 г.). Ген. Ж. Жофър на 4 септември издава заповед главния удар да се нанесе срещу дясното крило на германските войски със силите на британските и на V и VI френски армии. В началото на септември съотношението на силите на фронта от Париж до Вердюн се изменя в полза на съюзниците (56 пехотни и 10 кавалерийски дивизии, 1 082 000 души, 2 816 леки и 184 тежки оръдия) срещу германски (44 пехотни и 7 кавалерийски дивизии, 900 000 души, 2928 леки и 436 тежки оръдия). На западния участък превъзходството на съюзниците е почти двойно. Бойните действия започват на 5 септември от предните части на IV френска армия и германския корпус. На 6 септември съюзните войски преминават в контранастъпление по целия фронт до Вердюн. Командващият I германска армия, ген. А. фон Клук, е принуден от 6 до 8 септември постепенно да прехвърли всичките си сили от Марна на река Урк, за да отрази настъплението на френските войски. Между I и II германска армия се появява празнина, широка 35-40 км, в която бавно се придвижват V френска и I британска армии. Неблагоприятната обстановка принуждава германците да отстъпят. На 12 септември германските войски отстъпват зад река Ена и на линията източно от Реймс. По заповед на ген. Жофър настъплението на съюзните англо-френски войски е прекратено. Поражението на германските войски при р. Марна проваля германския стратегически план за войната, целящ бърз разгром на противника на Западния фронт. \r\n1910 г. \r\nМария Кюри за пръв път демонстрира свойствата на новооткрития химичен елемент радий. \r\n1905 г. \r\nВ Портсмут (САЩ) е подписан мирен договор между Русия и Япония. Така завършва Руско-Японската война, избухнала на 10 февруари 1904 г. за контрол върху Манджурия и Корея. В резултат на поражението си, Русия губи контрол върху редица територии в Далечния Изток. Клаузите на договора губят силата си след Втората световна война. Поради липсата на сключен договор между Русия и Япония, отношенията им остават неуредени и днес. \r\n1812 г. \r\nЗапочва Бородинската битка. Бородинската битка е сражение между руската армия, командвана от генерал Михаил Иларионович Голенищев-Кутузов (120 000 души и 640 оръдия) и френската армия на Наполеон I (130 000 – 135 000 души и 587 оръдия) край село Бородино по време на войната между Франция и Русия (1812 г.). След оттеглянето от Смоленск, Кутузов решава да проведе решаващата битка с френската армия в района на предварително избраната и подготвена в инженерно отношение позиция. Наполеон I е принуден да атакува фронтално руската позиция с основната част на своите войски (86 000 души). Неговата цел е да разгроми Втора руска армия, да излезе в нейния тил и като притисне главните руски сили към река Москва, да ги унищожи. В началото на битката Наполеон постига частичен успех, но не успява да го развие и се връща на изходните позиции. След като загубват повече от 50 000 души, французите отстъпват. Бородинската битка приключва на 19 септември 1812 г. (нов стил). В нея руската армия загубва 44 000 души, но запазва основните си сили, отстъпва към Москва, а след това я изоставя. След успешно маневриране в района на село Тарутино, ходът на войната започва да се определя от стратегията на Кутузов, изградена върху разгрома на противника в ред последователни сражения. На тази дата са родени: \r\n1946 г. \r\nРоден е Фреди Меркюри - английски певец и композитор. Рожденото име на изпълнителя е Фарук Булсара. Започва кариерата си в група “Рейдж”. Завършва стъклопис в художественото училище “Ийлинг Колидж”. Заедно със студентите Брайън Мей, Джон Дийкън и Роджър Тейлър през 1972 г. създават рокгрупа “Куин”. Най-успешният хит е “Бохемска рапсодия” (1975 г.), заемала първо място в класацията на Великобритания 9 седмици. Заедно с групата издават 18 дългосвирещи плочи; остават в музикалната история с грандиозните си концерти. Заедно с Дейвид Бауи записват хита “Под напрежение” (1982 г.). Фреди Меркюри издава и самостоятелни албуми, сред които е “Барселона” с оперната прима Монсерат Кабайе. Фреди Меркюри умира от СПИН на 24 ноември 1991 г. в дома си. След смъртта му групата “Queen” прекратява дейността си. \r\n1817 г. \r\nРоден е Алексей Константинович Толстой - руски писател и граф. През 1836 г. завършва Московския университет. От 1834 г. работи в Московския архив на Министерството на външните работи, след което е на дипломатическа и военна служба. През 40-те години започва да пише лирика и балади. Лирическите му стихотворения, публикувани през 50-те и 60-те години, стават много популярни. Първата му книга е фантастичната повест “Вампир” (1841 г., под псевдоним Краснорогски). През 1854 г. печата в сп. “Съвременник” стихове и литературни пародии под името на измисления Козма Прутков (в съавторство с А. М. и В. М. Жемчужникови). В края на 50-те години сътрудничи на славянофилската “Руска беседа”, а по-късно в “Руски вестник” и “Вестник Европа”. Автор е на драматичната поема “Дон Жуан” (1862 г.), историческия роман “Княз Серебрянний” (1863 г. ), историческата трилогия “Смъртта на Иван Грозни” (1866 г.), “Цар Фьодор Иванович” (1868 г.), “Цар Борис” (1870 г.). Пише и балади (“Роман Галицки”, “Боривой”, “Иля Муромец”, “Садко” и др.). Алексей Толстой умира на 10 октомври 1875 г. в Красний Рог (днес Почепски район), Брянска област. \r\n1735 г. \r\nРоден е Йохан Кристиан Бах. Той е единадесетият и най – малък син на Йохан Себастиан Бах. Наричан е „Миланският”, а след това „Лондонският” Бах, защото прекарва значителна част от живота си в тези градове. \r\n1638 г. \r\nРоден е Луи ХІV - \"кралят слънце\" (1638 - 1715). Луи ХІV е най-дълго управлявалият монарх в Европа. По негово време абсолютизмът във Франция достига своя връх. \r\n1568 г. \r\nРоден е Томазо Кампанела (1568 - 1639). Италиански монах, доминиканец, философ и поет. Създател на комунистическата утопия. Автор на \"Градът на слънцето\". На тази дата умират: \r\n1997 г. \r\nУмира майка Тереза (светско име Агнес Гонджа Бояджиу) - мисионерка; албанка по произход, доктор по богословие. През 1959 г. създава Ордена на милосърдието. Дейността му се разпространява от 450 манастира в над 95 страни. През 1979 г. й е присъдена Нобелова награда за мир. През 1992 г. ЮНЕСКО й присъжда наградата си за мир за приноса й в образованието. Девизът й е: “Ние не можем да правим големи неща - само малки, но с голяма любов.” \r\n1919 г. \r\nУмира Василий Иванович Чапаев - руски военачалник, командир на дивизия в Червената армия по време на Гражданската война в Русия. Служи в кавалерията като вахмистър (старшина). Завършва Първата световна война с 3 Георгиевски кръста и Георгиевски медал, получава звание прапоршчик (младши лейтенант). През 1918 г. постъпва в Червената армия и участва в Гражданската война. Проявява се като способен командир и получава няколко бойни награди. Загива на бойното поле. Образът на Чапаев в книгата “Чапаев” на Д. И. Фурманов не отговаря на историческата личност. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.09.05", "title": "Денят 5 септември в световната история"}
{"url": "http://www.focus-news.net/news/2018/09/05/2563462/tass-v-daniya-globiha-turska-turistka-za-noseneto-na-nikab.html", "text": "Туристка от Турция бе глобена от датските власти за носенето на никаб, предава руската информационна агенция  TACC , като се позовава на съобщения в медиите на скандинавската страна. \r\nАгенцията припомня, че на 1 август т.г. в Дания встъпи в сила закон, забраняващ носенето на дрехи, скриващи лицето. Съгласно разпространената информация, 48-годишната жена е отишла полицейски участък в Орхус, за да поднови визата си. Вместо това обаче полицейските служители й наложили глоба в размер на 1000 датски крони (над 260 лева). Уточнява се, че жената е платила глобата си на място. \r\nВ края на май депутатите в датския парламент гласуваха в подкрепа на забраната за носене на дрехи, закриващи лицето. Санкциите, предвидени в закона, са 1000 крони за първо нарушение и до 10 хил. крони за повече от две нарушения. Тереза Герова", "date": "2018.09.05", "title": "ТАСС: В Дания глобиха турска туристка за носенето на никаб"}
{"url": "http://www.focus-news.net/news/2018/09/05/2563460/dobrich-dvizhenieto-po-patya-vladimirovo-dobrich-tryabva-da-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по пътя Владимирово - Добрич трябва да се осъществява с повишено внимание поради ремонтни дейности на асфалтовата настилка. На мястото се осъществява регулиране на трафика от сигналисти, а срокът за приключване на дейностите е 15 септември, предаде кореспондент на  Радио „Фокус” – Варна . До края на септември продължава ремонтът на част от околовръстния път на Добрич. Движението по част от път II-71 Добрич - Силистра трябва да се осъществява с повишено внимание поради ремонтни дейности на асфалтовата настилка в два участъка. По направленията в ремонт движението е регулирано с пътни знаци. Срокът за приключване на ремонта по пътя за Варна е 30 ноември, а на отсечката Добрич – Силистра – 22 септември. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. В периода от днес до 9 септември по лот 3 ще се работи в кв. „Строител“, по ул. „Самарско знаме“, ул. „Никола Петков“, ул. „Ясна поляна“ и „Русалка“ и в кв. „Изгрев“. По лот 2 до 7 септември ще се работи по ул. „А. Кръстев“, ул. „Хаджи Димитър“, ул. „Добричка епопея“, ул. „Панайот Хитов“, ул. „Хан Тервел“, ул. „Цар Самуил“, ул. „Георги Кирков“, ул. „Цар Самуил“, ул. „Илинден“, ул. „Иван Вазов“, ул. „Волга“. На сайта на Общината е публикувана актуална информация за графика на работа и кои улици обхваща. В Добрич времето е облачно, пътните настилки са влажни заради превалявания от дъжд през нощта, тихо е, температурата е 19 градуса.  \r\nЖулиета НИКОЛОВА", "date": "2018.09.05", "title": "Добрич: Движението по пътя Владимирово - Добрич трябва да се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2018/09/05/2563459/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-natsionalniya-stadion-vasil-levski.html", "text": "Въвежда се временна организация на движението във връзка с футболна среща на Националния стадион „Васил Левски”, съобщиха от пресцентъра на  Столична община . Забраняват се престоят и паркирането на пътни превозни средства от 08.00 часа днес до 22.00 часа на 9 септември при сектор „Г” на Националния стадион „Васил Левски” и от 08.00 до 22.00 часа на 9 септември на моста пред Национален стадион „Васил Левски” и на ул. „Ген. Гурко” между бул. „Васил Левски” и бул. „Евлоги и Христо Георгиеви”. \r\nОт 18.00 часа на 9 септември до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n.- бул. „Евлоги и Христо Георгиеви” между пл. „Орлов мост” и бул. „Черни връх” \r\n. бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.09.05", "title": "София: Въвежда се временна организация на движението във връзка с футболна среща на Националния стадион „Васил Левски”"}
{"url": "http://www.focus-news.net/news/2018/09/05/2563461/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Незабравка“, с. Горни Богров , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Стефан Караджа“, ул. „Александър Стамболийски“, ул. „Здравец“, ул. „Морава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ срещу 115 ОУ. \r\nВъв връзка с подмяна на сградно водопроводно отклонение на ул. „Цар Борис III“, с. Казичене, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Троянов път“, ул. „Кръстю Пастухов“, ул. „Цар Борис III“, ул. „Прогрес“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прогрес“ ъгъла с ул. „Цар Борис III“. \r\nВъв връзка с подмяна на сградно водопроводно отклонение на ул. „Есперанто“, гр. Банкя, се налага спиране на водоподаването от 10:00  до 16:30 часа на клиентите на „Софийска вода”, живеещи в района на: ул. „Есперанто“ от ул. „Царибродска“ до ул. „Восток 2“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Есперанто“ ъгъла с ул. „Царибродска“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/05/2563455/voa-britanskoto-mnenie-vse-oshte-e-dalboko-razdeleno-ot-brekzit.html", "text": "Британското публично мнение за напускането на Европейския съюз все още е дълбоко разделено, според анкета в сряда, която посочва едва леко увеличение в подкрепата за оставане в Блока, въпреки нарастващия песимизъм за изхода от преговорите, предава радио  Voice of America . \r\nВеликобритания ще напусне ЕС на 29 март 2019 година, но все още трябва да сключи споразумение за напускане, за да дефинира бъдещите отношения с Брюксел и да се опита да контролира икономическия удар след края на повече от четири десетилетия интеграция с най-големия търговски блок в света. \r\nАнкетата разкрива, че 59 процента от гласоподавателите сега ще изберат да останат в ЕС, срещу 41 процента, които биха гласували за напускане. Данните са публикувани в академичен доклад в сряда, направен от изследователските организации „NatCen“ и „Великобритания в променяща се Европа“. \r\nТова е най-високата регистрирана подкрепа за „оставане“ в серия от пет подобни анкети от референдума от 2016 година насам. Това се явява и обрат на тогавашния вот от 52-48 процента за напускане. \r\nНо авторът на доклада, анкетният експерт Джон Къртис, добави нотка на предпазливост, заявявайки че техният панел на интервюирани респонденти показва, че те са гласували с 53 процента в полза на оставането в оригиналния вот – което е по-висока пропорция от реалния вот. \r\n„Независимо от това, анкетата все още означава, че очевидно има промяна от шест пункта от напускане към оставане, което е по-голяма от всяка регистрирана досега, в която и да е от предишните ни анкети“, заяви Къртис. \r\nПравителството на Великобритания отхвърли провеждането на втори референдум.  Йонислав Дочев", "date": "2018.09.05", "title": "VOA: Британското мнение все още е дълбоко разделено от Брекзит"}
{"url": "http://www.focus-news.net/news/2018/09/05/2563463/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за  Радио „Фокус“ - Пирин  от „Гранична полиция“. С нормална натовареност е и движението на ГКПП „Маказа“ и в двете посоки. Без забавяне се осъществява преминаването на ГКПП „Илинден“. Нормално интензивно е движението и на останалите гранични пунктове с Република Гърция. \r\nЛора КАЛЧЕВА", "date": "2018.09.05", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/09/05/2563464/burgas-v-chitalishte-sv-sv-kiril-i-metodiy-1985-shte-se-provedat-obrazovatelni-rabotilnitsi-po-povod-133-godini-ot-saedinenieto.html", "text": "В читалище \"Св. св. Кирил и Методий 1985\" ще се проведат образователни работилници по повод 133 години от Съединението. Това съобщиха от пресцентъра на  Община Бургас . От 18.30 часа, Читалище „Св. св. Кирил и Методий 1985“ организира програма с участието на Бургаски духов оркестър, творчески и образователни работилници. Събитието ще се проведе в ж. к. „Меден рудник“, зад втората спирка на линия Т2. \r\nПразничните чествания в Бургас по случай 133 години от Съединението ще започнат от 10.00 часа на 6 септември с ритуал по издигане на националния флаг на Република България, флаговете на Европейския съюз и Община Бургас на площад „Атанас Сиреков“.  \r\nВ 10.30 часа на 6 септемврипред Паметника на 24-ти Черноморски пехотен полк (до Военен клуб-Бургас) ще бъде отслужена заупокойна молитва в памет на всички герои, дали живота си в борбата за Съединението на Княжество България с Източна Румелия. Ще бъдат положени венци и цветя на признателност към всички, паднали в Сръбско-българската война от 1885 г., довела до Съединението на България. \r\nОт 11:00 часа на пл. „Атанас Сиреков“ жителите и гостите на града ще могат да се включат в Празнично надиграване с участието на Клуб за български народни танци „Чанове“ – Бургас.", "date": "2018.09.05", "title": "Бургас: В читалище \"Св. св. Кирил и Методий 1985\" ще се проведат образователни работилници по повод 133 години от Съединението"}
{"url": "http://www.focus-news.net/news/2018/09/05/2563465/dobrich-obshtina-kavarna-kani-gosti-i-zhiteli-na-grada-na-prezentatsiya-po-povod-133-g-ot-provazglasyavane-na-saedinenieto-na-balgariya.html", "text": "Община Каварна кани гости и жители на града на мултимедийна презентация по повод 133 г. от провъзгласяване на Съединението на Княжество България Източна Румелия. Това съобщиха от пресцентъра на  Община Каварна . Мероприятието ще се проведе от 16.00 часа в библиотеката - със съдействието на Съюз на пенсионерите – Каварна. Лектор на събитието ще бъде Тодор Тодоров – уредник в Исторически музей – Каварна.", "date": "2018.09.05", "title": "Добрич: Община Каварна кани гости и жители на града на презентация по повод 133 г. от провъзгласяване на Съединението на България"}
{"url": "http://www.focus-news.net/news/2018/09/05/2563466/stara-zagora-zapochva-traditsionniyat-beerfest-v-park-zagorka.html", "text": "Васко Кръпката, Подуене Блус бенд и БТР ще открият традиционния „BEERфест“ в парк „Загорка“. Това съобщиха от пресцентъра на  Община Стара Загора . От 19.00 часа днес ще бъде даден официалният старт на феста. Стара Загора отново ще е Столица на бирата до 8 септември. На сцената ще се качат легендите Васко Кръпката с Подуене Блус бенд и БТР. 5 бара и 4 ресторанта ще са на разположение на посетителите, а всички обекти ще отварят врати в 17.00 часа и ще работят до 24.00 часа. „BEERфестът“ е под мотото „Когато шофирате, никога не пийте!“, затова е предвидена безплатната автобусна линия, осигурена от „Загорка“ АД, която да откара любителите на бирата до домовете им. Във всеки от дните между 20.30 и 00.00 часа, линията ще се движи на всеки 30 минути, с начална точка Парк „Загорка“ и ще покрие почти цялата територия на града. Линиите от градския транспорт, които могат да ползват, за да стигнат до фестивала, са №3 и №36. \r\nНа празника на Съединението - 6 септември, на „BEERфестът“ ще излязат Деси Добрева и DIA. Сръбските „Guns’N’Roses Real Tribute“ и „Queen Real Tribute“ ще добавят и малко рок, и много настроение. \r\nЖеланието на организаторите е да привлекат максимален брой хора от всички възрастови групи и да доставят музикално удоволствие на всички посетители. Заключителната вечер - 8 септември, ще предложи българския евъргрийн с изпълненията на обичаните доайени на родната сцена Васил Найденов и Силвия Кацарова. \r\nОрганизатори на събитието са Община Стара Загора и пивоварна Загорка. \r\nПовече подробности за програмата и любопитна информация за „BEERфестът“ ще откриете на страницата във Facebook: https://www.facebook.com/thebeerfest.", "date": "2018.09.05", "title": "Стара Загора: Започва традиционният „BEERфест“ в парк „Загорка“"}
{"url": "http://www.focus-news.net/news/2018/09/05/2563472/plovdiv-s-bogata-kulturna-programa-v-saedinenie-shte-badat-otbelyazani-praznikat-na-obshtinata-i-133-godini-ot-saedinenieto-na-balgariya.html", "text": "С богата културна програма ще бъдат отбелязани празникът на община Съединение и 133 години от Съединението на България. Това съобщиха за  Радио „Фокус“ – Пловдив  от Общината. Празничната програма започва в 09.00 часа днес с издигане на знамената на пл. „Съединение“ в града. В 09.30 часа ще бъде поставено началото на тържествена сесия в Пленарната зала. В 10.30 часа на площада ще се проведе Детско утро. Програмата продължава в 15.00 часа с народни борби в централния парк. В 19.00 часа на площада в града ще се състои изпълнение на самодейни състави и мажоретки. В 19.30 в църквата „Св. Атанасий“ ще се проведе панихида, посветена на голяконарци, участвали в Съединението. В 20.20 часа ще бъде изнесено знамето на Голямоконарската чета и ще бъде дадено началото на литийно шествие до площада. Там ще се състои възстановка на моменти Съединението на Княжество България и Източна Румелия. В 20.40 часа ще бъде поставено началото на официалната част от празника, която включва тържествено слово на кмета на Община Съединение, тържествена вечерна проверка и заря. След това ще започне всенародно веселие, като жителите и гостите на града ще имат възможност да се хванат на хоро. \r\nНа 6 септември празничната програма започва в 09.30 часа с поставянето на началото на 43-ти международен мемориален маратон „Съединение“. В 18.30 часа на площада в град Съединение ще се състои вечер на народното творчество с участието на народни танцови състави от Пловдивска област и певчески групи от град Съединение. В 21.30 часа ще започне концерт на оркестър „Тракийско настроение“, с който празничната програма ще завърши. \r\nТони МИХАЙЛОВ", "date": "2018.09.05", "title": "Пловдив: С богата културна програма в Съединение ще бъдат отбелязани празникът на общината и 133 години от Съединението на България"}
{"url": "http://www.focus-news.net/news/2018/09/05/2563467/sport-predstoyat-chetvartfinalite-na-us-open.html", "text": "Двубоят за място на полуфиналите на Откритото първенство на САЩ между Новак Джокович и Джон Милман е последен в програмата на Централния корт и се очаква да започне в ранните часове на деня.  \r\nПрограмата започва в 19:00 часа с мача между Наоми Осака и Леся Цуренко. След тях ще играят Марин Чилич и Кей Нишикори.", "date": "2018.09.05", "title": "Спорт: Предстоят четвъртфиналите на US Open"}
{"url": "http://www.focus-news.net/news/2018/09/05/2563469/pregled-na-osnovnite-temi-v-dobrudzhanskiya-pechat.html", "text": "„Спешно решават водните проблеми на „Рилци“ и „Балик“, съобщава вестник  „Нова добруджанска трибуна“ . Кметът и екипът му са провели спешна среща с ръководството на ВиК и гражданите от съответните квартали в Добрич. До два дни ще стане ясно дало водонапорната кула в кв. „Рилци“, ползвана от земеделска кооперация, ще може да се ползва от водното дружество. То подготвя проект за 1 км ново трасе за по-добро водоснабдяване. От друга страна в рамките на проекта на Общината за обновяване на водния сектор до 6 месеца ще бъде изградено водопроводно трасе до квартала. Септември е обявен за месец на първата помощ и пътната безопасност, съобщава изданието. По предложение на Международната федерация на Червения кръст и Червения полумесец всяка втора събота на септември се отбелязва Световния ден на първата помощ. Седмицата от 8 до 15 септември е определена за седмица на спасителните действия, а от 24 до 29 септември – ще се състои кръводарителска кампания в помощ на деца. „На 7 септември 1940 г. е подписан Крайовският договор“, припомня вестникът. С този договор се урежда въпросът с възвръщането на Южна Добруджа към Царство България. Договорена е размяна на българи от Тулчански и Кюстенджански окръг срещу румънци от Силистренска и Калиакренска околия. Размяната на население е трябвало да се осъществи до 3 месеца след ратифициране на договора.  \r\n„Револверните саби на Хаджи Димитър и Стефан Караджа идват в Добрич“, съобщава на първа страница другият регионален вестник  „Добруджанска трибуна“ . Два уникални експоната ще бъдат представени в зала „Възраждане“ в Художествената галерия. По инициатива на Регионалния исторически музей в Добрич гостува юбилейната изложба на Националния парк музей „Шипка-Бузлуджа“ – „150 години подвиг и памет“. Експозицията е посветена на 150 години от подвига на четите на Хаджи Димитър и Стефан Караджа. „Фестивалът September sun rock fest събира любители на твърдия звук в Добрич“, съобщава изданието. Забавлението е част от наситения календар на Община град Добрич за месеца. Рок фестивалът ще се проведе на 7 и 8 септември. 12 групи от цялата страна ще зарадват феновете на рока със своите изпълнения. Фестивалът се организира със съдействието на Общината. Три номинации са постъпили в Община град Добрич за Националната литературна награда „Дора Габе“, съобщава всекидневникът. Наградата ще бъде връчена за 4-ти път на 11 октомври. Присъжда се на автор със значителни постижения в духа на посланията на Дора Габе и за принос в българската литература.", "date": "2018.09.05", "title": "Преглед на основните теми в добруджанския печат"}
{"url": "http://www.focus-news.net/news/2018/09/05/2563468/plovdiv-v-grada-shte-badat-otbelyazani-chetiri-godini-ot-spechelvaneto-na-prestizhnata-titla-evropeyska-stolitsa-na-kulturata.html", "text": "Днес Пловдив ще отбележи с богата програма четвъртата годишнина от спечелването на престижната титла „Европейска столица на културата“. Това съобщиха за  Радио „Фокус“ – Пловдив  от Фондация „Пловдив 2019“. Програмата на тържеството е целодневна и е насочена към всички възрасти и публики. Мероприятията започват в 10.00 часа и ще приключат в 23.00 часа. Най-напред жителите и гостите на града ще станат част от детската програма, която ще се проведе от 10.00 до 13.00 часа в „Дондуковата градина“ в Пловдив. Там ще се състои „Челик фест“, който гостува в града с любимите на поколения деца игри. В 11.00 часа ще бъде поставено началото и на семейната програма. Тя ще се състои на откритата сцена пред Общината до 14.00 часа. За времето от 15.00 до 19.00 часа любимата пешеходна улица на Пловдив ще се превърне в място за следобедна симфонична разходка, благодарение на Държавна опера – Пловдив. Балконите по Главната улица в града ще оживеят с обичана класическа музика. Във времето от 16.00 до 17.00 часа от четирите посоки на града към центъра ще има автобус, в който пътуващите ще могат да се насладят на виртуозното изпълнение на музикант от оркестър „Брестовица“. Музикалният автобус ще тръгне от район „Тракия“ през кварталите „Кючук Париж“ и „Кършияка“, до квартал „Христо Смирненски“. От 17.00 до 18.30 часа програмата продължава отново на откритата сцена пред Община Пловдив с музикална програма – концерт на Стенли с участието на Иво Чалъков-китара, Стефан Попов-ударни и Димитър Ковачев Фънки- бас китара. Вечерната програма, във времето от 19.00 до 20.00 часа, ще продължи с церемония в залата на Драматичен театър – Пловдив, където ще бъдат представени основните стъпки от историята на инициативата, хората, участвали в нейната реализация, настоящия екип, който работи по проекта, както и календара от ключови събития за 2019 година. Спектакълът е с покани и ще се излъчва в реално време онлайн, както и на екран на сцената пред Община Пловдив с превод на английски език. Вечерта от 21.00 до 23.00 часа жителите и гостите на града ще могат да наблюдават – „100 дни до началото“ – мапинг на сградата на ул. „Райко Даскалов“ 2. \r\n„Пловдив е познат със специалните си и уникални часовници – кулата на Дановия хълм, слънчевият часовник на Джумая джамия, емблематичният часовник на пощата и този в сърцето на града, в купола над  „Пловдив 2019“. Той работи точно и безотказно, благодарение на пловдивчанина Георги Долчинков. С този часовник официално започва отброяването на 100-те дни до началото на „Европейска столица на културата – Пловдив 2019“, съобщиха още от Фондация „Пловдив 2019“. \r\nТони МИХАЙЛОВ", "date": "2018.09.05", "title": "Пловдив: В града ще бъдат отбелязани четири години от спечелването на престижната титла „Европейска столица на културата“"}
{"url": "http://www.focus-news.net/news/2018/09/05/2563470/sofiya-vavezhda-se-organizatsiya-na-dvizhenieto-za-demontazh-na-pasarelka-na-bul-nikola-mushanov-pri-spirka-balkankar-ad.html", "text": "Въвежда се организация на движението за демонтаж на пасарелка на бул. „Никола Мушанов” при спирка „Балканкар АД” в София. Това съобщиха от пресцентъра на  Столична община .    \r\nОт 00.30 часа до 04.00 часа днес и 6 септември 2018 г. се забранява влизането на пътни превозни средства по бул. „Никола Мушанов” в участъка от ул. „Житница” до ул. „Добротич”.  \r\nВременно се променят разписания за автобусни маршрути № N3 и за автобусни маршрути №11 ТМ;  \r\nРазкрива се временна автобусна линия №11-ТМ с маршрут: ж.к. „Западен парк” (крайна станция на автобусни линии № 72 и 77), ул. „Западна”, ул. „Суходолска”, ул. „Кубан”, бул. „Възкресение”, бул. „Никола Мушанов”, бул. „Овча купел”, бул. „Цар Борис III”, ул. „Александър С. Пушкин”, пл. „Знаме на мира”. Автобусите ще спират на всички съществуващи автобусни спирки по маршрута.  \r\nОт 00.00 часа до 04.30 часа днес и 6 септември 2018 г. автобусна линия N3 се променя, както следва: в посока Автостанция „Изток” след кръстовище ул. „Зеленика”, бул. „Никола Мушанов”, бул. „Овча купел”, надясно по бул. „Овча купел”, наляво по бул. „Цар Борис III” и след кръстовище бул. „Цар Борис III”, бул. „Акад. Ив. Ев. Гешов”, бул. „Ген. Тотлебен”, направо по бул. „Ген. Тотлебен” и по маршрута си двупосочно.  \r\nЗа маршрута на автобусна линия N3 се закриват спирки:  \r\n- с кодове 0565 и 0566 „БАЛКАНКАР АД”;  \r\n- с кодове 0631 и 0635 „Ж.К. КРАСНА ПОЛЯНА”;  \r\n- с кодове 1932 и 1934 „УЛ. ДОБРОТИЧ”;  \r\n- с кодове 0292 и 0293 „БУЛ. ВАРДАР”;  \r\n- с кодове 0304 и 0307 „БУЛ. ВЪЗКРЕСЕНИЕ”;  \r\n- с кодове 1157 и 1158 „УЛ. ГЮЕШЕВО”;  \r\n- с код 0389 „БУЛ. ЦАР БОРИС ІІІ”.  \r\nАвтобусите ще спират на всички съществуващи автобусни спирки в променения участък от маршрута.  \r\nЗакриват автобусни спирки с кодове 0565 и 0566 „БАЛКАНКАР АД“ за автобусни линии № 11, 45, 60, 102 и N3 и трамвайни спирки с кодове 0567 и 0568 „БАЛКАНКАР АД“.", "date": "2018.09.05", "title": "София: Въвежда се организация на движението за демонтаж на пасарелка на бул. „Никола Мушанов” при спирка „Балканкар АД”"}
{"url": "http://www.focus-news.net/news/2018/09/05/2563471/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-gabrovo-zaradi-remont-na-patno-saorazhenie-pri-km-18.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение при км 18+693. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е предимно облачно, но без валежи. Настилките са сухи. Ограничено е движението и в района на село Новаковци, по път II-44 Севлиево – Габрово, от км 18+000 до км 18+965. Причината отново е ремонт на пътно съоръжение при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се насочва по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.09.05", "title": "Габрово: Ограничение за товарни автомобили над 5 тона е въведено в участък от пътя между село Драгановци и Габрово заради ремонт на пътно съоръжение при км 18"}
{"url": "http://www.focus-news.net/news/2018/09/05/2563473/pregled-na-osnovnite-temi-v-starozagorskiya-pechat.html", "text": "„Втора Тунджанска бригада отбеляза юбилей на антична улица“ е челото на вестник  „Старозагорски новини” . С тържествен строй и водосвет на 4 септември на Античния форум \"Августа Траяна\" завършиха тържествата по повод 20 години от създаването на Втора тунджанска механизирана бригада. Тя е формирана през 1998 г. на основата на Втора мотострелкова дивизия. Бригадата е пряк наследник на бойната слава и традициите на 8-ма Тунджанска пехотна дивизия, участвала в четири войни за независимостта на България. С пролятата кръв на героите от 8-ма пехотна дивизия са написани едни от най-ярките страници от българската военна история в боевете при Одрин, р. Брегалница, Калиманци, при Щип, Чеган, Битоля, завоя на р. Черна, при Срем, Драва и Мур. На тържеството на античния \"Декуманус максимус\" в центъра на Стара Загора присъстваха бригаден генерал Васил Лазаров, съветник по военната сигурност на президента, бригаден генерал Радостин Илиев, директор на Щаба на отбраната и много представители на различни войскови формирования,  досегашни командири на бригадата от нейното създаване, областният управител Гергана Микова, зам.-кметът на Община Стара Загора Иванка Сотирова, ректорът на Тракийския университет проф. Иван Въшин, офицери от запаса и резерва, граждани. От създаването си до момента Втора Тунджанска механизирана бригада е участвала в различни мисии на НАТО в Ирак, Афганистан, Косово, Босна и Херцеговина с 32 контингента с общ състав от 1092 военнослужещи, отбеляза командирът й бригаден генерал Костадин Кузмов. Повечето от рейнджърите имат зад гърба си по 3, 4 и 5 участия в мисии, уточни той. В изпълнение на ангажиментите си към гражданското общество командването поддържа в постоянна готовност 17 формирования за оказване на помощ на населението при бедствия. Войници, офицери и сержанти от бригадата са участвали при ликвидиране на последици от наводнения, снеговалежи и пожари върху половината от територията на страната. Почти ежедневно специалисти-сапьори вземат участие в ликвидиране на намерени невзривени боеприпаси в населени места. Ген. Кузмов им пожела вяра и воля, за да изпълняват успешно девиза на бригадата - \"Решителност и чест\". \"От името на кмета на Община Стара Загора Живко Тодоров благодаря за помощта, която оказват военнослужещите от бригадата, за осигуряване сигурността на гражданите при различни мероприятия. Вие изпълнявате с чест и отговорност Вашия дълг пред Родината\", заяви Иванка Сотирова, зам.-кмет на Община Стара Загора. По повод празника бяха прочетени заповеди за награждаване на военнослужещи. Областният управител Гергана Микова връчи почетен плакет на бригаден генерал Костадин Кузмов. Поздравителни адреси изпратиха президентът Румен Радев, военният министър Красимир Каракачанов, командири на военни структури в страната. Тържествата завършиха с празничен концерт в залата на Драматичен театър \"Гео Милев\". Сред участниците бяха Маргарита Хранова и Орлин Горанов.  \r\n„Предприемат крути мерки в 35 села от Старозагорско заради Африканската чума“ е следващо заглавие в старозагорския ежедневник. Кметовете и кметските наместници на 35 села в Старозагорска област, които попадат в 10-километровата зона около промишлените свиневъдни обекти, съвместно с регистрираните ветеринарни лекари започват разяснителна дейност по прилагане на изискванията, описани в Закон за ветеринарномедицинската дейност. Решението е на Областната епизоотична комисия - Стара Загора, във връзка с усложнената епизоотична обстановка, свързана с установено огнище на болестта Африканска чума по свинете на територията на България. На собствениците на свине ще бъдат разяснени мерките по два члена от ЗВМД - чл. 139 (в сила от 19.02.2016 г.), който забранява отглеждането, придвижването или транспортирането на животни, на които не е извършена официална идентификация, и на животни, на които не са изпълнени мерките, предвидени в програмата за профилактика, надзор, контрол и ликвидиране на болести по животните и зоонози, и чл. 139а, чийто текст гласи: \"При установяване на нарушение по чл. 139, ал. 1, т. 1, 2 и т. 4 - 9 официалните ветеринарни лекари незабавно уведомяват писмено директора на съответната ОДБХ, който издава разпореждане по образец за отнемане на животните в полза на държавата или умъртвяването им на място и насочването им за обезвреждане в обект за обезвреждане на странични животински продукти.\" От Областната епизоотична комисия уточняват, че е разумно собствениците на нерегламентирано отглеждани свине да пристъпят към тяхното клане с цел намаляване на популацията и съответно вероятността за поява и разпространение на болестта Африканска чума по свинете.  \r\n„Гневни боси опитаха да извършат граждански арест на зам.-министър на транспорта“ , пише още вестникът. Група от 12 души опитаха вчера да извършат граждански арест на зам.-министъра на транспорта Ангел Попов. Акцията бе срещу продажбата на шофьорски книжки и бе ръководена от представителя на българските мюсюлмани в Родопите Айдън Даил и юристите Вихрен Михайлов и Николай Гацев. Участие в нея взеха и граждани от Казанлък и Стара Загора, които на брифинг в Града на липите миналата седмица обявиха, че започват щафетна гладка стачка в подкрепа на десидента Николай Колев-Босия заради корупцията в транспортното ведомство. Преди акцията самите протестиращи са информирали полицията на тел. 112 за намеренията си, за да не бъдат обвинени в извършването на криминално деяние. Униформените обаче препречили входа на транспортното министерство и са отказали да ги пуснат. Въпреки отпора гражданите, нарекли себе си \"гневни боси\", са успели да стигнат до първия етаж на ведомството, но не успели да открият зам.-министъра. Припомняме, че роденият в Стара Загора Николай Колев-Босия прекара 81 дни в гладна стачка, която прекрати, след като стана ясно, че транспортният министър Ивайло Московски е подал оставка.  \r\n\"Опитахме да извършим граждански арест на лицето, което е отговорно за смъртта на стотици български граждани по улиците. С подадената оставка на министър Ивайло Московски не се решават проблемите в тази сграда. Не дай, Боже, утре ще загинат български граждани, някой трябва да носи отговорност. А Ангел Попов е подсъдим и все още изпълняващ длъжността заместник-министър. След като институциите нямат административна мощ да обезпечат сигурността и здравето на гражданите, самите граждани като суверен имат непосредствена власт\", коментира пред медиите юристът.", "date": "2018.09.05", "title": "Преглед на основните теми в старозагорския печат"}
{"url": "http://www.focus-news.net/news/2018/09/05/2563476/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "Затворена остава част от улица „Иван Вазов“ във Велико Търново, предаде репортер на  Радио „Фокус“ – Велико Търново . В посока от центъра на града към пл. „Цар Асен I“ трафикът преминава по ул. „Иван Вазов“ и ул. „Читалищна“. Това се налага поради предстоящата смяна на водопроводите в останалата част на ул. „Иван Вазов“ – от Катедралния храм до Читалище „Надежда – 1869“. В обратна посока е възстановено нормалното движение по ул. „Св. Климент Охридски“ и ул. „Николо Пиколо“. Трафикът във Велико Търново към този час е интензивен. Времето е облачно, но без валежи. Настилките навсякъде са сухи. Колони от автомобили има в района на Южен пътен възел, пътен възел „Качица“, както и по ул. „Магистрална“, която съвпада с отсечка от пътя София – Варна. Натоварено е и в центъра на града. Допълнително въведени ограничения няма. Светофарите работят нормално. Полицейски служители следят за правилното протичане на движението, патрули има на входовете и изходите на града.  \r\nВ областта също няма нови затворени пътища. Проходът на Републиката е отворен за движение, но остава предупреждението за опасност от падащи камъни. Не се допуска преминаване на товарни автомобили над 10 тона през прохода Твърдица - Елена. \r\nЛуиза ТРАНЧЕВА", "date": "2018.09.05", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/09/05/2563475/faz-germanskiyat-ministar-na-vanshnite-rabota-pristiga-na-dvudnevno-poseshtenie-v-turtsiya.html", "text": "Министърът на външните работи на ФРГ Хайко Маас пристига на двудневно посещение в Турция, където ще проведе срещи с първия дипломат на Анкара Мевлют Чавушоглу и с държавния глава на страната – Реджеп Тайип Ердоган – само три седмици преди очакваната му визита в Германия, отбелязва националният ежедневник  Die Frankfurter Allgemeine Zeitung  във водеща статия, посветена на двустранните отношения.  \r\nПосещението в Турция е първо за Маас в качеството му на германски външен министър и съвпада с фаза на леко затопляне между Берлин и Анкара след продължителен период на напрежение. В Анкара са заинтересовани от подобряване на отношенията с европейските държави, особено на фона на изострянето на тона с Вашингтон заради задържания в Турция американски пастор Андрю Брънсън. \r\nСАЩ наложиха санкции и допълнителни мита, за да издействат освобождаването на пастора. Това тласна Турция към криза. Ето защо в Анкара вероятно се надяват на политическата и финансова подкрепа на Германия, уверени са в редакцията на вестника.  \r\nГерманско-турските отношения продължават да бъдат обременявани от факта, че седем граждани на ФРГ са в турски затвори по политически причини. Маас изясни, че нормализиране на двустранните отношения може да се очаква само след освобождаването им.  Тереза Герова", "date": "2018.09.05", "title": "FAZ: Германският министър на външните работа пристига на двудневно посещение в Турция"}
{"url": "http://www.focus-news.net/news/2018/09/05/2563474/pazardzhik-ogranicheno-e-preminavaneto-na-tovarni-avtomobili-nad-10-tona-po-mosta-v-selo-boshulya-poradi-remont.html", "text": "Натоварен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление-Пазарджик. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.09.05", "title": "Пазарджик: Ограничено е преминаването на товарни автомобили над 10 тона по моста в село Бошуля поради ремонт"}
{"url": "http://www.focus-news.net/news/2018/09/05/2563477/stara-zagora-v-grada-shte-se-provede-kampaniya-za-bezplatno-izsledvane-za-hepatit-s.html", "text": "Около 2 000 души от Стара Загора ще бъдат поканени да се изследват безплатно от днес до 16 ноември 2018 г. за инфектиране с вируса на хепатит С. Община Стара Загора, която е партньор по проекта SPHERE-C, заедно с Регионалната здравна инспекция и Министерството на здравеопазването, вече е изпратила първите 1 000 писма до произволно избрани граждани, които могат да се включат доброволно в изследването. Това съобщиха от пресцентъра на  Общината . От 10.30 часа днес в зала 2 на Общината ще се проведе пресконференция на организаторите на проучването. \r\nПроектът е стартиран от Европейския център за профилактика и контрол върху заболяванията (ECDC) и се осъществява от Института „Роберт Кох“ и Националния институт по здравеопазване в Германия. \r\nПроучването ще предостави информация за броя на хората, заразени с вируса на Хепатит С, а откритите носители ще могат да получат достъп до необходимата медицинска помощ. То ще даде информация и за разпространението на хепатит С сред населението в града, която ще бъде използвана за по-нататъшното планиране на общественото здраве. Участниците в проучването ще попълнят кратък въпросник, след което ще дадат кръвна проба, което отнема общо около 30-40 минути. Цялата информация, събрана по време на проучването, ще бъде конфиденциално третирана. \r\nУспехът на проучването е обвързан с висок процент на участие, поради което с мисията да убеди гражданите да подкрепят проучването е натоварен кметът Живко Тодоров, от чието име е отправена поканата към тях. В специално изработена и приложена информационна брошура те ще намерят отговори на въпроси, свързани с проучването. \r\nКато знак на благодарност за отделеното време, участниците ще получат  рекламна чаша и химикал от екипа на института „Робърт Кох”, Берлин, Германия. \r\nХепатит С е заразно чернодробно заболяване, което варира в тежест от леко заболяване, продължаващо няколко седмици, до сериозно, хронично заболяване, което атакува и трайно уврежда черния дроб. Заболяването е в резултат на инфекция с вируса на хепатит С, който се разпространява предимно чрез контакт с кръвта на заразен човек. Хората, тествани положително за хепатит С, могат да бъдат лекувани и излекувани. В повечето европейски страни по-малко от 1% от възрастното население е заразено. Не е малък процента на безсимптомното носителство (човек може да бъде заразен без да има клинични прояви на заболяването). Кръвният тест е единственият метод, който открива заболяването в този случай.", "date": "2018.09.05", "title": "Стара Загора: В града ще се проведе кампания за безплатно изследване за хепатит С"}
{"url": "http://www.focus-news.net/news/2018/09/05/2563480/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално интензивно е движението по главен път Е-79 и автомагистрала „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление - Благоевград. Няма ремонтни дейности на територията на областта. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.05", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/09/05/2563478/plovdiv-povishena-e-opasnostta-ot-obrazuvaneto-na-svlachishta-i-srutishta-po-patishtata-asenovgrad-smolyan-krichim-devin-i-yugovsko-hanche-yugovo-laki.html", "text": "Натоварено е движението по участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Интензивен трафик се отчита също по пътищата Пловдив - Асеновград, Пловдив - Карлово и Пловдив - Пещера. Пътните настилки на територията на областта са предимно мокри, в планинските райони – мокри и хлъзгави. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. От Областното пътно управление предупреждават за повишена опасност от образуването на свлачища и срутища по направленията Асеновград - Смолян, Кричим - Девин и Юговско ханче - Югово - Лъки. Остава ограничено движението на моторни превозни средства по-високи от 4 метра през тунелите по пътя Асеновград - Нареченски бани. Все още е забранено и преминаването на камиони с обща маса над 12 тона по пътя Поповица - Болярци. До 30 септември движението по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. До 2 ноември преминаването по пътя Пловдив - Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nНатоварено е и движението на територията на град Пловдив към този час. Колони от автомобили се образуват по булевардите „Христо Ботев“, „Найчо Цанов“, „Цар Борис III Обединител“, „Източен“, „Васил Априлов“, „Шести септември“, „Руски“, „Санкт Петербург“ и „Освобождение“. Натоварено е движението и по всички входно-изходни артерии. Пътните настилки на територията на града са предимно мокри, но нормално проходими. \r\nТони МИХАЙЛОВ", "date": "2018.09.05", "title": "Пловдив: Повишена е опасността от образуването на свлачища и срутища по пътищата Асеновград - Смолян, Кричим - Девин и Юговско ханче - Югово - Лъки"}
{"url": "http://www.focus-news.net/news/2018/09/05/2563481/yambol-v-grada-shte-se-provede-ofitsialno-otkrivane-na-obnovenata-sgrada-na-profesionalna-gimnaziya-po-zemedelie-hristo-botev.html", "text": "Пресконференция и официално откриване на обновената сграда на Професионална гимназия по земеделие „Христо Ботев“ ще се проведат в Ямбол. Това съобщиха от пресцентъра на  Община Ямбол . От 13.30 часа днес с официална церемония ще бъде открита обновената база на Професионална гимназия по земеделие „Христо Ботев“ - Ямбол. Строителните дейности по реновиране на учебното заведение се осъществиха по проект „Комплексни мерки за обновяване на Професионална гимназия по земеделие „Христо Ботев“ - град Ямбол“. След официалното откриване в Заседателната зала на професионалната гимназия ще се състои заключителна пресконференция, на която ще бъде представена информация за изпълнените дейности и постигнатите резултати от реализацията на проекта. Проектът се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз, чрез Европейски фонд за регионална развитие.", "date": "2018.09.05", "title": "Ямбол: В града ще се проведе официално откриване на обновената сграда на Професионална гимназия по земеделие „Христо Ботев“"}
{"url": "http://www.focus-news.net/news/2018/09/05/2563479/pazardzhik-starshi-inspektor-georgi-proychev-e-naznachen-za-nachalnik-na-grupa-migratsiya-v-odmvr-pazardzhik.html", "text": "Старши инспектор Георги Пройчев е назначен за началник на група „Миграция“ в ОДМВР - Пазарджик със заповед на министъра на вътрешните работи. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. Старши инспектор Пройчев е дългогодишен служител в областната дирекция. Заемал е различни ръководни позиции. Последната заемана от него длъжност е началник на полицейския участък в Лесичово.", "date": "2018.09.05", "title": "Пазарджик: Старши инспектор Георги Пройчев е назначен за началник на група „Миграция“ в ОДМВР - Пазарджик"}
{"url": "http://www.focus-news.net/news/2018/09/05/2563482/mvr-chetirima-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 21 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия. В София са регистрирани 60 леки и една тежка катастрофа, при която са пострадали двама души.", "date": "2018.09.05", "title": "МВР: Четирима души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2018/09/05/2563484/pregled-na-osnovnite-temi-vav-varnenskiya-pechat.html", "text": "„Чума по свинете в село Бозвелийско няма“, съобщава на първата си страница днес вестник  „Черно море“ . Африканска чума по свинете в провадийското село, което се намира в 3-километровата предпазна зона от огнището в Тутраканци, няма. Това сочат резултатите от първите проби. Всички предпазни мерки, взети досега, остават обаче в сила е съобщил областният управител Стоян Пасев. Темата продължава и на втора страница, с друга публикация – „Агенцията по храните излезе със съвети към животновъдите“. Българската агенция за безопасност на храните разработи кратки съвети за земеделските стопани с цел разпознаване на вируса на африканската чума и превенцията от разпространяването на болестта. Тези мерки са част от информационната кампания във връзка с констатирания първи за страната случай на заразата на територията на с. Тутраканци, община Провадия. „Автобус бутна майка с детска количка на бул. „Васил Левски“ е друго заглавие в днешния брой. В новината се посочва, че инцидентът е станал на 3 септември 9.30 часа на бул. „Васил Левски“ срещу бл. 55. Водачът на автобус „Соларис“, на 55 години от Варна блъска пешеходка с детска количка. Вследствие на инцидента жената не е пострадала, а бебето е получило контузия на ръка, прегледано е на място и освободено, без опасност за живота. „3130 първолаци влизат в клас на 17 септември“ е водещата публикация на 3 страница в броя днес. В нея се посочва, че 3015 деца ще посещават общински училища, 46 – държавни, и 69 – частни. 2723-ма ученици ще бъдат обхванати в целодневна форма на обучение, са съобщили от дирекция „Образование и младежки дейности“ към община Варна. „Без загинали в катастрофи премина уикендът във Варненско“, се казва в поредната публикация в броя. Според изданието през почивните дни на пътищата за Бургас и Добрич очаквано е имало произшествия.", "date": "2018.09.05", "title": "Преглед на основните теми във варненския печат"}
{"url": "http://www.focus-news.net/news/2018/09/05/2563483/shumen-ogranicheno-e-dvizhenieto-na-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "С нормална интензивност е движението по пътищата в областта, предаде репортер на  Радио „Фокус“ - Шумен . Настилките са сухи, видимостта е нормална. Времето е с променлива облачност, без валежи, температурата на въздуха е около 19 градуса. Няма нови промени в организацията на движение в региона. Върбишки проход остава затворен за всички видове пътни превозни средства, Ришки проход е отворен без ограничения. В сила е ограничението за автомобили над 3.5 тона в участъка Секулово – Тодор Икономово от км 9 до км 16 поради компрометирано състояние на мостово съоръжение. Въведен е обход. В сила е забраната за автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2018.09.05", "title": "Шумен: Ограничено е движението на автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2018/09/05/2563487/burgas-ogranicheno-e-dvizhenieto-na-avtomobili-nad-10-tona-po-patya-varovnik-valchanovo-hanche-ot-km-20-do-km-39-poradi-stesnyavane-na-patnoto-platno.html", "text": "Нормално се осъществява движението по пътищата в областта, съобщи за  Радио „Фокус“ - Бургас  дежурният от Областно пътно управление. Продължават да са в сила ограниченията на движението по пътя Варовник – Вълчаново ханче от км 20+000 до 39+200 за МПС над 10 тона поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното платно. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът за всички изброени ограничения е до 31.12.2018 г. Интензивен е трафикът към този час по централните градски улици – „Иван Вазов“, „Генерал Гурко“, „Христо Ботев“, „Уилям Гладстон“, „Цар Симеон“ и „Булаир“. Натоварено е движението и по бургаските булеварди – „Сан Стефано“ и „Демокрация“, както и на кръговото кръстовище „Трапезица“ и пред Окръжна болница. Интензивен е трафикът от и към кварталите „Сарафово“ и „Меден Рудник“. \r\nДеница ДИМИТРОВА", "date": "2018.09.05", "title": "Бургас: Ограничено е движението на автомобили над 10 тона по пътя Варовник – Вълчаново ханче от км 20 до км 39 поради стесняване на пътното платно"}
{"url": "http://www.focus-news.net/news/2018/09/05/2563488/kardzhali-intenzivno-e-dvizhenieto-na-gkpp-makaza-na-izhod.html", "text": "Интензивно е движението на българо-гръцката граница на ГКПП „Маказа“ на изход, съобщиха за  Радио „Фокус“ – Смолян  от Главна дирекция „Гранична полиция“. Преминаването през пунктовете „Златоград“ и „Капитан Петко войвода“ се осъществява без проблеми, няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.09.05", "title": "Кърджали: Интензивно е движението на ГКПП „Маказа“ на изход"}
{"url": "http://www.focus-news.net/news/2018/09/05/2563486/vecernje-novosti-sarbiya-sled-skandala-s-podslushvaneto-na-aleksandar-vuchich-i-milorad-dodik-republika-srabska-sazdava-svoya-razuznavatelna-agentsiya.html", "text": "Президентът на Република Сръбска Милорад Додик предупреди, че Баня Лука ще предприеме стъпки за създаването на своя собствена разузнавателна агенция, след като по-рано се появи информация, че той и държавният глава на Сърбия Александър Вучич са подслушвани от службите на Сараево със съдействието на британската МИ6, съобщава електронното издание на белградския ежедневник  Vecernje Novosti  във водеща статия, посветена на разкрития по-рано от изданието скандал.  \r\nДодик бе категоричен, че Агенцията за разузнаване и сигурност на Босна и Херцеговина трябва да бъде премахната, тъй като тя не служи на никаква друга цел, освен да „вреди на сръбския народ и неговото политическо ръководство“.  \r\nПрезидентът на Република Сръбска увери, че действията на агенцията ще бъдат включени в дневния ред в работата на бъдещия председател на Председателството на Босна и Херцеговина. „Ако проблемът не бъде решен, ще се оттеглим от споразумението за създаването на тази агенция и ще създадем своя, имаме конституционно право“, подчерта Додик.   \r\nВ началото на седмицата  Vecernje Novosti  съобщи, че разузнаването на Босна и Херцеговина подслушва комуникацията между ключови политици на Сърбия и Република Сръбска със съдействието на британската спецслужба МI6. \r\nОперацията под кодово име „Ушче“ включва подслушване на разговорите между президента на Република Сръбска Милорад Додик и ръководството на Баня Лука, а също и следене на контактите им с държавния глава на Сърбия Александър Вучич. Съответната информация е от източници от кръговете по сигурността.  \r\nРазузнаването на Сараево се ползва с важната логистична подкрепа на британската МI6, без която не би било възможно да се проведе успешно операцията, категорични бяха от редакцията. Целта й е да бъдат отслабени позициите на Додик в навечерието на изборите в страната.  \r\nИнтересът на британците към Вучич се засили във връзка с навлизането на дебата между Белград и Прищина за нормализиране на двустранните отношения в заключителната фаза. За да се контролира сръбският президент са повторно активирани два центъра на британското разузнаване в Белград. По този начин Лондон се надява да се „върне в играта“ за Балканите, които имат стратегическо значение за Обединеното кралство, тъй като регионът е „врата към Европейския съюз“, написа Vecernje Novosti.  \r\nВ Баня Лука са категорични, че „това е чисто враждебно действие“ от страна на Сараево и Лондон, като подчертават, че не са получили никакви предупреждения за действията им. Както Република Сръбска, така и Сърбия не следват „болните амбиции“ на Запада и поради тази причина не виждат проблем в контактите с Москва.  Тереза Герова", "date": "2018.09.05", "title": "Vecernje Novosti (Сърбия): След скандала с подслушването на Александър Вучич и Милорад Додик: Република Сръбска създава своя разузнавателна агенция"}
{"url": "http://www.focus-news.net/news/2018/09/05/2563489/smolyan-dvizhenieto-po-patya-pamporovo-stoykite-tryabva-da-se-osashtestvyava-s-povisheno-vnimanie-poradi-popalvane-na-banketi-i-izgrazhdane-na-podporna-stena.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението трябва да се осъществява с повишено внимание по път ІІІ-866 Девин – Михалково, в отсечката от новопостроения път при строителството на язовир „Цанков камък“ поради опасност от паднали камъни и свлечени земни маси върху платното за движение. Движението по пътя Пампорово – Стойките трябва да се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Остава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.05", "title": "Смолян: Движението по пътя Пампорово – Стойките трябва да се осъществява с повишено внимание поради попълване на банкети и изграждане на подпорна стена"}
{"url": "http://www.focus-news.net/news/2018/09/05/2563490/pregled-na-osnovnite-temi-vav-velikotarnovskiya-pechat.html", "text": "„Две училища във В.Търново минават изцяло на електронни дневници“ е заглавие от първа страница на областния всекидневник  „Янтра Днес” . Две училища във Велико Търново въвеждат електронни дневници през новата учебна година, без да се налага да ги водят паралелно с традиционния книжен вариант. Това са ОУ „Бачо Киро“ и СУ „Емилиян Станев“. „80 българи са измамени от работодатели в чужбина“, пише още вестникът. 80 българи са измамени през 2018 г. от работодатели в чужбина, като за последните години трудовата експлоатация се увеличава за сметка на сексуалната, заяви в Балван Радослав Стаменков, ръководител на българското представителство на Международната организация по миграция. „Намериха 20 кг тютюн без бандерол“  е новина от криминалната хроника. В изданието ще откриете и поздрави от кмета на община Велико Търново Даниел Панов и председателя на ОбС – Велико Търново Венцислав Спирдонов за предстоящия празник 6-ти септември. „Победа за Миро Ангелов и Еди Сивов в рали „Стари столици“ е новина от спортните страници.  \r\n„Михаил Коцев се опълчи с пищов на съдебен бирник, за да бъде чут“ е заглавие от другия областен ежедневник  „Борба“ . Машинният инженер Михаил Коцев извади законен газов пищов срещу съдебен бирник, за да спаси апартамента на жена си и децата си то въвеждане на нов собственик. Екшънът се разигра във Велико Търново на ул. „Тракия“ 4 в понеделник сутринта. Около 10 часа частен съдебен изпълнител отива в апартамента, където живее Коцев. „1200 лв. стигна заплатата на камериерка и пак няма кадри“ е друга тема от вестника. 800 - 900 лв. вече достига заплатата на камериерка в Арбанаси, разбран „Борба“, а кандидати да работят тази професия се оферират и на 1200 лв. Независимо от високите възнаграждения, които са скочили в пъти в сравнение с миналата година, кадри липсват. „29-годишен живеел с 14-годишна без брак“ е новина от криминалната хроника на всекидневника. На първа страница на областния ежедневник са поместени празничната програма, с която Велико Търново ще отбележи Съединението на Княжество България и Източна Румелия, както и поздрави от управници от града.", "date": "2018.09.05", "title": "Преглед на основните теми във великотърновския печат"}
{"url": "http://www.focus-news.net/news/2018/09/05/2563494/veliko-tarnovo-s-13-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 88 см, а температурата на водата 25.8 градуса. Предимно облачно ще е времето над българския участък на Дунав днес. През деня ще има валежи от дъжд, на места с гръмотевици. Ще духа слаб вятър от северозапад, който ще понижи температурите и максималните ще са около 23° – 26°.", "date": "2018.09.05", "title": "Велико Търново: С 13 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/09/05/2563495/pregled-na-osnovnite-temi-v-shumenskiya-pechat.html", "text": "„Патриарх Неофит благославя Велики Преслав“ е водещото заглавие във вестник  „Шуменска заря“ . Негово Светейшество патриарх Неофит ще благослови Велики Преслав и българския народ от руините на Симеоновия град, където през 893 г. е проведен Преславският църковно-народен събор. 1125 години по-късно на същото място ще бъде отслужен благодарствен молебен от представители на висшия духовен клир. Митрополити от шест епархии ще служат във Владетелската базилика до царския дворец на 16 септември. „Хора с увреждания от Хитрино на екскурзия до Огняново и Крибул“, съобщава ежедневникът. Хора с увреждания от общинската организация в Хитрино, верни на традициите си, организираха екскурзия до Огняново и Крибул. На път за Огняново хората с увреждания посетиха исторически и туристически забележителности в градовете Пловдив, Пазарджик, Велинград, Юндола, Якоруда, Гоце Делчев и Гърмен. „Пътна безопасност по време на шофьорски курсове“, пише изданието. Служители на сектор „Пътна полиция“ започват беседи по пътна безопасност с кандидат шофьорите. Инициативата е на ОДМВР - Шумен и БЧК, а целта е да се заостри вниманието на бъдещите водачи за недопускане на произшествия. Беседите се провеждат в сградата на БЧК по време на курсовете по първа медицинска помощ. „“ Мед за дълголетие, той бори рака и старостта” е тема от стр.3 в броя. „Ако искаш да живееш 100 години яж мед –букет от дядо Шефкет, произведен в дрянова долина, до Бяла река, срещу Стара планина по хилядолетна технология без намеса на човешки мозък и човешки ръце”. Това е лайв мотива на 80-годишния Шефкет Хюсеин от върбишкото село Бяла река. Той е посветил цялото си свободно време на 30 пчелни семейства, за които казва, че са по-умни от хората. Пенсионерът продължава да обогатява познанията си за приложението и ползите от меда. Разполага със специализирана литература на три езика. Чете на български, турски и руски, който владее от някогашната работа в Коми и Екатеринбург.", "date": "2018.09.05", "title": "Преглед на основните теми в шуменския печат"}
{"url": "http://www.focus-news.net/news/2018/09/05/2563491/shumen-s-povisheno-vnimanie-tryabva-da-se-dvizhat-shofyorite-po-glaven-pat-i-2-v-uchastaka-na-kragovoto-krastovishte-za-kv-makak-i-km-5-zaradi-dva-patni-intsidenta.html", "text": "С повишено внимание да се движат водачите по главен път I-2 в участъка на кръговото кръстовище за кв. \"Макак\" и 5 км заради допуснати два пътни инцидента. Това съобщи за  Радио „Фокус“ - Шумен  Ася Йорданова, говорител на ОДМВР. В единия случай са се ударили лек автомобил и бус. Пострадала е жена, пътничка в буса. Тя е с фрактура на ръката, вследствие на инцидента. При второто произшествие водач на лек автомобил Мерцедес е блъснал преминаващ елен. \r\nИвелина ИВАНОВА", "date": "2018.09.05", "title": "Шумен: С повишено внимание трябва да се движат шофьорите по главен път I-2, в участъка на кръговото кръстовище за кв. \"Макак\" и км 5 заради два пътни инцидента"}
{"url": "http://www.focus-news.net/news/2018/09/05/2563496/nikola-chanev-oblasten-upravitel-na-kardzhali-nachaloto-na-uchebnata-godina-v-pet-kardzhaliyski-uchilishta-e-postaveno-po-vapros.html", "text": "Началото на учебната година в пет кърджалийски училища е поставено по въпрос. Това каза в интервю за сутрешния блок „Добро утро, България“ на  Радио „Фокус“  областният управител на Кърджали Никола Чанев по повод забавени строително-монтажните дейности в учебните заведения. По думите на Чанев са били проведени няколко работни срещи, на които е бил съставен план къде да бъдат пренасочени учениците. Четири от петте училища, в които се извършват ремонти, са сред най-големите в Кърджали, което оставя съдбата на учебната година изцяло в ръцете на строителите. „От Община Кърджали явно не знаят кога започва учебната година. Тук аз не обвинявам фирмите-строители. Реално строително монтажните работи започнаха след 15 юли, тоест, тогава, когато започнаха ремонтите в учебните заведения из цялата страна. Бомбата беше заложена със самото започване на тези проекти. Строително-монтажните работи, както казах започнаха в средата на юли месец, а договорите с фирмите-изпълнители са с шест месечен срок на изпълнение“, коментира областният управител на Кърджали Никола Чанев. Той допълни, че явно кметът на Кърджали смята 15 януари, 2019 година, за начало на учебната година, тъй като още при стартирането на ремонтите в училищата е било ясно, че те няма да приключат до 15 септември. Проблемът е сериозен и се прави всичко възможно 15 септември да не бъде „откраднат“, образно казано, от децата, каза още Чанев.", "date": "2018.09.05", "title": "Никола Чанев, областен управител на Кърджали: Началото на учебната година в пет кърджалийски училища е поставено по въпрос"}
{"url": "http://www.focus-news.net/news/2018/09/05/2563493/kanal-5-makedoniya-yens-stoltenberg-pristiga-na-poseshtenie-v-skopie.html", "text": "Генералният секретар на НАТО Йенс Столтенберг пристига на посещение в Македония, припомня скопската телевизия  „Канал 5“ . \r\nМинистър-председателят Зоран Заев поясни по-рано, че норвежкият политик ще пристигне в македонската столица във вечерните часове на сряда, но така и не бе разпространена информация за програмата на неговото пътуване. \r\nВ рамките на 72 часа освен Столтенберг, Македония ще посетят канцлерите на Австрия и Германия – Себастиан Курц и Ангела Меркел. Причината – лично да предадат призива, че референдумът за името е исторически шанс за страната да стане част от най-големият военен съюз и да тръгне по пътя на пълноправното членство в Общността.  Тереза Герова", "date": "2018.09.05", "title": "„Канал 5“ (Македония): Йенс Столтенберг пристига на посещение в Скопие"}
{"url": "http://www.focus-news.net/news/2018/09/05/2563497/burgas-dve-zheni-sa-postradali-pri-katastrofa-mezhdu-dva-avtomobila-na-kragovo-krastovishte-pored-hotel-mirazh.html", "text": "Две пътнички са леко пострадали при катастрофа между два автомобила на кръгово кръстовище поред хотел „Мираж“, съобщи за  Радио „Фокус“ - Бургас  дежурният от ОДМВР - Бургас. Общо 3 катастрофи са регистрирани през изминалото денонощие в Бургас. При останалите инциденти няма пострадали, нанесени са материални щети. „Не са подавани сигнали за нарушение на обществения ред, пожари или аварии“, съобщи дежурният от Община Бургас. \r\nДеница ДИМИТРОВА", "date": "2018.09.05", "title": "Бургас: Две жени са пострадали при катастрофа между два автомобила на кръгово кръстовище поред хотел „Мираж“"}
{"url": "http://www.focus-news.net/news/2018/09/05/2563485/inzh-svetoslav-glosov-spekulira-se-che-api-e-glavniyat-vinovnik-za-kachestvoto-na-patya-svoge-sofiya-masovo-avtobusite-i-tezhkotovarnite-avtomobili-previshavat-skorostta-tam.html", "text": "Спекулира се, че АПИ е главният виновник за качеството на пътя Своге-София, масово автобусите и тежкотоварните автомобили превишават скоростта там. Това каза председателят на УС на Агенция „Пътна инфраструктура“ инж. Светослав Глосов в предаването „Здравей, България“ по  Нова телевизия . „Пътищата се строят с асфалтови смеси, които са с одобрени рецептури, съответните проби“, посочи той. По думите му това означава, че всяка рецептура преди да се одобри от лабораторията, преди това се е била изпитвала в акредитирана лаборатория. „Това, което се влага в пътя, се контролира от строителни лаборатории, които са акредитирани на база на взети контролни проби от пътя. Във всеки нов път, който се прави, се взимат контролни проби. Преди се взимат, за да може да се докаже, че одобрената рецептура е удачна“, коментира инж. Глосов.  \r\nВъв връзка с участъка в Искърското дефиле, където стана трагичната катастрофа, той обясни, че се е оказало, че в един сравнително малък участък има проблем. „Възможно е да се направи грешка при самото производство на материала. Трябва да се взимат проби. Този път е изпълняван по съвсем други критерии. В участъка приетата рецептура не е изпълнена така, както е направен. Казано е какъв интертен материал да бъде вложен, но в случая за един участък от около 370 м, материалът в едрата фракция не е този, който е бил по рецептура“, обясни той. По думите му Институтът по пътища и мостове е направил оглед на целия участък. „Много се спекулира с качеството на пътя с АПИ, че тя е единственият виновник. Трафик камерите ни показват, че масово скоростта на движението от автобуси и товарни автомобили по този участък, където има ограничение 40 км, се превишава с над 30%“, каза още инж. Светослав Глосов.", "date": "2018.09.05", "title": "Инж. Светослав Глосов: Спекулира се, че АПИ е главният виновник за качеството на пътя Своге-София, масово автобусите и тежкотоварните автомобили превишават скоростта там"}
{"url": "http://www.focus-news.net/news/2018/09/05/2563499/varna-remontni-deynosti-se-izvarshvat-na-patya-mezhdu-selata-dobrotich-i-kaloyan.html", "text": "Ремонтни дейности текат на пътя между селата Добротич и Калоян във Варненско, предаде репортер на  Радио „Фокус“ – Варна . Работи се в участъка от км 8 до км 15, а от Агенция „Пътна инфраструктура“ предупреждават трафикът да се осъществява с повишено внимание от страна на водачите. Движението се извършва съобразно създадената организация. Продължават и частичните ремонтни дейности по пътя между Девня и Суворово, както и между Вълчи дол и Суворово. Движението в 17-километрова отсечка от пътя Старо Оряхово – Гроздьово край Варна се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Спокойна е пътната обстановка в областта. На места настилките са мокри, но видимостта е добра. По данни на пътната агенция преминаването в участъка Кранево – Варна при км 83 е ограничено за движение на моторни превозни средства над 10 тона.  Обходният маршрут е през Кичево и Оброчище. \r\nДиана СТОЕВА", "date": "2018.09.05", "title": "Варна: Ремонтни дейности се извършват на пътя между селата Добротич и Калоян"}
{"url": "http://www.focus-news.net/news/2018/09/05/2563501/sliven-6-sela-ot-oblastta-sa-s-narusheno-vodopodavane-zaradi-remont-na-glaven-vodoprovod.html", "text": "6 села от областта са с нарушено водоподаване заради ремонт на главен водопровод, съобщиха от  ВиК – Сливен . Поради ремонт на главен водопровод до 17.00 часа ще бъде прекъснато водоподаването в селата Богданово, Любенец, Любенова Махала, Млекарево, Бял Кладенец и Радецки. При възможност водоподаването ще бъде възстановено по-рано, като след това може да се повиши мътността на водата.", "date": "2018.09.05", "title": "Сливен: 6 села от областта са с нарушено водоподаване заради ремонт на главен водопровод"}
{"url": "http://www.focus-news.net/news/2018/09/05/2563502/parlamentat-zapochva-s-parlamentaren-kontrol-tay-kato-ne-e-postapil-doklad-ot-regionalnata-komisiya-za-promeni-v-zakona-za-patishtata.html", "text": "Парламентът започва с парламентарен контрол, тъй като не е постъпил доклад от вчерашното заседание на регионалната комисия за промените в Закона за пътищата, който беше първа точка от днешното заседание. Това съобщи председателят на Народното събрание Цвета Караянчева в началото на заседанието, предаде репортер на  Агенция „Фокус“ . Законопроектът предвиждаше въвеждане на тол системата и на задължителни колани в автобусите. \r\nДнешното заседание на парламента започна с кворум от 169 народни представители. \r\nЦветилена СИМЕОНОВА", "date": "2018.09.05", "title": "Парламентът започва с парламентарен контрол, тъй като не е постъпил доклад от регионалната комисия за промени в Закона за пътищата"}
{"url": "http://www.focus-news.net/news/2018/09/05/2563498/spetsializiranata-prokuratura-izvarshva-sledstveni-deystviya-v-ofisi-na-vinprom-karnobat-sis-industriys-i-topaz-mel-zaradi-podozreniya-za-ukrivane-na-danatsi.html", "text": "Днес Специализираната прокуратура извършва следствени действия в офиси, находящи се във „ВИНПРОМ КАРНОБАТ“ ООД, „СИС ИНДУСТРИЙС“ ООД и „ТОПАЗ МЕЛ“ ООД. Това съобщиха от пресцентъра на  Прокуратура на Република България . \r\nПроцесуално-следствените действия – претърсвания и изземвания, обиски на лица и разпити на свидетели са в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, държане на акцизни стоки без бандерол и пране на пари.  \r\nДанъчните престъпления са извършвани в периода 2009 г. – 2018 г., като реални търговски дружества са подправяли счетоводните си регистри, като в тях са включвали фактури от дружества от типа „липсващи търговци“, с цел функциониране на създадената схема на данъчна измама. Тези фактури са осчетоводявани под контрола на организираната престъпна група и по този начин се е избягвало плащането на данъчни задължения в големи размери по смисъла на Закона за ДДС.  \r\nСъбрани са доказателства и за престъпления пране на пари - в периода 2009 г.  – 2018 г. са били извършвани финансови операции и е прикриван произход на имущество, придобито чрез тежко умишлено престъпление. \r\nПод ръководството на Специализираната прокуратура, на 18 юли 2018 г. бе установена незаконната фабрика, ползвана от престъпната група за производство на цигари. \r\nДействията по разследването са възложени на следователи от Следствения отдел към Специализираната прокуратура и се извършват едновременно на територията на гр. София, гр. Карнобат, с. Венец и с. Церковски, община Карнобат.", "date": "2018.09.05", "title": "Специализираната прокуратура извършва следствени действия в офиси на „Винпром Карнобат“, „Сис Индустрийс“ и „Топаз Мел“ заради подозрения за укриване на данъци"}
{"url": "http://www.focus-news.net/news/2018/09/05/2563492/dimitar-nikolov-gerb-nyama-da-ima-predsrochni-parlamentarni-izbori.html", "text": "Няма да има предсрочни парламентарни избори. Това каза кметът на Община Бургас и зам.-председател на ПП ГЕРБ Димитър Николов в предаването „Тази сутрин“ по  бТВ . На въпрос дали оставките на тримата министри Радев, Нанков и Московски ще се случат, Николов заяви: „Отговор на този въпрос ще получим в понеделник, когато се проведат срещи между коалиционните партньори и ръководствата на нашите партии и ще излезе едно категорично решение, и тогава ще сме наясно. От самото начало на мандата се случват колебания в коалицията ГЕРБ – „Обединени патриоти“, но както виждате винаги се излиза със зрели решения от такива кризи. В момента управлението е стабилно и аз мисля, че няма никаква опасност мандатът да се продължи до край\". По думите му предсрочни парламентарни избори няма да има според ГЕРБ и това го заявяват в категоричен план и коалиционните партньори. „Когато има диалог темите се обсъждат и се намират най-добрите и полезни за държавата решения. Със сигурност в динамиката и в засилената комуникация на централно ниво и с регионите, и във връзка с управлението на държавата се губи тази рутина в коалиционен план. Беше отчетено, че има слабост и от страна на ГЕРБ и от страна нашия коалиционен партньор и аз съм убеден, че тази поука ще бъде взета и в понеделник всичко ще се изчисти“, заяви той. „С вицепремиера Валери Симеонов сме били и противници, били сме и партньори. Когато се решават различни каузи в Бургас и бургаския регион, той е по-атрактивен, по-емоционален и това е характерно за него, нищо ново. Познавайки го, когато той реагира емоционално, има и друго качество – да се вслушва в аргументи. Аз съм убеден, че когато чуе от партньорите си в коалицията и в правителството различни аргументи, може да вземе и друго решение“, каза още кметът на Бургас.", "date": "2018.09.05", "title": "Димитър Николов, ГЕРБ: Няма да има предсрочни парламентарни избори"}
{"url": "http://www.focus-news.net/news/2018/09/05/2563504/pregled-na-osnovnite-temi-v-burgaskiya-pechat.html", "text": "„Бургазлии пазят паркоместа с бутилки и въженца“ е водещото заглавие в днешното издание на вестник  „Черноморски фар“ . „Войната роди нови идеи“ и „Общината: Всякакво ограждане на публична общинска собственост е забранено“ са подзаглавията на статията. „Жълтата гостенка взе още една жертва в Бургас“ е друга тема от днешния брой на изданието. Само месец след смъртта на възрастна жена туберкулозата се указа фатална за пенсионер, отново жител на морската община. Случаят беше отменен от РЗИ - Бургас. „Африканската чума настъпва към региона“ е още една тема от първата страницата на днешния брой. Служителите от Агенцията по храните ще разпространят информационен лист за превантивните мерки, които собствениците следва да предприемат. \"Георги Лапчев: Не мога да кажа дали ще се строи край плаж „Силистар“, пише още изданието. Темата на деня \"1950 деца ще чуят за първи път училищния звънец\". Учебната година започва на 17 септември.", "date": "2018.09.05", "title": "Преглед на основните теми в бургаския печат"}
{"url": "http://www.focus-news.net/news/2018/09/05/2563505/natsionalniyat-osiguritelen-institut-zapochva-izplashtaneto-na-pensiite-na-7-septemvri.html", "text": "Изплащането на пенсиите през септември 2018 г. от Националния осигурителен институт ще започне на 7 септември и ще приключи на 20 септември. Това съобщиха от пресцентъра на  НОИ . Чрез пощенските станции пенсиите ще се изплащат съобразно изготвен график, който вече е обявен във всяка една от тях. \r\nПреводите на сумите за септемврийските пенсии по сметките на пенсионерите, които получават парите си по банков път, ще бъдат извършени на 7 септември 2018 г.", "date": "2018.09.05", "title": "Националният осигурителен институт започва изплащането на пенсиите на 7 септември"}
{"url": "http://www.focus-news.net/news/2018/09/05/2563500/die-presse-germaniya-poveche-pari-za-bundesvera.html", "text": "Министърът на отбраната на ФРГ  Урсула ван дер Лайен насърчава модернизацията на Бундесвера: до 2024 г. бюджета за германската армия се очаква да достигне до 57,9 милиарда евро, подчертават в редакцията на водещия австрийския ежедневни  Die Presse  в статия, посветена на темата за увеличаването на разходите за военните в Европа на фона на критиките от страна на Вашингтон.  \r\nСъгласно думите на Урсула фон дер Лайен, през следващите години Берлин ще отпусне значително повече средства за Бундесвера. Същевременно тя предупреди, че първоначално средствата ще бъдат използвани за „запълване на дупките, а не за модернизацията, която ни е необходима“.  \r\nФинансовата рамка вече бе потвърдена от федералното правителство. На следващата година, 1,3% от брутния вътрешен продукт ще бъдат инвестирани в областта на отбраната, а от 2024 г. - 1.5%. От вътрешен доклад стана ясно, че в края на този период средствата за Бундесвера трябва да възлизат на най-малко 57,9 милиарда евро годишно.  \r\nГенералният инспектор на Бундесвера е подписал съответния документ още в началото на седмицата. Той е един вид нова „Бяла книга“ за концепцията на германската армия. В нея бъдат вписани основните принципи  на германската политика за сигурност, промените в която започнаха след началото на украинската криза. В текста ще бъдат определени и нуждите на армията от персонал, въоръжение, обучение и инфраструктура, за да може да изпълнява ефективно задачите си.  . Тереза Герова", "date": "2018.09.05", "title": "Die Presse: Германия: Повече пари за Бундесвера"}
{"url": "http://www.focus-news.net/news/2018/09/05/2563503/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция “Фокус”  от Планинска спасителна служба (ПСС) при БЧК. Температурите ще бъдат между 10 и 15 градуса. По високата част на билото на Стара планина е мъгливо и духа вятър. В останалите планини времето е с разкъсана облачност. От лифтовите съоръжения работят 2-ра и 4-та линия в Пампорово, кабинковият и Ситняковският лифт в Боровец и Банско.  \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.05", "title": "ПСС: Лоши са условията за туризъм в планините"}
{"url": "http://www.focus-news.net/news/2018/09/05/2563507/kyustendil-prodalzhava-remontat-na-asfaltovata-nastilka-po-patya-bobov-dol-babino-dvizhenieto-pri-kilometar-27-se-osashtestvyava-v-edna-lenta.html", "text": "Продължава ремонтът на асфалтовата настилка по пътя Бобов дол – Бабино, движението при километър 27 се осъществява в една лента. Това съобщи за  Радио „Фокус” – Кюстендил  дежурният в Областно пътно управление – Кюстендил. Локалните ремонти на асфалтовата настилка се извършват при километър 27. Участъкът е сигнализиран с пътни знаци. Дейностите ще продължат до 7 септември. Поради ремонтни дейности е предприето краткотрайно спиране на движението по пътя Рила – Рилски манастир. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската и отсичане на дървета по откоса. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 7 септември. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 7 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.05", "title": "Кюстендил: Продължава ремонтът на асфалтовата настилка по пътя Бобов дол – Бабино, движението при километър 27 се осъществява в една лента"}
{"url": "http://www.focus-news.net/news/2018/09/05/2563509/vesela-lecheva-bsp-tozi-parlament-izcherpa-svoya-potentsial-toy-pokazva-nestabilnost.html", "text": "„Този парламент изчерпа своя потенциал и възможности да взима важни решения. Най-малкото, което показва, е стабилност. В последната година и половина управляващата коалиция демонстративно и еднолично налагаше своите решения. По-скоро имаше диктатура на мнозинството, което не се вслушва в опозицията”. Това каза зам.-председателят на ПГ на ”БСП за България” Весела Лечева пред БНР, съобщиха от пресцентъра на  НС на БСП . Тя добави, че това е породило решението на левицата да  започне открит дебат и дискусия за бъдещето на България. „Опошляването на политиката и принизяването на дебата в пленарна зала води до големи проблеми. Имаме нужда от задълбочен анализ и разговор- какви решения трябва да се вземат за бъдещето на България. Наше задължение, като отговорна партия, е да го започнем и да изградим алтернатива на сгрешения модел”, категорична бе Весела Лечева. Тя каза, че БСП няма да отсъства от дебата в пленарна зала, но по-важен за левицата е разговорът за бъдещото управление на страната с експерти, НПО, браншови организации и всички българи. Лечева  коментира, че всеки един народен представител от ПГ на БСП, в дните, в които няма пленарни заседания, е в своя регион и се среща с хората, но трябва да се направи нещо по-голямо и категорично, за да се покаже воля за промяна на модела на прехода. „Виждаме, че в последните години България оглавява негативните класации в сравнение с близки до нас държави. Българските институции не пораждат перспектива, а всеки ден протестите се заменят със скандали, а скандалите с протести”, изтъкна Весела Лечева.", "date": "2018.09.05", "title": "Весела Лечева, БСП: Този парламент изчерпа своя потенциал. Той показва нестабилност"}
{"url": "http://www.focus-news.net/news/2018/09/05/2563510/kathimerini-gratski-ribari-prizovaha-atina-da-predprieme-deystviya-sreshtu-neobyavenata-voyna-na-turskata-bregova-ohrana.html", "text": "Гръцки рибари призоваха правителството в Атина да предприеме действия срещу нарушенията от страна на турските им колеги в териториалните води на страната, отбелязва електронното издание на вестник  Kathimerini . \r\nОт редакцията поясняват, че 36 рибари са изпратили писмо до управляващите с настояване властите да предприемат действия, тъй като са се оказали в „неравномерна, необявена война с турски рибари и турски патрулни кораби, които им помагат в незаконния риболов“. \r\nАвторите на писмото цитират закон, който предвижда арести и глоби за подобни нарушения, и обвиняват гръцките власти, че пренебрегват проблема с „незаконните“ действия на турците.  \r\nПо-рано рибари от Североизточна Гърция се оплакаха от поведението на своите турски колеги и бреговата охрана на Турция. Съобщено бе и за инцидент, при който срещу гръцка рибарска лодка е открита стрелба.  Тереза Герова", "date": "2018.09.05", "title": "Kathimerini: Гръцки рибари призоваха Атина да предприеме действия срещу „необявената война“ на турската брегова охрана"}
{"url": "http://www.focus-news.net/news/2018/09/05/2563512/krum-zarkov-bsp-upravlenieto-na-stranata-e-absolyutno-izcherpano-i-bezideyno-haosat-ne-e-alternativa-a-sinonim-na-upravlenieto-na-gerb.html", "text": "„Целият този водевил с оставките започва да става безинтересен. Управлението на страната е абсолютно изчерпано и без идея какво трябва да направи. Убеден съм, че в този парламент няма потенциал не само да се намерят решенията на проблемите, но и да се поставят правилните въпроси”. Това каза зам.-председателят на ПГ на „БСП за България” Крум Зарков пред Нова тв, съобщиха от пресцентъра на  НС на БСП . Той добави, че смяната на министри играе ролята на механизъм, който трябва да спаси от отговорност главните действащи лица. „Дали ако се смени министърът на регионалното развитие, ще се промени политиката и практиките по отдаване на обществените поръчки за пътно строителство? Съмнявам се”, коментира Крум Зарков.  Той заяви, че  всички, с изключение на управляващите от ГЕРБ, правят тежки констатации за това- в какво състояние се намират страната ни и доверието в институциите. „Идеята за отиването при хората е не да правим приемни в понеделник и вторник, а да изградим алтернатива чрез „Визия за България” и да споделим нашите идеи. Няма как да го направим през парламента, тъй като той е запушен от кални политически битки”, заяви Зарков. Той каза още, че 44-НС е изчерпано, защото за година и половина, в нито една сфера не е направена качествена реформа. „Хаосът не е алтернатива, а синоним на управлението на ГЕРБ. Алтернатива винаги има. Тя може да не се харесва на управляващите, но я има. В момента, в България се работи по поне три стратегически документа, като един от тях е „Визия за България”, която ние ще отидем да представим пред хората”, заключи Крум Зарков.", "date": "2018.09.05", "title": "Крум Зарков, БСП: Управлението на страната е абсолютно изчерпано и безидейно Хаосът не е алтернатива, а синоним на управлението на ГЕРБ"}
{"url": "http://www.focus-news.net/news/2018/09/05/2563511/vidin-dvizhenieto-po-pat-ii-14-vidin-kula-vrashka-chuka-e-ogranicheno-poradi-ukrepvane-na-svlachishte.html", "text": "Движението по път II-14 Видин – Кула – Връшка чука е ограничено поради укрепване на свлачище. Това каза за  Радио „Фокус“ – Видин  дежурният в Областно пътно управление. Обходният маршрут се осъществява по съществуващия стар път в непосредствена близост до път II-14. Движението се регулира с вертикална сигнализация. Срок на ремонтните дейности е до  ноември. Трафикът в посока граничен пункт „Дунав мост 2“ е интензивен, движат се предимно тежко товарни автомобили, като трафикът е най-натоварен в отсечката Видин-Дунавци. Към  другите два гранични пункта във Видинска област – „Връшка чука“ и „Брегово“ трафикът е спокоен. Във Видин трафикът е натоварен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.09.05", "title": "Видин: Движението по път II-14 Видин – Кула – Връшка чука е ограничено поради укрепване на свлачище"}
{"url": "http://www.focus-news.net/news/2018/09/05/2563514/veliko-tarnovo-15-godishno-momiche-e-zaginalo-sled-kato-e-blasnato-ot-lek-avtomobil-na-peshehodna-pateka-v-gorna-oryahovitsa.html", "text": "15-годишно момиче е загинало, след като е блъснато от лек автомобил на пешеходна пътека в Горна Оряховица. Сигнал за инцидента е подаден около 20.15 часа снощи. Това потвърди за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Произшествието се е случило в индустриалната зона на града, където 15-годишно момиче е блъснато от лек автомобил на пешеходна пътека. Девойката е загинала на място. „Шофьорът е бил със служебна кола и дори е бил на работа. Той е изпробван е за алкохол и пробата е отрицателна“, каза още Марияна Христова. Водачът е задържан, а по случая е образувано досъдебно производство. \r\nЛуиза ТРАНЧЕВА", "date": "2018.09.05", "title": "Велико Търново: 15-годишно момиче е загинало, след като е блъснато от лек автомобил на пешеходна пътека в Горна Оряховица"}
{"url": "http://www.focus-news.net/news/2018/09/05/2563506/stefan-chaykov-bivsh-predsedatel-na-us-na-api-tol-sistemata-shte-uvelichi-prihodite-za-poddarzhane-i-remont-na-patishtata-mezhdu-2-i-3-pati.html", "text": "Тол системата ще увеличи приходите за поддържане и ремонт на пътищата между 2 и 3 пъти. Това каза бившият председател на УС на АПИ и консултант на Световната банка за въвеждането на тол системата Стефан Чайков в интервю за  Агенция „Фокус“  за ползите от въвеждането на тол системата. „По отношение на самата пътна инфраструктура на Република България тол системата е от изключителна важност, защото според предварителните прогнози тя ще доведе до увеличение на приходите за поддържане и ремонт на пътната инфраструктура между 2 и 3 пъти. Конкретният размер ще бъде ясен, след като правителството на Република България одобри таксите за съответните класове превозни средства и съответните категории пътища“, каза още Чайков.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.05", "title": "Стефан Чайков, бивш председател на УС на АПИ: Тол системата ще увеличи приходите за поддържане и ремонт на пътищата между 2 и 3 пъти"}
{"url": "http://www.focus-news.net/news/2018/09/05/2563515/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът акцентира върху посрещането на чудотворното копие на Светогорската Богородична икона „Скоропуслушница”. Тържественото посрещане на иконата от украинският град Ананиев е станало от 14.00 часа на 4 септември. Иконата е донесена в катедрален храм „Свето Успение Богородично“. Тя е зографисана в Света гора на Атон през 1893 година в манастир Свети Пантелеймон и е осветена в Дохиарската обител. До 1915 година иконата е била на Атон в светата обител, а през 1915 година братята от манастира „Св. Пантелеймон“ подарили иконата на новопостроения храм  „Св. Александър Невски“ в град Ананиев, Украйна. Иконата била донесена в деня на тържественото му освещаване на 12 септември същата година. Хиляди хора се стекли да посрещнат светинята от Атон, много вярващи получили утешение и изцеление. В днешни дни иконата е източник на много чудеса. Тя помага на семейства, които нямат деца.  \r\nНа началната си страница вестникът информира за това, че в центъра на Кюстендил ще има открита археологическа експозиция. Разкопките на обект „Галерия 2” в центъра на града се извършват от началото на месец август. Новото сега е, че за пръв път откритите артефакти ще бъдат изложени върху същия терен – ще бъде оформена експозиция на открито на около 200 кв. метра. Средствата за проучванията – 20 хиляди лева, са осигурени от Министерството на културата. Новите проучвания са на терена на археологическо-архитектурния резерват „Пауталия-Велбъжд“, от който досега за двадесетина години са проучвани около 70 обекта. \r\nНа първата си страница изданието съобщава, че Кюстендил ще посрещне зимата с Център за временно настаняване. Вестникът цитира зам.-кметът на Община Кюстендил Радмила Рангелова, според която цялата политика е насочена към създаване на условия за пълноценен и достоен живот на хората. Планирано е разкриването на социална услуга „ Център за временно настаняване”. Чрез услугата ще се осигури място за живеене на бездомни лица или хора, изпаднали в тежко социално битово положение за срок не повече от 3 месеца в рамките на една календарна година, като в изключително тежки случаи могат да бъдат удължени до 6 месеца. \r\nВ рубриката „Репортери” изданието разказва за провелото се обществено обсъждане на изпълнението на общинския бюджет в Кюстендил за миналата година.  За една година общото изпълнение на данъчните приходи бележи ръст. Данъкът за недвижими имоти е изпълнен по годишен план над 70 %. При данъка върху превозните средства има годишен събран облог на 58 %. Заложените общи приходи по бюджета за 2017 година са били 38 035 800 лева. Субсидиите и трансферите са били 22 216 4000 лева, а собствените приходи са заложени като 10 553 300 лева. За година време от данък от придобиване на имущество е в размер на 441 000 лева, което показва, че на територията на Община Кюстендил са реализирани сделки за над 22 млн. лева. \r\nВ рубриката „Общество” се разказва за това, че поклонническият туризъм по поречието на река Струма датира от далечното минало. Според историка от Регионален исторически музей – Кюстендил Явор Митов още в миналото поречието на река Струма е била обект на поклоннически пътувания. Интересен е фактът, че в Кюстендил са събрани много християнски светини – храмове, скитове, пещери, където хората са извършвали своята молитва.", "date": "2018.09.05", "title": "Преглед на основните теми в кюстендилския печат"}
{"url": "http://www.focus-news.net/news/2018/09/05/2563517/vidin-nivoto-na-reka-dunav-se-e-povishilo-s-22-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило  с 22 см и водният стоеж е 128 см, съобщиха от местната  Хидрометеорологична станция . Нивото на реката край Видин е 164 см, регистрираното  повишение е от 8 см. Край Лом през последното денонощие повишението в нивото на реката е също с 8 см и водният стоеж е 183 см. Нивото на реката край Оряхово е 65 см, там е регистрирано повишение за последното денонощие от 12 см. Температурата на водата край Ново село е 25.2 градуса, край Оряхово е 25.5 градуса.", "date": "2018.09.05", "title": "Видин: Нивото на река Дунав се е повишило с 22 см при Ново село за последното денонощие"}
{"url": "http://www.focus-news.net/news/2018/09/05/2563519/dragomir-stoynev-bsp-darzhavata-e-v-palen-razpad.html", "text": "„Държавата е в пълен разпад и единственият начин да задържим хората в България е да им разясним нашата „Визия за България” и те да разберат, че има нов път”. Това каза зам.-председателят на ПГ на „БСП за България” Драгомир Стойнев пред БТВ, съобщиха от пресцентъра на  НС на БСП . Той заяви, че при всяко едно управление на ГЕРБ има политическа и правителствена криза, която завършва с предсрочни избори. „Въпросът е още колко време ще се хвърля прах в очите на хората, че правителството е стабилно”, попита Стойнев. Той добави, че самият факт, че премиерът поиска оставката на трима министри, а управляващото мнозинство се колебае дали да ги гласува, показва нестабилност. Стойнев каза още, че БСП се готви за предсрочни избори и това е нормално, защото управляващите не могат да намерят изход от ситуацията. „Когато се гласуват важните закони, БСП ще бъде в зала, но за нас е важно „Визия за България” да бъде разяснена на всички български граждани. Защото повече така не може да се живее в държава без перспектива”, заяви Стойнев. Той заяви, че това управление е изяло държавата отвътре и то може да бъде сменено, а България да тръгне по път, който да гарантира сигурността и достойнството на българските граждани. Драгомир Стойнев каза още, че некомпетентността на мнозинството се показва и от отказа на управляващите да подкрепят предложения от БСП Закон за държавните предприятия. „Сега от Световната банка изискват приемането на такъв документ, за да може България по-бързо да бъде приета в Еврозоната. ГЕРБ ни сложиха в чакалнята на чакалните. Това е срам за тяхната политика”, изтъкна Драгомир Стойнев.", "date": "2018.09.05", "title": "Драгомир Стойнев, БСП: Държавата е в пълен разпад"}
{"url": "http://www.focus-news.net/news/2018/09/05/2563518/sport-rafael-nadal-se-klasira-za-polufinalite-na-otkritoto-parvenstvo-na-sasht.html", "text": "Рафаел Надал се класира за полуфиналите на Откритото първенство по тенис на САЩ. Световният номер едно и действащ шампион от US Open се наложи над австриеца Доминик Тийм  с 0:6, 6:4, 7:5, 6:7, 7:. \r\nСледващият двубой на испанеца ще е срещу Хуан Мартин дел Потро от Аржентина, който отстрани Джон Иснър след 6:7, 6:3, 7:6, 6:2.", "date": "2018.09.05", "title": "Спорт: Рафаел Надал се класира за полуфиналите на Откритото първенство на САЩ"}
{"url": "http://www.focus-news.net/news/2018/09/05/2563508/dimitar-nikolov-gerb-partiite-v-upravlyavashtata-koalitsiya-ne-se-razdalechavat-a-tarsyat-po-dobra-komunikatsiya.html", "text": "Партиите в управляващата коалиция не се раздалечават, а търсят по-добра комуникация. Това каза кметът на Община Бургас и зам.-председател на ПП ГЕРБ Димитър Николов в предаването „Тази сутрин“ по  бТВ . „Одобрявам активността на държавата да намира все по-добър начин да осигурява комфорт на туристите, ненарушавайки обаче спокойствието на жителите, които си вадят прехраната в нашите региони. Подобряването на нормативната база само ще улесни тази работа“, заяви той. „Инцидентът край Своге беше повод веднага след него да прегледаме всички наши договори, гаранционни договори и контрола върху тези договори. Мисля, че и колегите в страната го правят това нещо, за да се засили контрола по отношение на гаранционното обслужване на тези отсечки и ако има някаква слабост, докато няма тежки инциденти да се отстрани. Според мен вината за тежката катастрофа край Своге не е повече персонално в министрите, вината е и до голяма степен на водача на превозното средство, но конкретно чия е вината – компетентните органи ще кажат. Важно е какво е записано в договорите по отношение на отговорността и на ангажиментите и на двете страни. Ако те са по-либерални и има по-слаба възможност на контрол, значи трябва да се подобри“, каза още Николов. По думите му най-важното след този инцидент е, че се е проявила една сериозна политическа зрялост и отговорност и веднага след този инцидент се е реагирало по изключително адекватен начин. Попитан дали е възможно да има още рокади от страна на министър-председателя, свързани с министри, Николов заяви, че всичко е възможно. „Това го знае най-вече премиерът и от тук нататък се надяваме с подобрената комуникация в коалиционното управление това да става с решение и на партньорите“, допълни още кметът на Бургас.", "date": "2018.09.05", "title": "Димитър Николов, ГЕРБ: Партиите в управляващата коалиция не се раздалечават, а търсят по-добра комуникация"}
{"url": "http://www.focus-news.net/news/2018/09/05/2563520/plovdiv-vavezhdat-se-promeni-v-dvizhenieto-v-grada-vav-vrazka-s-chestvaneto-na-denya-na-saedinenieto-13-avtobusa-shte-se-dvizhat-s-promenen-marshrut.html", "text": "Въвеждат се промени в движението в Пловдив по случай честването на Деня на Съединението – 6 септември, 13 автобуса ще се движат с променен маршрут. Това съобщиха за  Радио „Фокус“ – Пловдив  от ОП „Организация и контрол на транспорта“. Във връзка с честването на два пъти ще се спира движението по бул. „Шести септември“ в участъка от кръстовището с бул. „Руски” до кръстовището с бул. „Цар Борис III Обединител”. Първото затваряне на отсечката ще бъде за времето от 09.00 до 13.00 часа, когато на територията на Пловдив ще пристигнат участниците в международния мемориален маратон „Съединение” и междинен пробег „Триумф”. Пътният участък ще бъде затворен за движение и вечерта за времето от 18.30 до 21.30 часа за тържествената заря-проверка по случай 133-тата годишнина от Съединението. Автобусите по линии № 6, 10, 11, 15, 20, 21, 22, 37, 44, 66, 93, 99 и 116 от вътрешноградския транспорт ще се движат с променен маршрут. \r\nТони МИХАЙЛОВ", "date": "2018.09.05", "title": "Пловдив: Въвеждат се промени в движението в града във връзка с честването на Деня на Съединението, 13 автобуса ще се движат с променен маршрут"}
{"url": "http://www.focus-news.net/news/2018/09/05/2563521/varna-remont-po-vodoprovodnata-mrezha-predizvika-propadane-na-chast-ot-patya-v-rayona-na-spirka-stoyan-zaimov.html", "text": "Ремонт по водопроводната мрежа предизвика пропадане на част от пътя в района на спирка „Стоян Заимов“. Пропадането на земната маса е затрудни автомобилния трафик в района на спирката във Варна в рамките на вчерашния ден. Това съобщиха за  Радио „Фокус“ – Варна  от сектор \"Пътна полиция\". Причина за свлачището е ВиК ремонт. Това е наложило затваряне на пътя за кратко. Днес движението в района се осъществява безпроблемно, но от полицията призовават водачите да бъдат с повишено внимание. Проблемният участък е в района преди „Златни пясъци“, между хотелите „Ной“ и „Журналист“. \r\nДиана СТОЕВА", "date": "2018.09.05", "title": "Варна: Ремонт по водопроводната мрежа предизвика пропадане на част от пътя в района на спирка „Стоян Заимов“"}
{"url": "http://www.focus-news.net/news/2018/09/05/2563523/sliven-zatvoreni-za-tezhki-avtomobili-nad-10-t-sa-prohodite-tvardishki-i-vratnik.html", "text": "Затворени за тежки автомобили над 10 т са проходите Твърдишки и Вратник, съобщиха от  Областно пътно управление . Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.05", "title": "Сливен: Затворени за тежки автомобили над 10 т са проходите Твърдишки и Вратник"}
{"url": "http://www.focus-news.net/news/2018/09/05/2563525/api-ogranicheno-e-dvizhenieto-po-pat--48-gradets-kotel-poradi-patnotransportno-proizshestvie.html", "text": "Ограничено е движението по път II-48 Градец – Котел (Котленски проход) поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост по обходен маршрут: път III-7006 Котел – Медвен – общински път Медвен – път II-48 Градец - Мокрен.", "date": "2018.09.05", "title": "АПИ: Ограничено е движението по път II-48 Градец – Котел поради пътнотранспортно произшествие"}
{"url": "http://www.focus-news.net/news/2018/09/05/2563522/vezhdi-rashidov-gerb-korneliya-ninova-kato-parlamentarna-manekenka-si-pravi-piar-s-makite-na-horata.html", "text": "Корнелия Нинова като парламентарна манекенка си прави пиар с мъките на хората. Това каза от трибуната на Народното събрание депутатът от ГЕРБ и председател на парламентарната комисия по култура и медии Вежди Рашидов, който прочете декларация от името на парламентарната група, предаде репортер на  Агенция „Фокус“ . \r\n\"Радвам се, че представителите на БСП са повече от 20 души. Взимам думата по повод атаките срещу ГЕРБ заради постоянните и нелепи изцепки по време на ваканцията. Не знам с какво право левите депутати си позволяват да отправят критики и публично да заклеймят управляващите от ГЕРБ с думите „шайка крадци“. Кои сте вие да ни осъждате всички на гражданска смърт? Това е недопустима клевета. Като два мандата министър на ГЕРБ се чувствам засегнат. Като част от това управление докладвам, че е направена театрална реформа и залите сега са пълни, реконструирани са театърът във Варна, в Бургас, Сатиричния театър, Операта в Бургас и др.“, каза още Рашидов. По думите му по време на управлението на ГЕРБ са осигурени повече от 2 млн. лв. за българските библиотеки и 5 млн. лв. за българското кино. „А вие, г-жо Нинова, може ли като парламентарна манекенка да си правите пиар с мъките на хората? Аз познавам една друга шайка – шайка, която участваше в бандитската приватизация, шайка, която ограби държавата. Колко струва на българските данъкоплатци снимката с Горан Брегович? Явно досега не сте разбрали една простичка истина, че талант не се създава с пари, а се раждаш с него. Вашата агресия, г-жа Нинова, обижда човешкото достойнство“, каза още Рашидов. „Лидерката на левицата, тъй като не може да пее и да пише, говори бездарни стихове“, коментира той. \r\nЦветилена СИМЕОНОВА", "date": "2018.09.05", "title": "Вежди Рашидов, ГЕРБ: Корнелия Нинова като парламентарна манекенка си прави пиар с мъките на хората"}
{"url": "http://www.focus-news.net/news/2018/09/05/2563526/kyustendil-knigata-detayli-na-iva-spiridonova-shte-bade-predstavena-v-hudozhestvena-galeriya-vladimir-dimitrov-maystora.html", "text": "Книгата „Детайли” на Ива Спиридонова ще бъде представена в градската галерия на Кюстендил. Това съобщиха за  Радио „Фокус” – Кюстендил  от Художествена галерия „Владимир Димитров – Майстора” – Кюстендил. Представянето на книгата ще започне от 18.00 часа. Това е втората книга на родената в Кюстендил Ива Спиридонова. Авторката ще представи книгата си чрез въздействащо съчетание на изкуства, в което поезия, музика и фотография ще се срещнат. Специални гости на премиерата ще бъдат дует „Ксана”. В програмата ще участва и поетът Михаил Калдаръмов, който е рецензент на книгата. Ива Спиридонова е родена на 10 януари 1979 година в Кюстендил. Завършва езикова гимназия „Д-р Петър Берон“. Има две висши образования. Владее английски, руски, сръбски и италиански език. \r\nВенцеслав ИЛЧЕВ", "date": "2018.09.05", "title": "Кюстендил: Книгата „Детайли” на Ива Спиридонова ще бъде представена в Художествена галерия „Владимир Димитров – Майстора”"}
{"url": "http://www.focus-news.net/news/2018/09/05/2563524/zam-glavniyat-prokuror-ivan-geshev-shte-dade-brifing-po-povod-sledstvenite-deystviya-v-ofisite-na-vinprom-karnobat-sis-industriys-i-topaz-mel.html", "text": "Зам. главният прокурор Иван Гешев ще даде брифинг по повод следствените действия в офисите на „Винпром Карнобат“, „Сис Индустрийс“ и „Топаз Мел“. Това съобщиха от пресцентъра на  Прокуратура на Република България . Брифингът ще се състои от 11.00 часа днес пред сградата на Специализираната прокуратура. Зам. главният прокурор Иван Гешев ще даде брифинг с допълнителна информация за провеждащите се следствени действия в офиси във „Винпром Карнобат“ ООД, „Сис Индустрийс“ ООД и „Топаз Мел“ ООД в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, държане на акцизни стоки без бандерол и пране на пари.", "date": "2018.09.05", "title": "Зам. главният прокурор Иван Гешев ще даде брифинг по повод следствените действия в офисите на „Винпром Карнобат“, „Сис Индустрийс“ и „Топаз Мел“"}
{"url": "http://www.focus-news.net/news/2018/09/05/2563528/liderat-na-bsp-korneliya-ninova-kam-gerb-17-dushi-ubihte-i-dnes-tryabvashe-da-im-reshim-problema-a-vmesto-tova-slushame-edin-tvorets-za-lichnostniya-mu-prinos-kam-balgariya.html", "text": "17 души убихте и днес трябваше да им решим проблема, а вместо това слушаме един творец за личностния му принос към България.Това каза лидерът на БСП Корнелия Нинова от трибуната на Народното събрание в отговор на декларация от ГЕРБ, прочетена от Вежди Рашидов, предаде репортер на  Агенция „Фокус“ . \r\n„Тази декларация беше най-силното доказателство защо този парламент е изчерпал своята същност. Каква политика имаше в тази декларация? Какво решение за проблеми на българи? В нея имаше омраза, лични нападки и квалификации към председателя на опозицията. Когато се изправихме не срещу вас, колеги, а срещу олигархчината система от която сте част, сме си дали сметка какво ни чака. Не разбирам защо се обиждате, когато цитираме Антон Тодоров – „шайка“. Един от вас смята, че вие сте шайка и много хубаво ви описва. Ние сме 1 млн. българи – аз не съм Корнелия Нинова тук, представлявам 1 млн. българи. Това сме ние. Така че спрете с разделението, омразата и противопоставяне на българи срещу българи. Всеки тук представлява наши сънародници“, коментира Нинова. „Как ме нарекохте, „парламентарна манекенка“, заради снимките с животните. Извършихте престъпление спрямо българските собственици на животни и вашите нападки за снимките с тях няма да измият вината ви. До последния ден ще седим до тези хора“, каза още лидерът на БСП. Тя посочи, че културата и образованието са в основата на всяка идентичност. Ако тях не опазим за българския народ, значи нищо не сме свършили. \r\n„Днес трябваше да се гледа Законът за пътищата. 17 души убихте и днес трябваше да им решим проблема. Вместо това да е мястото, на което се прави политика, днес чухме апогей на един творец за личния му принос към България. Тук не е мястото за това. Тук е мястото за политика. И днес трябваше да решим проблема със Закона за пътищата, за да няма още инциденти като Своге“, каза още Нинова. \r\nЦветилена СИМЕОНОВА", "date": "2018.09.05", "title": "Лидерът на БСП Kорнелия Нинова към ГЕРБ: 17 души убихте и днес трябваше да им решим проблема, а вместо това слушаме един творец за личностния му принос към България"}
{"url": "http://www.focus-news.net/news/2018/09/05/2563530/plovdiv-pet-uchilishta-v-obshtina-asenovgrad-shte-imat-malomerni-paralelki-prez-novata-uchebna-godina.html", "text": "Четири училища в селата и една от професионалните гимназии в Асеновград ще имат маломерни паралелки през учебната 2018/2019 година. Това съобщиха за  Радио „Фокус“ – Пловдив  от Община Асеновград. Учебните заведения с маломерни паралелки са ОУ „Отец Паисий“ в село Мулдава, ОУ „Климент Охридски“ в село Златовръх, ОУ „П. Волов“ в квартал „Долни Воден“, OУ „Отец Паисий“ в село Тополово и Професионалната гимназия по хранително-вкусови технологии „Св. Димитрий Солунски”. Общият брой на маломерните паралелки е 17. При необходим брой от минимум 16 ученика за класовете от 1-ви до 4-ти в посочените основни училища има записани не повече от 10 деца. Минимумът от 5-ти до 8-ми клас от 18 ученика не може също да бъде достигнат с близо 5 - 6 деца в клас. На последното си заседание, Общинският съвет на Асеновград взе решение да одобри посочените маломерни паралелки в училищата, като за тях бъдат осигурени допълнителни средства от бюджета на Общината. \r\nТони МИХАЙЛОВ", "date": "2018.09.05", "title": "Пловдив: Пет училища в община Асеновград ще имат маломерни паралелки през новата учебна година"}
{"url": "http://www.focus-news.net/news/2018/09/05/2563532/georgi-harizanov-politicheski-analizator-izklyucheno-e-da-se-govori-za-parlamentarna-kriza.html", "text": "Изключено e да се говори за парламентарна криза. Това каза в интервю за сутрешния блок „Добро утро, България“ на  Радио „Фокус“  политическият анализатор Георги Харизанов. Според него оставките на тримата министри може да се разглеждат като кризисен момент, но Борисов е демонстрирал и друг път, че не се страхува да се лиши от определени лица, каза още Харизанов. „В тази връзка кризисен момент около правителството съществува“, коментира политическият анализатор. „Госпожа Нинова се намира в ситуация, в която трябва да каже нещо остро. Но това, че институциите са в разпад и това, че ще има битка между Борисов и Цветанов, е твърде далеч от истината. Проблемът е, че Корнелия Нинова все повече се приближава към политическата смърт за една личност, а това се случа, когато хората започват да се шегуват с някого. Един политик, когато е критикуван и мразен, не е проблем, напротив, нормално е за хората, които не го харесват. Но вчерашните заявки на Нинова предизвикват не нещо друго, а вълна от шеги, а това е проблем за нея самата“ , обясни Георги Харизанов. Той добави, че е много трудно да се обясни защо след 10-годишно управление на ГЕРБ, все още наличието на коланите в автобусите не е въведено като задължение. „Работата на политическото ръководство в крайна сметка е да накара администрацията да работи, така че вината е на всички нива“, добави Харизанов.", "date": "2018.09.05", "title": "Георги Харизанов, политически анализатор: Изключено e да се говори за парламентарна криза"}
{"url": "http://www.focus-news.net/news/2018/09/05/2563516/dimitar-nikolov-kmet-na-burgas-bsp-e-krayna-opozitsiya-v-mestniya-parlament.html", "text": "БСП е крайна опозиция в местния парламент. Това каза кметът на Община Бургас Димитър Николов в предаването „Тази сутрин“ по  бТВ . „Много често имаме сериозни политически схватки в общинския съвет, но това е реалността. Имам още много работа и заплетени казуси в града и докато не решим тези проблеми ми е трудно да отговоря дали ще се кандидатирам за 4-ти мандат“, заяви той.  \r\nКметът на Бургас коментира и строителството в града. „Бургас е ощетен от територия. На изток е морето. На север, на юг и на запад са езерата и индустриалните зони на града. Когато има инвестиционен интерес това показва, че града е жив и перспективен. Когато имаме лимитирана територия ние сме длъжни да направим най-добра хармония между жилищата и общите зелени площи. Когато една сграда е висока, тогава остават повече места за паркиране, зелени площи, спортни площадки и т.н. Това е проблем на всички големи съвременни градове. Навсякъде около морето се строи, важно е да се спазват правилата“, каза Димитър Николов.  \r\nПопитан дали познава общинският съветник Бенчо Бенчев, кметът на Бургас отговори: „Отдавна се познаваме с г-н Бенчо Бенчев. Той отдавна е в местната политика – няколко мандата. Всички в Бургас знаят, че неговия охолен начин на живот и неговото благосъстояние идват от бизнеса.“", "date": "2018.09.05", "title": "Димитър Николов, кмет на Бургас: БСП е крайна опозиция в местния парламент"}
{"url": "http://www.focus-news.net/news/2018/09/05/2563513/babh-vzetite-probi-za-afrikanska-chuma-po-svinete-ot-3-kilometrovata-zona-okolo-s-bozveliysko-sa-otritsatelni.html", "text": "Всичките проби, взети от свинете в с. Бозвелийско, община Провадия, област Варна са изследвани в Националната референтна лаборатория за Африканска чума по свинете (АЧС), като резултатът е отрицателен за наличие на заболяването. Това съобщиха от пресцентъра на  Българската агенция по безопасност на храните (БАБХ) . Изследването потвърди констатацията от извършените клинични прегледи, че в обектите в 3-километровата зона на този етап няма наличие на заболяването. С изследването на пробите приключва първия етап от изпълнението на мерките в 3-километровата зона около констатираното първично огнище на АЧС. \r\nПродължава работата на експертите от БАБХ по извършването на клинични прегледи и вземане на проби от свинете в обектите в 10 километровата зона около с. Тутраканци.", "date": "2018.09.05", "title": "БАБХ: Взетите проби за Африканска чума по свинете от 3-километровата зона около с. Бозвелийско са отрицателни"}
{"url": "http://www.focus-news.net/news/2018/09/05/2563534/predsedatelyat-na-parlamenta-tsveta-karayancheva-nakaza-lidera-na-bsp-korneliya-ninova-sas-zabelezhka.html", "text": "Председателят на Народното събрание Цвета Караянчева отправи устна забележка на лидера на БСП Корнелия Нинова, предаде репортер на  Агенция „Фокус“ . „Г-жо Нинова, вие отправихте обвинение от една цяла парламентарна група и над 1 млн. избиратели, затова съм принудена да ви накажа по член 156 т. 2 със забележка“, каза Караянчева. \r\nЦветилена СИМЕОНОВА", "date": "2018.09.05", "title": "Председателят на парламента Цвета Караянчева наказа лидера на БСП Корнелия Нинова със забележка"}
{"url": "http://www.focus-news.net/news/2018/09/05/2563529/blagoevgrad-kabinet-za-bezplatno-i-anonimno-izsledvane-za-hivspin-shte-bade-razpolozhen-na-ploshtad-balgariya-v-sandanski.html", "text": "Кабинетът за безплатно и анонимно изследване за ХИВ/СПИН на Регионална здравна инспекция - Благоевград ще бъде разположен на площад „България“ в Сандански. Това каза за  Радио „Фокус“ - Пирин  д-р Веселка Мончева, директор на Дирекция „Надзор на заразните болести“ към РЗИ – Благоевград. Д-р Мончева припомни, че Национална лятна анти СПИН кампания стартира на 17 август, като до този момент Кабинетът е бил позициониран в Добринище, Благоевград, Симитли и Огняново. По думите ѝ предстои Кабинетът да посети Банско и Гоце Делчев, съответно на 11 и 13 септември. „Откакто през 2003 година открихме Кабинета за безплатно и анонимно изследване за ХИВ/СПИН правим тези летни анти СПИН кампании, защото през лятото младите хора са съсредоточени в плувните комплекси. Затова за тяхно удобство изнасяме кабинета на място и вместо те да идват при нас, ние отиваме при тях“, коментира експертът. \r\nНатали СТЕФАНОВА", "date": "2018.09.05", "title": "Благоевград: Кабинет за безплатно и анонимно изследване за ХИВ/СПИН ще бъде разположен на площад „България“ в Сандански"}
{"url": "http://www.focus-news.net/news/2018/09/05/2563536/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Последиците от излизането на Великобритания от структурите на Европейския съюз без сключването на споразумение, първата визита на германския външен министър Хайко Маас в Турция и повишаването на разходите за отбрана са част от основните теми, които ангажират вниманието на европейския печат.   Министърът на външните работи на ФРГ Хайко Маас пристига на двудневно посещение в Турция, където ще проведе срещи с първия дипломат на Анкара Мевлют Чавушоглу и с държавния глава на страната – Реджеп Тайип Ердоган – само три седмици преди очакваната му визита в Германия, отбелязва националният ежедневник  Die Frankfurter Allgemeine Zeitung  във водеща статия, посветена на двустранните отношения.  \r\nПосещението в Турция е първо за Маас в качеството му на германски външен министър и съвпада с фаза на леко затопляне между Берлин и Анкара след продължителен период на напрежение. В Анкара са заинтересовани от подобряване на отношенията с европейските държави, особено на фона на изострянето на тона с Вашингтон заради задържания в Турция американски пастор Андрю Брънсън. \r\nСАЩ наложиха санкции и допълнителни мита, за да издействат освобождаването на пастора. Това тласна Турция към криза. Ето защо в Анкара вероятно се надяват на политическата и финансова подкрепа на Германия, уверени са в редакцията на вестника.  \r\nГерманско-турските отношения продължават да бъдат обременявани от факта, че седем граждани на ФРГ са в турски затвори по политически причини. Маас изясни, че нормализиране на двустранните отношения може да се очаква само след освобождаването им. \r\n***  Министърът на отбраната на ФРГ  Урсула ван дер Лайен насърчава модернизацията на Бундесвера: до 2024 г. бюджета за германската армия се очаква да достигне до 57,9 милиарда евро, подчертават в редакцията на водещия австрийския ежедневни  Die Presse  в статия, посветена на темата за увеличаването на разходите за военните в Европа на фона на критиките от страна на Вашингтон.  \r\nСъгласно думите на Урсула фон дер Лайен, през следващите години Берлин ще отпусне значително повече средства за Бундесвера. Същевременно тя предупреди, че първоначално средствата ще бъдат използвани за „запълване на дупките, а не за модернизацията, която ни е необходима“.  \r\nФинансовата рамка вече бе потвърдена от федералното правителство. На следващата година, 1,3% от брутния вътрешен продукт ще бъдат инвестирани в областта на отбраната, а от 2024 г. - 1.5%. От вътрешен доклад стана ясно, че в края на този период средствата за Бундесвера трябва да възлизат на най-малко 57,9 милиарда евро годишно.  \r\nГенералният инспектор на Бундесвера е подписал съответния документ още в началото на седмицата. Той е един вид нова „Бяла книга“ за концепцията на германската армия. В нея бъдат вписани основните принципи  на германската политика за сигурност, промените в която започнаха след началото на украинската криза. В текста ще бъдат определени и нуждите на армията от персонал, въоръжение, обучение и инфраструктура, за да може да изпълнява ефективно задачите си. \r\n***   Правителственият съвет за външни работи и отбрана (KYSEA) удължи мандата на началника на Генералния щаб на Въоръжените сили, адмирал Евангелос Апостолакис, съобщава електронното издание на вестник  Kathimerini , като се позовава на изявление от кабинета на министър-председателя Алексис Ципрас. \r\nАпостолакис, който за първи път пое поста през септември 2015 г., ще работи за четвърта поредна година. \r\nИзданието припомня, че по-рано тази седмица Апостолакис се срещна с американския генерал Джоузеф Дънфорд, който беше на официално посещение в Гърция. \r\n***  Брекзит без споразумение ще постави финансите на семействата под натиск за период от няколко години, заяви ръководителят на британската централна банка Марк Карни, като потвърди, че води преговори за оставане на поста си, пише британският вестник  The Times . \r\nНапускането на Европейския съюз без споразумение ще потопи паунда и ще навреди на перспективата за икономически растеж, заявиха служители на банката пред британски депутати във вторник, оставяйки домакинствата с празен джоб. Карни предупреди, че свиването на доходите може да продължи години и че лихвените проценти може да се наложи да се вдигнат. \r\n53-годишният Карни предложи да остане на поста гуверньор и след датата си на напускане, насрочена за следващия юни. „Готов съм да направя всичко, което мога, за да насърча един гладък Брекзит и един ефективен преход в Банката на Англия“, заяви той. \r\nОт министерството на финансите се очаква потвърждение в рамките на седмица, че мандатът на канадеца ще бъде удължен. През 2013 година Карни се съгласи да изкара пет години от стандартния осемгодишен мандат, след което го удължи с още една година. Сега се очаква той да остане до 2020 година. \r\nНяколко привърженици на Брекзит в миналото призоваваха за неговата оставка заради това, което те считат като анти-Брекзит наклонност. Карни има напрегната връзка с британския премиер Тереза Мей, но източници от правителството настояха, че тя не би блокирала удължението. \r\nКарни нагази в дебата за Брекзит отново във вторник. „Ще има период на напасване, ако се движим бързо към Световната търговска организация (СТО) и е вероятно, имайки предвид скоростта на нарастване на заплатите и ефекта на инфлацията, реалното свиване на доходите да се върне сред домакинствата за период от няколко години“, заяви той пред финансова комисия. \r\nАнди Халдейн, главният икономист на Банката, заяви на същата среща, че анкетите сред бизнеса предполагат, че перспективата за сценарий без споразумение нараства. Вече има 25 процентов шанс за излизане без сделка, разкриват те, в сравнение с 20-процентова възможност година по-рано, поясни той. \r\n***", "date": "2018.09.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/09/05/2563539/kyustendil-rabotno-saveshtanie-na-nachalnite-uchiteli-ot-oblastta-shte-se-provede-v-prirodo-matematicheskata-gimnaziya.html", "text": "Работно съвещание на началните учители от областта ще се проведе в Кюстендил. Това съобщиха за  Радио „Фокус” – Кюстендил  от Сдружението на началните учители. Работното съвещание ще започне от 11.00 часа в залата на Природо-математическата гимназия в Кюстендил. На него ще присъстват начални учители, възпитатели, експерти от Районно управление на образованието. Програмата включва анализиране на резултатите от изминалата 2017/2018 учебна година. Учителите ще бъдат запознати и с промените и новостите в нормативната уредба за предстоящата нова 2018/2019 учебна година. Целта е повишаване качеството на началното образование в областта. \r\nВенцеслав ИЛЧЕВ", "date": "2018.09.05", "title": "Кюстендил: Работно съвещание на началните учители от областта ще се проведе в Природо-математическата гимназия"}
{"url": "http://www.focus-news.net/news/2018/09/05/2563531/kathimerini-udalzhiha-mandata-na-nachalnika-na-gsht-na-gartsiya.html", "text": "Правителственият съвет за външни работи и отбрана (KYSEA) удължи мандата на началника на Генералния щаб на Въоръжените сили, адмирал Евангелос Апостолакис, съобщава електронното издание на вестник  Kathimerini , като се позовава на изявление от кабинета на министър-председателя Алексис Ципрас. \r\nАпостолакис, който за първи път пое поста през септември 2015 г., ще работи за четвърта поредна година. \r\nИзданието припомня, че по-рано тази седмица Апостолакис се срещна с американския генерал Джоузеф Дънфорд, който беше на официално посещение в Гърция. .", "date": "2018.09.05", "title": "Kathimerini: Удължиха мандата на началника на ГЩ на Гърция"}
{"url": "http://www.focus-news.net/news/2018/09/05/2563535/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.05", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/05/2563538/pazardzhik-pred-okrazhniya-sad-shte-se-provede-protest-na-priyateli-i-sauchenitsi-na-16-godishnoto-momche-koeto-zagina-pri-katastrofa-predizvikana-ot-piyan-nadziratel.html", "text": "Пред Окръжния съд ще се проведе протест на приятели и съученици на 16-годишното момче, което загина при катастрофа, предизвикана от пиян надзирател. Протестът ще се състои днес в 14.00 часа пред Съдебната палата в Пазарджик, съобщиха за  Радио „Фокус“ – Пазарджик  организаторите на протеста. Основното им искане е виновникът за трагедията – 46-годишният Георги Доков, да остане в ареста. Повод за проявата стана решението на Окръжния съд в Пазарджик мъжът да бъде освободен под парична гаранция от 10 000 лева. В призивите си в социалните мрежи инициатори на проявата пишат, че той не бива да излиза на свобода, защото не се знае утре коя ще бъде следващата му жертва. Шофьорът седнал с близо 2 промила зад волана. Организаторите са връстници на убитото момче от родното му село Ивайло и от СУ „Д-р Петър Берон“, където той учеше. Младежите са ходили до дома на приятеля си, за да поканят и родителите му да се включат. Семейството обаче било посъветвано от адвокат да не се ангажира с подобни събития, тъй като те пречели на нормалното протичане на съдебния процес. Георги Доков беше пуснат от ареста под парична гаранция от 10 000 лв. Взето е разрешение от Община Пазарджик за провеждането на протеста, за който ще бъде осигурена и охрана. „Фокус“ припомня:   \r\nНа 30 август автомобилът на 46-годишният Георги Доков, управляван от него в пияно състояние, блъсна и уби на място 16-годишният Станислав Стоянов, който със свои приятели карали колела по пътя между селата Сарая и Ивайло. Доков беше тестван с дрегер, който отчете 1.58 промила и беше задържан в ареста за 72 часа. След това бе освободен под парична гаранция от 10 000лв с решение на Окръжния съд в Пазарджик. При гледането на мярката му за неотклонение се разбра, че е системен нарушител на пътя, макар повечето му документирани прегрешения да са отпреди 2012 година и с изтекла давност. Направил е пълни самопризнания за инцидента и е признал вината си. Съдия Ирина Джунева прецени, че няма опасност той да се укрие или да извърши друго престъпление, затова не му наложи исканото от прокуратурата „Задържане под стража“. \r\nАлбена ЖИЛЕКОВА", "date": "2018.09.05", "title": "Пазарджик: Пред Окръжния съд ще се проведе протест на приятели и съученици на 16-годишното момче, което загина при катастрофа, предизвикана от пиян надзирател"}
{"url": "http://www.focus-news.net/news/2018/09/05/2563527/anadolu-agency-v-turtsiya-sa-zadarzhani-56-nelegalni-imigranti.html", "text": "В егейската провинция Айдън и югозападната Мугла са задържани най-малко 56 нелегални имигранти, предава турската държавна информационна агенция  Anadolu Agency . \r\nТурската брегова охрана е локализирала групата, която се е придвижвала с гумена лодка по крайбрежието на област Кушадасъ. При операция на турската полиция и брегова охрана са идентифицирани 14 иракчани, 13 афганистанци и шестима сирийци. Всички мигранти са предадени на провинциалните власти. \r\nВ Датча, област Мугла са задържани 23 нелегални имигранти, открити в лодка, движеща се към гръцкия остров Кос. Те са транспортирани в района с ван. \r\nСилите за сигурност са задържали и четирима турски граждани, обвинени в трафик на мигранти от сирийски, палестински и сомалийски произход. \r\nТурция е главен път за нелегални мигранти, опитващи да се придвижат към Европа. Този процес се засили под влияние на гражданската война в Сирия, започнала през 2011 г.", "date": "2018.09.05", "title": "Anadolu Agency: В Турция са задържани 56 нелегални имигранти"}
{"url": "http://www.focus-news.net/news/2018/09/05/2563541/obshtina-sliven-shte-se-vklyuchi-v-kampaniyata-da-izchistim-balgariya-zaedno.html", "text": "За седма поредна година община Сливен ще се включи в кампанията „Да изчистим България заедно“, съобщиха от  Община Сливен . Тя е най-мащабната доброволческа инициатива у нас, свързана с опазването на околната среда. Целите й са България да се съхрани чиста в дългосрочен план. \r\nАкцент в кампанията е Денят на голямото почистване, което тази година ще се проведе на 15 септември от 9.30 часа. \r\nЗа организираните групи доброволци ще бъдат осигурени чували. Те могат да ги получат в стая № 27 в Общината, в дните от 10 до 14 септември – от 10.30 ч. до 11.30 ч. и от 15.00 до 16.00 часа. \r\nПрепоръчаните места за почистване са района около долна лифтена станция, Кръстова чешма, населената част в местността Карандила, местностите Моллова кория, Абланово, Селището, Батмиш – гората до пътя за пречиствателната станция за питейни води. Други места, предвидени за почистване са паркът Хамам баир, парк „Свети Георги“, междублоковите пространства и зелените площи в град Сливен. Списъкът с местата за почистване не е окончателен и може да бъде допълван от желаещи да се включат в кампанията. Почистени места могат да бъдат отбелязани на интерактивната карта на сайта на инициативата – daizchistim.bg., да се приложат снимки преди/след, да се отбележи името на организацията, броят на доброволците и почистената от тях площ. \r\nЗа да бъде ефективна организацията по натоварване и извозване на събраните отпадъци от почистването, е необходимо пълните чували да се оставят до най-близкия контейнер за битови отпадъци, а за мястото и района се уведомява дежурен Община Сливен на тел. 044/611 136. \r\nОбщина Сливен призовава всички граждани, училища и ведомства да станат доброволци и да се включат в тазгодишната кампания.", "date": "2018.09.05", "title": "Община Сливен ще се включи в кампанията „Да изчистим България заедно“"}
{"url": "http://www.focus-news.net/news/2018/09/05/2563543/blagoevgrad-rayonnata-prokuratura-predadena-sad-zhena-za-pritezhanie-i-prodazhba-na-tsigari-bez-banderol.html", "text": "Районна прокуратура – Благоевград е внесла за разглеждане в съда обвинителен акт срещу С.С. за притежание и продажба на цигари без бандерол. Това съобщиха от пресцентъра на  Апелативна прокуратура - София . Около 17.30 ч. на 23.08.2018 г., в района на Градската градина в гр. Благоевград, обвиняемата С. продала акцизни стоки без бандерол – 10 кутии цигари марка „Premium Quality“ на обща стойност 75 лева. Освен това в дамската чанта тя носела още 7 кутии цигари без бандерол с различни марки. По-голямата част от държаната от обвиняемата незаконна стока – 611 кутии цигари, били укрити от нея в мазе към апартамент на ул. „Стефан Стамболов“ в града. Общата стойност на продадените и държани цигари без бандерол възлиза на 4710 лева, а дължимият акциз е в размер на 2 549.68 лева.  \r\nПредстои съдът да насрочи разпоредително заседание по делото срещу С.С.", "date": "2018.09.05", "title": "Благоевград: Районната прокуратура предадена съд жена за притежание и продажба на цигари без бандерол"}
{"url": "http://www.focus-news.net/news/2018/09/05/2563542/rayonna-prokuratura-slivnitsa-priklyuchi-sedemnadeset-nakazatelni-proizvodstva-za-nezakonno-preminavane-na-granitsata-na-stranata.html", "text": "Районна прокуратура – Сливница приключи седемнадесет наказателни производства за незаконно преминаване на границата на страната. Това съобщиха от пресцентъра на  Апелативна прокуратура - София . Около 00.15 часа на 31 август 2018 г. в землището на село Долна Невля, община Драгоман, група от 21 лица – иракски граждани, направили опит да преминат през границата на страната от България в Сърбия. Сред тях имало 5 жени, 11 мъже, 3 малолетни деца и едно непълнолетно. Деянието останало недовършено поради задържането им от служители на ГПУ – Калотина на около 50 метра от 308А гранична пирамида.  \r\nНа същия ден под ръководството и надзора на Районна прокуратура - Сливница са били образувани 17 наказателни производства. Чужденците били привлечени в качеството на обвиняеми за незаконно излизане през границата на страната не през определените за това места. Двама от тях – съпрузи, извършили престъплението при условията на повторност.  \r\nС постановление на наблюдаващия прокурор обвиняемите са били задържани за срок до 72 часа. Малолетните деца са били настанени в социален дом в гр. София.  \r\nРайонна прокуратура – Сливница е сключила споразумения със защитниците на подсъдимите чужди граждани, които съдът е одобрил. Петнадесет от тях са с условни наказания „лишаване от свобода“ с тригодишен изпитателен срок, а за съпрузите, извършили престъплението повторно, то е ефективно. Спрямо тях съдът е привел в изпълнение наказанието, наложено им по предходното осъждане за същото престъпление.  \r\nОдобрените от съда споразумения имат характера на влязла в сила присъда.", "date": "2018.09.05", "title": "Районна прокуратура – Сливница приключи седемнадесет наказателни производства за незаконно преминаване на границата на страната"}
{"url": "http://www.focus-news.net/news/2018/09/05/2563545/dobrich-zachestili-sa-podadenite-signali-ot-grazhdani-za-mnimi-organizatori-na-sabitiya-i-izlozheniya.html", "text": "Зачестили са сигнали на граждани в Общината и полицията за мними организатори на събития и изложения. За това съобщи Петър Енев, директор на Дирекция „Икономическо развитие и европейски фондове“ в Община град Добрич, предаде кореспондент на  Радио „Фокус” – Варна . Според Енев, представяйки се за организатори на различни събития, тези граждани събират оферти в парични изражения. „Искам да подчертая, че Общината няма нищо общо с такива лица. Организираните мероприятия стават единствено и само със заповед и регламент, определени от Общината и през съответните канали за комуникация през Центъра за обслужване на клиенти. Мероприятията се обявяват предварително и намират своето място в календара на Общината“, посочи Петър Енев. Той допълни, че волята на Община град Добрич е да се разпространи информацията за това, за да не биват подвеждани гражданите, попадайки в престъпни схеми.  \r\nЖулиета НИКОЛОВА", "date": "2018.09.05", "title": "Добрич: Зачестили са подадените сигнали от граждани за мними организатори на събития и изложения"}
{"url": "http://www.focus-news.net/news/2018/09/05/2563537/stefan-chaykov-bivsh-predsedatel-na-us-na-api-pochti-nyama-evropeyska-darzhava-koyato-da-e-bez-tol-sistema.html", "text": "Почти няма европейска държава, която да няма тол система. Това каза бившият председател на УС на АПИ и и консултант на Световната банка за въвеждането на тол системата Стефан Чайков в интервю за  Агенция „Фокус“  за ползите от въвеждането на тол системата. „Само на първо четене мога да изброя Австрия, Германия, Словакия, Белгия, Словения, Унгария, Полша и още редица други. Ефектът навсякъде е основно в увеличение на обема на средства за ремонт и поддържане на съществуващата инфраструктура и респективно по-доброто качество на пътищата в съответните държави“, допълни той.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.05", "title": "Стефан Чайков, бивш председател на УС на АПИ: Почти няма европейска държава, която да е без тол система"}
{"url": "http://www.focus-news.net/news/2018/09/05/2563548/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-chestvane-denyat-na-saedinenieto-na-balgariya-na-6-ti-septemvri.html", "text": "Въвежда се временна организация на движението във връзка с честване Денят на Съединението на България на 6-ти септември. Това съобщиха от пресцентъра на  Общината . Във връзка с подготовката и реализацията на събитията от програмата за тържественото честване ще бъде създадена следната временна организация на движението на МПС, както следва: \r\n-За времето от 10,00 до 12,00 ч. за движение ще бъде затворена улица \"Васил Левски\" в участъка между кръстовището с ул. \"Христо Ботев\"  до кръстовището с ул. \"Цар Освободител\"; \r\n- За времето от 21,15 до 22,00 ч. за движение ще бъде затворен площад \"Цар Асен I\", както и прилежащите му улици : \"Иван Вазов\", Никола Пиколо\", \"Свети Климент Охридски\".", "date": "2018.09.05", "title": "Велико Търново: Въвежда се временна организация на движението във връзка с честване Денят на Съединението на България на 6-ти септември"}
{"url": "http://www.focus-news.net/news/2018/09/05/2563547/vratsa-rayonna-prokuratura-kozloduy-iska-osvobozhdavane-ot-nakazatelna-otgovornost-na-politseyski-sluzhitel-podsadim-za-prichinyavane-na-telesna-povreda.html", "text": "Районна прокуратура – Козлодуй е внесла в Районен съд – Оряхово предложение за освобождаване от наказателна отговорност спрямо обвиняемия Ц.С. и да му бъде наложено административно наказание. Това съобщиха от пресцентъра на  Апелативна прокуратура - София . Към месец юни 2017 г. обвиняемият С. заемал длъжността „полицейски инспектор“ в участък Мизия към РУ - Оряхово при ОДМВР - Враца. Служебните му задължения включвали работа по противодействие на престъпността, опазването на обществения ред и превенция, като е бил включен в екип за разкриване на извършители на кражби и издирване на инкриминирани вещи. На 21 юни 2017 г. в сградата на РУ на МВР - Оряхово, той нанесъл побой на задържан, за който имало данни, че е извършил кражба, като му причинил лека телесна повреда. За това деяние служителят на реда е бил привлечен към наказателна отговорност. Предстои делото да продължи в съда.", "date": "2018.09.05", "title": "Враца: Районна прокуратура – Козлодуй иска освобождаване от наказателна отговорност на полицейски служител, подсъдим за причиняване на телесна повреда"}
{"url": "http://www.focus-news.net/news/2018/09/05/2563540/valcho-cholakov-oblasten-upravitel-na-burgas-reshenieto-na-obs-tsarevo-za-zastroyavane-na-22-dekara-v-mestnostta-silistar-ne-e-saglasuvano-s-riosv-kakto-povelyava-zakonat.html", "text": "Решението на Общинския съвет в Царево за застрояване на 22 декара в местността Силистар, това задание за подробен устройствен план не е предварително съгласувано с РИОСВ, така както повелява Законът за устройство на територията. Това каза областният управител на Бургас Вълчо Чолаков в предаването „Тази сутрин“ по  БТВ \r\nПо думите му Областна администрация Бургас осъществява контрол по законосъобразност на решенията на Общинския съвет на територията на областта. „За мен е нормално премиерът Борисов като политик да обърне внимание на това, което обществото силно го боли в момента и да даде насоки на своята администрация как да действа“ посочи той. Според него Областната администрация в Бургас обръща внимание на всички въпроси, които поставя Областният съвет. „Премиерът даде указания на Областния управител да действа законосъобразно. „Той ми се обади от главния секретар на Министерския съвет и ми каза да открия какви са нередностите по проекта и ако не отговарят на закона трябва да бъдат спрени,“ обясни той. По думите му освен от министър-председателя е получил писма от прокуратурата, МРРБ и РИОСВ Бургас. „Лично аз инициирах събиране на група, за да решим проблема във връзка с преминаване,“ каза областният управител на Бургас.  \r\nСпоред него проблемът може да се реши по два начина. Като се направи парцеларен план, ако територията на е урбанизирана или план за регулация с отчуждаване ако територията е урбанизирана. „Редът, по които е тръгнал Общинският съвет „Царево“ е неправилен“, изтъкна той. По думите му от Общински съвет имат пропуск в това отношение. Той смята, че в случаите, в които се бърза или има огромен обществен интерес това да се случи или има някакви други причини зад това, а общественият интерес е обратен в случая, защото хората не искат да има застроено вилно селища в местността Силистар. „Преминаването през частни терени е само през този имот, за които оспорихме решението на Общинския съвет“ уточни още Чолаков. \r\nНа въпрос дали на плажа „Корал“ ще има застрояване, той отговори, че не вижда вариант на „Корал “да има строителство. По думите му това решение отново зависи от Общинската администрация. Това, което зависи от мен, аз няма да допусна нито едно закононесъобразно решение.", "date": "2018.09.05", "title": "Вълчо Чолаков, областен управител на Бургас: Решението на ОбС-Царево за застрояване на 22 декара в местността Силистар не е съгласувано с РИОСВ, както повелява законът"}
{"url": "http://www.focus-news.net/news/2018/09/05/2563533/kamarata-na-avtomobilnite-prevozvachi-v-balgariya-se-obyavi-protiv-ostavkata-na-ministar-ivaylo-moskovski.html", "text": "Камарата на автомобилните превозвачи в България се обяви против оставката на министър Ивайло Московски. Това се посочва в позиция на Камарата по повод подадената оставка на Московски след тежката катастрофа край Своге, съобщиха от пресцентъра на  Камарата на автомобилните превозвачи . „Подаването на оставка от господин Ивайло Московски е един достоен акт на един достоен човек. Въпреки проблемите свързани с Министерство на транспорта, информационните технологии и съобщенията по времето, в което господин Московски беше министър на транспорта, информационните технологии и съобщенията, той остава професионалист, който винаги се е стремял да бъде коректен с бранша. \r\nМосковски се доказа и като човек, който може да защитава интересите на българските превозвачи в Европа, покрай проблемите с „Пакет за мобилност 1“ и „Пакет за мобилност 2“, които далеч не са приключили. Смятаме, че неговите контакти и познания в тази област ще липсват на българските превозвачи в предстоящите тежки преговори и „битки“ относно т.н. закон „Макрон“, посочват още от Камарата. \r\nСпоред тях основен проблем в структурата на Министерство на транспорта, информационните технологии и съобщенията по времето на Московски е липсата на административен капацитет и подготвени кадри за длъжностите към ведомството, нещо което се наблюдава и в други държавни и частни структури. „С оглед горното се назначават крайно неподходящи хора, които и към днешна дата са на длъжности в Министерството и които наравно с господин Московски могат и следва да поемат политическа и морална отговорност. Отчитайки дори и допуснатите грешки от господин Московски, той ще остане министър, който винаги е бил отворен към превозвачите и се е отнасял с разбиране към проблемите ни“, се посочва още в позицията на Камарата.", "date": "2018.09.05", "title": "Камарата на автомобилните превозвачи в България се обяви против оставката на министър Ивайло Московски"}
{"url": "http://www.focus-news.net/news/2018/09/05/2563549/api-do-1700-chasa-shte-bade-ogranicheno-dvizhenieto-v-izprevarvashtata-lenta-pri-km-24-avtomagistrala-maritsa-v-posoka-plovdiv-poradi-remontni-deynosti.html", "text": "До 17.00 часа днес ще бъде ограничено движението в изпреварващата лента при км 24 в посока Пловдив на автомагистрала „Марица“ поради ремонтни дейности на ограничителни системи (мантинели). Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки пътната сигнализация.", "date": "2018.09.05", "title": "АПИ: До 17.00 часа ще бъде ограничено движението в изпреварващата лента при км 24 автомагистрала „Марица“ в посока Пловдив поради ремонтни дейности"}
{"url": "http://www.focus-news.net/news/2018/09/05/2563551/vratsa-mazh-poluchi-10-mesetsa-zatvor-s-3-godishen-izpitatelen-srok-za-iznudvane-chrez-sotsialna-mrezha-i-telefonni-obazhdaniya.html", "text": "По споразумение между Районна прокуратура – Враца и защитата на подсъдимия И.Ц. му е определено наказание в размер на десет месеца „Лишаване от свобода“ с 3-годишен изпитателен срок за извършено от изнудване чрез социална мрежа и телефонни обаждания. Това съобщиха от пресцентъра на  Апелативна прокуратура - София . И.Ц. е бил привлечен към наказателна отговорност за това, че в рамките на два дни през месец януари 2018 г. принуждавал друго лице да се разпореди с парична сума в размер на 2 999 лева. Чрез изпращане на текстови съобщения в социалната мрежа „Фейсбук“ и с телефонни обаждания, заплашил пострадалото от действията му лице с разгласяване на позорящи обстоятелства.  \r\nПодсъдимият се е признал за виновен е се е съгласил да му бъде наложено наказание за изнудване.", "date": "2018.09.05", "title": "Враца: Мъж получи 10 месеца затвор с 3-годишен изпитателен срок за изнудване чрез социална мрежа и телефонни обаждания"}
{"url": "http://www.focus-news.net/news/2018/09/05/2563553/nebi-bozov-kmet-na-obshtina-sarnitsa-hotelite-i-bazite-v-sarnitsa-sa-iztsyalo-zapalneni-za-poreditsata-pochivni-dni.html", "text": "Хотелите и базите в Сърница са изцяло запълнени за поредицата почивни дни, които предстоят този месец. Това каза за  Радио „Фокус” – Пазарджик , кметът на Община Сърница Неби Бозов. „Заради хубавото време туристическият сезон в района продължава с пълна сила и през месец септември. Резервациите в голяма част от местата за настаняване бяха направени предварително и наистина всичко е запълнено. През това лято хотелиерите отчетоха много успешен сезон, като в Сърница идват и все повече чуждестранни туристи, особено от Турция”, коментира кметът. Според него Сърница е все по-предпочитана дестинация заради разположението на града около язовир Доспат, подобрената през последните години инфраструктура и увеличените хотелски бази и къщи за гости. \r\nРадослава МУРДЖЕВА", "date": "2018.09.05", "title": "Неби Бозов, кмет на Община Сърница : Хотелите и базите в Сърница са изцяло запълнени за поредицата почивни дни"}
{"url": "http://www.focus-news.net/news/2018/09/05/2563554/blagoevgrad-blizo-400-rasteniya-kanabis-sa-otkriti-pri-spetsializirana-politseyska-operatsiya-na-teritoriyata-na-obshtina-sandanski.html", "text": "Близо 400 растения канабис са открити при специализирана полицейска операция на територията на община Сандански. Това съобщиха от  ОДМВР - Благоевград . Акцията е проведена на 4 септември 2018 г. от полицейски служители на РУ - Сандански и е по линия на противодействие на производството, съхранението и разпространението на наркотични вещества. В местността Шемница в землището на с. Кашина са открити засадени около 52 тревисти растения с общо тегло около 108 килограма, реагиращи положително на канабис. В местността Рибарниците в землището на с. Дамяница са открити засадени около 56 тревисти растения с общо тегло около 392 килограма, реагиращи положително на канабис.  В местността Хойната в землището на с. Бождово са открити засадени около 283 тревисти растения с общо тегло около 2 100 килограма, реагиращи положително на канабис. За случаите е уведомена РП - Сандански. Образувани са досъдебни производства. Работата продължава.", "date": "2018.09.05", "title": "Благоевград: Близо 400 растения канабис са открити при специализирана полицейска операция на територията на община Сандански"}
{"url": "http://www.focus-news.net/news/2018/09/05/2563544/poseshtenieto-na-general-dzhouzef-danford-v-gartsiya-sasht-se-interesuvat-ot-po-shirokoto-izpolzvane-na-voenni-bazi-i-pristanishta-v-stranata.html", "text": "САЩ се интересуват от по-широкото използване на военни бази и пристанища на територията на  Гърция. Това стана ясно след срещата между председателя на Съвета на началник-щабовете на Въоръжените сили на САЩ генерал Джоузеф Дънфорд и гръцкия му колега адмирал Евангелос Апостолакис, съобщава електронното издание на вестник  Kathimerini . \r\n„Ако погледнете текущите операции в Либия, Сирия, потенциалните операции в Средиземно море и географското положение на Гърция, възможностите тук са много значими“, заяви генерал Дънфорд пред уебсайта Military Times, цитиран от изданието.  \r\nВсе още не са посочени конкретни бази, към които САЩ проявяват интерес, но според оценки на генерал Къртис Скапароти, главнокомандващ на силите на САЩ в Европа, има няколко възможности, които да намерят реализация през следващите пет години. \r\n„Това са дискусии, които генерал Скапароти и други водят в момента, обмисля се къде в региона да бъдат разположени сили през следващите пет до 10 години\", разкрива източник от военните кръгове.  \r\nСАЩ се стремят да засилят търговското и военно сътрудничество с Гърция. Същевременно отношенията на Вашингтон с Анкара и Москва са напрегнати, но по думите на Дънфорд, американският интерес към гръцките бази не е обвързан с напрежението между САЩ и Турция. Той допълни, че САЩ ще продължат да използват военновъздушната база в Инджерлик в Южна Турция. .", "date": "2018.09.05", "title": "Посещението на генерал Джоузеф Дънфорд в Гърция: САЩ се интересуват от по-широкото използване на военни бази и пристанища в страната"}
{"url": "http://www.focus-news.net/news/2018/09/05/2563556/chez-razpredelenie-podobryava-elektrozahranvaneto-v-dobroslavtsi-novi-iskar-voluyak-i-mirovyane-chrez-distantsionno-obsluzhvani-elektromeri.html", "text": "ЧЕЗ Разпределение България инсталира дистанционно обслужвани електромери в Доброславци, Нови Искър, Волуяк и Мировяне, част от Столична община. Това съобщиха от пресцентъра на  ЧЕЗ . В резултат ще се подобри сигурността и качеството на електрозахранването в района. Автоматизираната система ще позволява дистанционно отчитане на изразходваната електроенергия, ще следи натоварването на мрежата и нивото на подаваното напрежение, честотата и продължителността на прекъсванията и други параметри. Това ще доведе до възможности за повишаване на качеството и надеждността на електрозахранването на клиентите и процеса на обслужването им, което пряко ще повлияе и на клиентската удовлетвореност. \r\nИнсталирането на електромерите ще продължи в периода 10 - 14 септември. Не е предвидено изключване на електрозахранването едновременно за голям брой потребители. Кратковременно прекъсвания се налагат само за индивидуалните монтажи на електромерите, като монтирането ще се изпълнява между 8.00 и 19.15 часа. Дейността се извършва от техници с необходимата квалификация и опит и е за сметка на дружеството.", "date": "2018.09.05", "title": "ЧЕЗ Разпределение подобрява електрозахранването в Доброславци, Нови Искър, Волуяк и Мировяне чрез дистанционно обслужвани електромери"}
{"url": "http://www.focus-news.net/news/2018/09/05/2563558/vidin-v-5-naseleni-mesta-ot-oblastta-shte-bade-narusheno-vodopodavaneto-zaradi-avarii.html", "text": "В 5 населени места във Видинска област ще бъде нарушено водоподаването, съобщиха от  водоснабдителното дружество . Причините са аварии по водопроводната мрежа. В село Плакудер водоподаването ще бъде спряно от 10.00 до 12.00 часа заради отстраняване авария на уличен водопровод Ф80, в град Дунавци отново заради авария на уличен водопровод водоподаването ще бъде спряно в квартал \"Гурково\" до 15.00 часа. Жителите на селата Бела и Раковица няма да имат вода до 14.00 часа заради отстраняване на аварии, а в село Боровица водоподаваенто ще спре до 16.00 часа.", "date": "2018.09.05", "title": "Видин: В 5 населени места от областта ще бъде нарушено водоподаването заради аварии"}
{"url": "http://www.focus-news.net/news/2018/09/05/2563559/blagoevgrad-20-godishna-zhena-e-stanala-zhertva-na-telefonna-izmama-sas-sumata-ot-2-250-leva.html", "text": "20-годишна жена е станала жертва на телефонна измама със сумата от 2 250 лева. Това съобщиха от  ОДМВР - Благоевград . Сигналът за измамата е подаден в 1 РУ - Благоевград от 20-годишната жена. Тя съобщила за това, че на 4 септември 2018 г. е била въведена в заблуждение, че съдейства на полицейски служители за залавяне на телефонни измамници, в резултат на което ѝ е нанесена щета на приблизителна стойност около 2 250 лева. По случая е образувано досъдебно производство.", "date": "2018.09.05", "title": "Благоевград: 20-годишна жена е станала жертва на телефонна измама със сумата от 2 250 лева."}
{"url": "http://www.focus-news.net/news/2018/09/05/2563546/stefan-chaykov-bivsh-predsedatel-na-us-na-api-direktivite-na-evropeyskata-komisiya-predvizhdat-podobna-sistema-da-se-vavede-za-vsichki-vidove-prevozni-sredstva.html", "text": "Директивите на Европейската комисия предвиждат подобна система да се въведе за всички видове превозни средства. Това каза бившият председател на УС на АПИ и и консултант на Световната банка за въвеждането на тол системата Стефан Чайков в интервю за  Агенция „Фокус“  за ползите от въвеждането на тол системата. „На този етап леките автомобили в България ще продължават да заплащат винетна такса в същия размер, в който е заплащана до сега. Единственото предимство и промяна, която се прави със закона е, че вече няма да има хартиени стикери, а регистрацията и заплащането на винетната такса ще става по електронен път“, допълни той.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.05", "title": "Стефан Чайков, бивш председател на УС на АПИ: Директивите на Европейската комисия предвиждат подобна система да се въведе за всички видове превозни средства"}
{"url": "http://www.focus-news.net/news/2018/09/05/2563560/plovdiv-zhitelite-na-dve-sela-ot-oblastta-sa-s-narusheno-vodopodavane-zaradi-avarii.html", "text": "Жителите на две села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от пресцентъра на водоснабдителното дружество, обслужващо областта. Без вода днес са населените места Избеглии и Старосел. Не е посочен краен срок за възстановяване на нормалното водоподаване към засегнатите абонати. Нарушено е водоподаването и към Втора вилна зона в село Храбрино, заради подмяна на водомер. Живущите и почиващите в района ще са без вода до 13.00 часа днес. \r\nЕкипите на водоснабдителното дружество отстраняват и няколко аварии, възникнали на територията на градовете Асеновград, Хисаря и Пловдив. Нарушено е водоподаването към домакинствата в кварталите „Запад“ и „Св. Георги“ в Асеновград, както и към живущите в района на ул. „Белите брези“ в град Хисаря, където се извършва подмяна на пожарен хидрант. Без вода за неопределен период от време са и домакинствата в района на улиците „Бисер“ и „Асен Златаров“ в Пловдив, както и живущите в района на бул. „Дунав“ в града. \r\nТони МИХАЙЛОВ", "date": "2018.09.05", "title": "Пловдив: Жителите на две села от областта са с нарушено водоподаване заради аварии"}
{"url": "http://www.focus-news.net/news/2018/09/05/2563561/haskovo-v-obshtinata-shte-se-provede-preskonferentsiya-vav-vrazka-sas-spechelen-proekt-po-programa-evropa-za-grazhdanite.html", "text": "В Общината ще се проведе пресконференция във връзка със спечелен проект по програма „Европа за гражданите“. Това съобщиха от пресцентъра на  Община Хасково . Пресконференцията ще се състои на 7 септември от 9.00 часа в залата на втория етаж на Общината. Темата е спечеленият проект „Европа - наследство и бъдеще“ от Община Хасково, финансиран от Европейската комисия по програма „Европа за гражданите“. По този проект в Хасково за празника на града пристигат около 200 гости от четири европейски страни. Те ще имат редица съвместни инициативи, за които ще бъде дадена повече информация на пресконференцията.", "date": "2018.09.05", "title": "Хасково: В Общината ще се проведе пресконференция във връзка със спечелен проект по програма „Европа за гражданите“"}
{"url": "http://www.focus-news.net/news/2018/09/05/2563555/vitsepremierat-krasimir-karakachanov-predi-da-izlyazat-rezultatite-ot-razsledvaneto-na-intsidenta-kray-svoge-ne-tryabva-da-se-priemat-ostavkite-na-ministrite.html", "text": "Преди да излязат резултатите от разследването на инцидента край Своге, не трябва да се приемат оставките на министрите. Това каза пред журналисти в Народното събрание вицепремиерът Красимир Каракачанов, предаде репортер на  Агенция „Фокус“ . \r\nНа въпрос с оглед предстоящото гласуване на оставките дали се притеснява, че отново ще трябва да сложи синята каска, Каракачанов отговори: „Не се притеснявам. Има ли диалог – значи има и разбирателство. Няма ли нормален диалог, ако всеки реагира както и когато намери за нужно, се получават подобни разминавания“. \r\nНа въпрос дали ще влязат три оставки в парламента в понеделник, той отговори: „Не знам. Аз изразих своето мнение – преди да излезе разследването и да се види каква е истинската причина, не трябва да се приемат оставките. Ако излезе, че грешката е изцяло на шофьора… Все пак става дума за едни министри, които могат да бъдат защитени, ако погледнем тяхната работа. Ако тези оставки бъдат внесени, би следвало те да бъдат подкрепени“, каза още Каракачанов. \r\nНа въпрос дали се опитва да тушира напрежението между Волен Сидеров и Валери Симеонов, той отговори: „Не ми е работа да туширам никакво напрежение. Гледам да внеса повече спокойствие.Трябва да има диалог не само в малката, но и в голямата коалиция. Редно беше да бъдем информирани за оставките, а не да научаваме за тях от медиите“. \r\nЦветилена СИМЕОНОВА", "date": "2018.09.05", "title": "Вицепремиерът Красимир Каракачанов: Преди да излязат резултатите от разследването на инцидента край Своге, не трябва да се приемат оставките на министрите"}
{"url": "http://www.focus-news.net/news/2018/09/05/2563562/d-r-emiliya-baeva-zam-kmet-na-dobrich-remontite-v-obshtinskite-detski-gradini-prodalzhavat.html", "text": "Ремонтите в общинските детски градини продължават и причина за това е фактът, че през лятото те работиха по график със сборни групи за улеснение на родителите. Това каза в предаването „Всички в час“ на  Радио „Фокус“  зам.-кметът „Хуманитарни дейности“ д-р Емилия Баева. Днес изтича срокът, в който директорите на детски градини трябва да представят обобщена и окончателна информация за тези дейности. Д-р Баева съобщи, че единствено в Професионалната гимназия по ветеринарна медицина (ПГВМ) в Добрич учебната година няма да започне в сградата, тъй като там продължават строително-монтажните работи по проект на Община град Добрич. Основната цел на проекта е да се създадат условия за модерна образователна услуга чрез подобряване на образователната инфраструктура в професионалната гимназия, която е единствена за Североизточна България и в която се обучават ученици от седем области. Във всички останали училища в града учебната година ще започне нормално. В ПГВМ учебната програма ще се осъществява в друга сграда временно. „Ремонтирани са части на покриви на три детски ясли, а до края на тази седмица ще бъдат завършени ремонтите на покриви на две детски градини – 24 и 32\", съобщи зам.-кметът. На ЦДГ №32 е сменена дограма, ремонти на вътрешни помещения са направени на всички общински детски градини. „Искам да кажа най-отговорно, че по фасадите има много да се работи. Тази година успяхме да направим цялата фасада на ЦДГ №20. Там на 20 септември ще направим официално откриване. Директорът и децата желаят да ни поздравят. Много пъти съм казвала, че искам детските градини да грейнат. Тази градина грейна. Продължаваме, в момента се работи в ЦДГ №17, надявам се ремонтът да приключи и там“, каза д-р Емилия Баева. Тя допълни, че има забавяне на дейностите първо заради дъждовете през юли, после заради големите жеги през август. \r\nЖулиета НИКОЛОВА", "date": "2018.09.05", "title": "Д-р Емилия Баева, зам.-кмет на Добрич: Ремонтите в общинските детски градини продължават"}
{"url": "http://www.focus-news.net/news/2018/09/05/2563563/sport-diskvalifitsiraha-dve-ruski-lekoatletki-zaradi-doping.html", "text": "Руските лекоатлетки Мария Абакумова и Татяна Лебедева бяха наказани за допинг нарушения след повторни проверки на пробите от Олимпийските игри в Пекин през 2008 година и от Световното първенство по лека атлетика в Дегу през 2011 година. Това става ясно от съобщение на на антикорупционния лекоатлетически орган.  \r\n32-годишната копиехвъргачка Абакумова е дисквалифицирана за срок от четири години, считано от 18 май 2016 година. Резултатите на спортистката от 21 август 2008 година до 20 август 2012 година са анулирани.  \r\nСъстезателката по скок на дължина Татяна Лебедева е дисквалифицирана за две години, считано от 12 август 2008 година. Нейните отличия също са анулирани.", "date": "2018.09.05", "title": "Спорт: Дисквалифицираха две руски лекоатлетки заради допинг"}
{"url": "http://www.focus-news.net/news/2018/09/05/2563564/ministar-krasimir-valchev-predstoi-obshtestvenite-saveti-da-stanat-aktivno-deystvashti-organi-vav-vse-poveche-uchilishta.html", "text": "Предстои обществените съвети да станат активно действащи органи във все повече училища. Това каза министърът на образованието и науката Красимир Вълчев по време на днешния парламентарен контрол в Народното събрание, предаде репортер на  Агенция „Фокус“ . \r\n„Трябва ли да има обществен съвет или не  - да, имаме нужда от това взаимодействие, имаме нужда от участие на родителите във вземането на решения на училищно ниво, имаме нужда да изградим ефективни общности около училищата. Следващото е как да подобрим тази организация. В правилника за дейността на обществения съвет има задължения всички процедури да бъдат публикувани и всички родители да бъдат уведомени за събранията, на които ще бъдат избрани техните представители. Разбира се, че няма как да гарантираме, че във всички образователни институции винаги това ще става по най-ефективния начин. Но всеки процес в началото е труден, но с времето обществените съвети ще бъдат ефективно действащи органи във все повече училища“, коментира Вълчев. \r\nТой обясни, че като министър се старае да говори с максимално много представители на образователната общност, за да чуе повече мнения. „Но не трябва да се изкушаваме да използваме тази линия на противопоставяне на родителите и учителите, а да говорим за партньорство. И да създадем доверие към обществените съвети, че могат да дадат най-доброто мнение по чисто професионалните въпроси. Но участието на родителите е задължително, особено когато става въпрос за теми, свързани с организацията на учебния процес“, коментира Вълчев и посочи, че обществените съвети ще бъдат активно действащи органи във все повече училища. \r\nЦветилена СИМЕОНОВА", "date": "2018.09.05", "title": "Министър Красимир Вълчев: Предстои обществените съвети да станат активно действащи органи във все повече училища"}
{"url": "http://www.focus-news.net/news/2018/09/05/2563567/kyustendil-v-uchilishtata-na-teritoriyata-na-grada-se-provezhdat-predvaritelni-roditelski-sreshti-vav-vrazka-s-predstoyashtata-uchebna-godina.html", "text": "Във връзка с предстоящата учебна година училищата в Кюстендил се провеждат предварителни родителски срещи. Това каза пред  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. По думите ѝ провеждането на тези родителски срещи и по инициатива на училищните ръководства и в зависимост от вида на учебното заведение – основно или гимназия. Приоритетно се провеждат срещи с родителите на ученици от новите класове в учебните заведения. На първите родителски срещи се обсъждат някои важни организационни и други въпроси преди началото на учебната 2018/2019 година. Голяма част от училищата провеждат и дни на отворените врати. В рамките на тази инициативата първокласниците предварително се запознават с класните си ръководители, влизат в стаите за обучение и занимания по интереси. \r\nВенцеслав ИЛЧЕВ", "date": "2018.09.05", "title": "Кюстендил: В училищата на територията на града се провеждат предварителни родителски срещи във връзка с предстоящата учебна година"}
{"url": "http://www.focus-news.net/news/2018/09/05/2563566/veliko-tarnovo-obshtina-svishtov-nabira-kandidati-za-uchastie-v-initsiativata-da-izchistim-balgariya-zaedno-srokat-za-zapisvane-e-do-12-septemvri.html", "text": "Общината набира кандидати за участие в инициативата „Да изчистим България заедно“, срокът за записване е до 12 септември. Това съобщиха за  Радио „Фокус“ – Велико Търново  от Община Свищов. Почистването ще се случи на 15 септември, за когато е насрочена и националната кампания. Акцент в инициативата ще е Денят на голямото почистване, най-голямата гражданска инициатива в света – World clean up day 2018. В срок до 12 септември всеки желаещ може да заяви своето участие в сградата на Общината, като посочи територията, която ще почиства, лице за контакт, както и да предостави информация за броят на участниците. \r\nОбщина Свищов е подготвила прецизна организация, като в определените райони ще има представители на общинската администрация със задача да координират групите доброволци по почистването. Ще бъдат осигурени чували за смет, ръкавици, както и техника за извозване на отпадъците за всички включили се доброволци. \r\nЗа контакти с Общината по въпросите за кампанията „Да изчистим България заедно“ може да се обръщате към: Любомира Петрова – тел. 0631/ 60 949; Стоян Парашкевов – тел. 0631/ 68 144; 0886/431 142; Янка Николова – тел. 0631/ 68 119. \r\nЛуиза ТРАНЧЕВА", "date": "2018.09.05", "title": "Велико Търново: Община Свищов набира кандидати за участие в инициативата „Да изчистим България заедно“, срокът за записване е до 12 септември"}
{"url": "http://www.focus-news.net/news/2018/09/05/2563565/", "text": "Призивът за дефиниране на понятието обща история между България и Македония трябва да бъде подкрепен от всички български партии. Това каза за сутрешния блок  „Добро утро, България“  на  Радио „Фокус“   историкът проф. Пламен Павлов по повод поставената от АБВ тема на среща с министър-председателя. По думите на историка подписания преди повече от година договор за добросъседство между двете страни трябва да се надгражда и доразвива и в този смисъл е необяснима пасивността на създадената експертна комисия. “Тази двустранна българо-македонска комисия, която беше създадена, трябва да се задейства в много по-голяма степен и нейните заседания да бъдат публични, т.е. да заема много по-голямо място в центъра на общественото внимание. И нещо повече - защо не инициираме и по линия на българските университети, на БАН и от друга гледна точка някакви периодични срещи на български и македонски учени, които да не бъдат в кабинетни условия, а да бъдат с елемент на обществена дискусия. Мисля, че от това България няма да изгуби абсолютно нищо”, коментира проф. Пламен Павлов. Според него в българската политическа среда се избягва темата за Македония и всеки тълкува проблема между двете държави по свой собствен начин.", "date": "2018.09.05", "title": "Проф. Пламен Павлов, историк: Призивът за дефиниране на понятието обща история между България и Македония трябва да бъде подкрепен от всички български партии"}
{"url": "http://www.focus-news.net/news/2018/09/05/2563568/varna-nad-150-000-kasa-tsigari-bez-banderol-sa-izzeti-pri-proverka-na-zhilishte-i-targovski-obekt-v-grada.html", "text": "Над 150 000 къса цигари без бандерол са иззети при проверка на жилище и търговски обект в града. Това съобщиха от  ОДМВР - Варна . На 3 септември т.г. по време на специализирана полицейска операция, е задържан С.С. (54 г.) от Варна, известен на МВР и осъждан. При извършените полицейски проверки в дома на мъжа, в автомобила му и в търговски обект, стопанисван от него, са намерени и иззети общо 157 420 къса цигари, необлепени с акцизен бандерол. В търговското помещение са намерени също 41 бутилки алкохол без акцизен бандерол. Иззетите акцизни стоки без бандерол са на приблизителна стойност от 55 917 лв. Работата по документиране и доказване на извършеното престъпление продължава под надзора на прокурор от Районна прокуратура във Варна. По случая е образувано досъдебно производство. С.С. е задържан за срок до 24 часа.", "date": "2018.09.05", "title": "Варна: Над 150 000 къса цигари без бандерол са иззети при проверка на жилище и търговски обект в града"}
{"url": "http://www.focus-news.net/news/2018/09/05/2563572/ministar-krasimir-valchev-imame-dostatachno-resurs-za-da-badat-obezpecheni-vsichki-uchitelski-pozitsii-prez-sledvashtata-uchebna-godina.html", "text": "Имаме достатъчно ресурс, за да бъдат обезпечени всички учителски позиции през следващата учебна година. Това каза министърът на образованието и науката Красимир Вълчев пред журналисти в Народното събрание, предаде репортер на  Агенция „Фокус“ . \r\nВълчев посочи, че през следващите десетилетия ще има недостиг във всички системи – във всички сектори и във всички професии. „Младите хора, които ще влизат в пазара на труда, ще бъдат едва 2/3 от тези, които ще излизат. Очакваме най-голям недостиг в системата на образованието след 10 години“, коментира той. \r\nПо думите му първоначалните данни тази година показват, че ще бъдат обезпечени всички учителски позиции. „На някои позиции това ще стане с т.нар. неправоспособни учители – хора, които нямат учителска правоспособност. На друго място ще се съчетават предмети. На трето място пенсионери ще останат да преподават една или две години след навършването на пенсионна възраст. Недостигът ще се задълбочава през годините, но засега все още имаме резерв. Имаме учители, които са излезли от системата или не са се включили в системата на образованието“, каза още Вълчев и посочи, че и в малките населени места, където има негативни демографски процеси, все още има ресурс на учители. „Но, пак казвам, че процесът ще се задълбочава, затова и увеличаваме възнаграждението. Защото това е важен фактор“, каза Вълчев. \r\nВълчев обясни, че се правят и други политики освен увеличаване на заплатите на учителите като тази за преквалификация и квалификация. „Увеличаваме и финансирането в по-малките и отдалечени населени места, както и в училищата и в детските градини с концентрация на деца от уязвими групи. Предвиждаме да стартираме и национална програма в края на тази година за своеобразна алтернативна пътека – хора, които не са учители, но желаят да преподават, да влязат в училище и за една година да придобият учителска правоспособност“, каза още министърът на образованието. \r\nЦветилена СИМЕОНОВА", "date": "2018.09.05", "title": "Министър Красимир Вълчев: Имаме достатъчно ресурс, за да бъдат обезпечени всички учителски позиции през следващата учебна година"}
{"url": "http://www.focus-news.net/news/2018/09/05/2563557/stefan-chaykov-bivsh-predsedatel-na-us-na-api-tol-sistemata-shte-taksuva-za-izminato-razstoyanie-a-ne-za-vreme-za-izpolzvane-na-dadeniya-pat.html", "text": "Тол системата ще таксува за изминато разстояние, а не за време за използване на дадения път. Това каза бившият председател на УС на АПИ и и консултант на Световната банка за въвеждането на тол системата Стефан Чайков в интервю за  Агенция „Фокус“  за ползите от въвеждането на тол системата. „Тол системата представлява въвеждане с Европейската директива, считано от 15 август 2019 година на система за таксуване на тежкотоварните превозни средства над 3.5 тона за изминато разстояние, а не както беше досегашната винетна система, която е за време за използване на дадения път“, заяви той. „Този подход е горещо препоръчван от Европейската комисия и е възможно най-справедливия подход, тъй като всеки, който използва пътната инфраструктура плаща за нея за участъка, в който я е използвал за времето, в което я е използвал. Тоест, избягва се противоречието при винетната система, когато и хората, които пътуват 50 000 км на година, и тези, които пътуват 1000 км на година плащат една и съща цена“, каза още Чайков. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.05", "title": "Стефан Чайков, бивш председател на УС на АПИ: Тол системата ще таксува за изминато разстояние, а не за време за използване на дадения път"}
{"url": "http://www.focus-news.net/news/2018/09/05/2563571/kyustendil-dva-rayona-na-grada-sa-bez-voda-zaradi-avarii.html", "text": "Два района на града са без вода заради аварии. Това съобщиха за  Радио „Фокус” – Кюстендил  от местното ВиК дружество. Едната авария е възникнала на улица „Цар Симеон” в центъра на града. Водоподаването ще бъде нарушено до 15.30 часа. Въведена е временна организация за движение в района на аварията. Другият проблем по водопроводната мрежа е на улица „Места” в Кюстендил. В този район вода няма да има до 14.00 часа. \r\nВенцеслав ИЛЧЕВ", "date": "2018.09.05", "title": "Кюстендил: Два района на града са без вода заради аварии"}
{"url": "http://www.focus-news.net/news/2018/09/05/2563569/die-welt-zapodozryan-za-ubiystvoto-v-kemnits-e-tryabvalo-da-bade-deportiran-v-balgariya.html", "text": "Един от двамата заподозрени за убийството на 35-годишен германец в град Кемниц е трябвало да бъде депортиран в България преди повече от две години, съобщава националният ежедневник  Die Welt . \r\nЗаподозреният по случая Юсуф М. е подал молба за убежище в България, съобщиха от Административния съд в Кемниц пред местните медии. Говорител на органа поясни, че той е трябвало да бъде върнат в България съгласно решение, издадено на 13 май 2016 г. Германските власти обаче не са изпълнили разпоредбата в шестмесечния срок, определен от закона. Ето защо Федералната служба за миграцията и бежанците е трябвало да разгледа още веднъж молбата му за убежище, съгласно положенията в Дъблинското споразумение.  \r\nОт редакцията подчертават, че германските власти са регистрирали 4899 мигранти, които е трябвало да бъдат върнати в България. Оказва се обаче, че в страната ни са изпратени обратно едва 95 от тях.  \r\nЮсиф А., 22-годишен иракски кюрд, и 23-годишен сириец са заподозрени в убийството на германец в Кемниц – събитие, което отприщи серия от демонстрации в саксонския град, някои от които бяха белязани с насилие и безредици.  Тереза Герова", "date": "2018.09.05", "title": "Diе Welt: Заподозрян за убийството в Кемниц е трябвало да бъде депортиран в България"}
{"url": "http://www.focus-news.net/news/2018/09/05/2563576/pazardzhik-katastrofa-mezhdu-dva-leki-avtomobila-e-stanala-na-ulitsa-han-krum-nyama-postradali.html", "text": "Катастрофа между два леки автомобила затруднява трафика по улица „Хан Крум“ в Пазарджик, предаде репортер на  Радио „Фокус“ – Пазарджик . Пред Съдебната палата са се ударили лек автомобил „Форд“ с благоевградска регистрация и лек автомобил „Нисан“ с пазарджишка регистрация. Нанесени са материални щети по двата автомобила, няма пострадали. На място има полицейски патрул, който извършва оглед, а поради натоварения трафик по улицата се образуват колони от автомобили. \r\nВаня НИКОЛОВА", "date": "2018.09.05", "title": "Пазарджик: Катастрофа между два леки автомобила е станала на улица „Хан Крум“, няма пострадали"}
{"url": "http://www.focus-news.net/news/2018/09/05/2563573/denyat-na-saedinenieto-shte-bade-otbelyazan-s-uchastieto-na-predstavitelni-voenni-formirovaniya-v-tsyalata-strana-na-6-septemvri.html", "text": "133-тата годишнина от Съединението на Княжество България с Източна Румелия ще бъде отбелязана тържествено в цялата страна. Това съобщиха от пресцентъра на  Министерство на отбраната . Тържествени мероприятия ще се проведат в много населени места с участието на представителни военни подразделения от Сухопътните войски, Военновъздушните сили (ВВС), Военноморските сили (ВМС), 68-ма бригада „Специални сили“, Националната гвардейска част и други. Кулминацията на празничните прояви ще бъде тържествената проверка (заря) в град Пловдив на площад „Съединение“ на 6 септември от 20.30 часа. В нея ще участват представителни блокове от 68-ма бригада „Специални сили“, Сухопътните войски, авиобазите Граф Игнатиево и Крумово, Представителният духов оркестър на ВВС. Ще присъства началникът на отбраната генерал Андрей Боцев.  \r\nДнес от 20.30 часа в град Съединение ще се проведе тържествена проверка (заря), в която ще участват представителни роти и военният духов оркестър на 61-ва Механизирана бригада. Също днес в Асеновград и региона военнослужещи от военното формирование 24 490 ще поднесат венци пред паметните плочи на Пере Тошев в града, на Конушенската чета в село Конуш и пред паметника на поп Ангел Чолаков в село Новаково. \r\nВ Деня на Съединението 6 септември представителни военни подразделения ще участват в събития в цялата страна както следва: \r\nВ Пловдив от 10.00 часа в катедрален храм „Света Богородица“ ще бъде отслужен тържествен молебен от Негово Високопреосвещенство Пловдивския Митрополит Николай. Ще бъдат поднесени венци и цветя на паметника на Захари Стоянов и на паметната плоча на майор Райчо Николов. Вечерта всички гости ще присъстват на тържествената проверка (заря) с участието на 5 блока от гарнизон Пловдив. \r\nОт 10.30 часа в Стара Загора с тържествен военен ритуал ще бъдат поднесени венци и цветя пред паметника на защитниците на Стара Загора в парк „Пети октомври“; \r\nОт 10.30 часа в Ямбол военнослужещи от военното формирование 52 590 - Ямбол ще вземат участие в ритуал по издигане на националното знаме и шествие до Паметника на героите, загинали за националното освобождение. Представителен блок от авиобаза Безмер ще участва в тържествена проверка (заря) в града.  \r\nОт 11.00 часа в Плевен с участието на представителни подразделения от гарнизон Плевен ще се проведе тържествена церемония пред паметника на загиналите от 4-и пехотен Плевенски полк в Сръбско-българската война в градската градина. \r\nОт 11.00 часа в Горна Оряховица с почетен караул и поднасяне на венци и цветя представителен блок от военното формирование 22 790 ще чества празника пред „Паметния знак на загиналите във войните“. \r\nОт 11.00 часа военнослужещите от гарнизон Шумен ще поднесат венци и цветя пред паметника на загиналите във войните шуменци. \r\nОт 09.00 часа в Хасково на площад „Общински“ ще се състои ритуал по издигане на националния флаг, а от 11.00 часа на площад „Свобода” пред паметника на Незнайния воин - ритуал по полагане на венци и цветя с участието на военнослужещи от военното формирование 52 740 от състава на 2-ра механизирана бригада. \r\nОт 11.00 часа в Сливен ще бъдат поднесени венци и цветя пред паметника на Хаджи Димитър.  \r\nВ град Чирпан пред паметника на Съединението ще има тържествен ритуал по издигане на националния флаг и поднасяне на венци и цветя, в който ще участват военнослужещи от военното формирование 24 620 – Свобода. \r\nВъв Варна от 09.30 часа ще се състои ритуал по полагане на венци и цветя на паметната плоча на Княз Александър І Батенберг, с участието на командири на военни формирования от гарнизон Варна, Представителния духов оркестър на ВМС и почетен караул от ВВМУ „Н. Й. Вапцаров”. Следва шествие до паметника на приморци, загинали в Сръбско-българската война през 1885 г., където ще се състои ритуал за отдаване почит към загиналите във войните за Съединението на България и полагане на венци и цветя. \r\nВ Бургас от 10.00 часа ще се проведе военен ритуал по тържествено издигане на националното знаме на площад „Атанас Сиреков”. Ще бъде отслужена заупокойна молитва и ще се състои военен ритуал по полагане на венци и цветя на паметника на 24-ти Черноморски полк пред сградата на Военен клуб Бургас с участието на представителна част на ВМС от гарнизон Бургас.  \r\nВоеннослужещи от ВМС ще вземат участие и на следващия ден 7 септември в Добрич в проявите по случай 102-рата годишнина от Добруджанската епопея. На 7 септември от 10.00 часа Представителният духов оркестър, почетен караул и венценосци от ВМС ще участват във военен ритуал, отдаване на почит, полагане на венци и цветя и отслужване на панихида в памет на загиналите войни пред паметника на генерал Иван Колев – Освободителя на Добруджа.", "date": "2018.09.05", "title": "Денят на Съединението ще бъде отбелязан с участието на представителни военни формирования в цялата страна на 6 септември"}
{"url": "http://www.focus-news.net/news/2018/09/05/2563575/veliko-tarnovo-stopanska-akademiya-d-a-tsenov-svishtov-realizira-100-utvardeniya-darzhaven-plan-priem-za-uchebnata-2018-2019-godina.html", "text": "Стопанска академия „Димитър А. Ценов” отново реализира на 100% субсидирания от държавата прием на студенти. Това съобщиха от пресцентъра на  Стопанската академия . Утвърденият от МОН прием за академичната 2018-2019 година в ОКС „бакалавър” е за 537 първокурсници в редовна и задочна форми. Близо 1000 кандидат-студенти се конкурираха за 441 места в редовно обучение по държавна поръчка и 96 в задочно. Първокурсникът, приет с най-висок бал в редовна форма – 29.95 (при максимален 30), е Миглена Божидарова, участвала в класирането със сертификат от Национално ученическо състезание и избрала специалност „Финанси”. При класирането за задочна форма най-висок бал – 29,90  постигна Лилия Костова, кандидатствала с оценка от държавен зрелостен изпит и записана за обучение по специалност „Счетоводство и контрол”. За платена форма на обучение, към настоящия момент, има записани 112 първокурсници.  \r\nНай-много новоприети студенти за учебната 2018-2019 г. има от областите Плевен, София-град, Велико Търново, Враца, София-област, Монтана и Русе. Сред мотивите да изберат свищовското висше училище, първокурсниците посочват високата оценка на работодателите за възпитаници на Стопанска академия и предпочитания при наемане на работа, отличната репутация на дипломиралите се, перспективните възможности за кариерна реализация, престижа на придобитото образование във висше икономическо училище с над 80-годишни традиции. \r\nПреди началото на новата учебна година ще бъде проведено класиране за свободните места в платена форма. Желаещите могат да кандидатстват с оценка от успешно положен в СА „Д. А. Ценов” кандидатстудентски изпит, с оценка от държавен зрелостен изпит или с пренесена оценка от друго висше училище. Срокът за подаване на документи е до 8-и септември 2018 г. На същата дата (08.09.2018 г.) ще се проведе и последният от предварително обявените по график кандидатстудентски изпити в Стопанска академия. Желаещите да участват в класирането с конкурсен изпит могат да избират между дисциплините „Математика”, „Икономика”, „Икономическа география на България” или „Чужд език” (английски, немски или руски език). Класирането ще бъде обявено на 10.09.2018 г., а срокът за записване ще бъде до 15 септември 2018 г. \r\nПриемът на студенти в ОКС „бакалавър” за академичната 2018 - 2019 г. е по 15 перспективни и пазарноориентирани специалности – „Финанси”, „Застраховане и социално дело”, „Счетоводство и контрол”, „Стопански и финансов контрол”, „Бизнес статистика и анализи” (само в редовна форма), „Маркетинг”, „Управление на проекти”, „Бизнес информатика”, „Международни икономически отношения”, „Индустриален бизнес и предприемачество”, „Аграрна икономика”, „Икономика на търговията”, „Икономика на туризма”, „Стопанско управление”, „Публична администрация”. \r\nАктуална информация за Кандидатстудентска кампания 2018 се публикува на сайта на Стопанска академия в раздел \"Прием\".", "date": "2018.09.05", "title": "Велико Търново: Стопанска академия „Д. А. Ценов” - Свищов реализира 100% утвърдения държавен план-прием за учебната 2018-2019 година"}
{"url": "http://www.focus-news.net/news/2018/09/05/2563550/v-spetsializiraniya-nakazatelen-sad-shte-se-provede-razporeditelno-zasedanie-po-deloto-sreshtu-desislava-ivancheva-bilyana-petrova-i-petko-dyulgerov-na-7-septemvri.html", "text": "На 7 септември 2018 г. от 11.00 часа в Специализирания наказателен съд е насрочено разпоредително заседание по НОХД 2617/2018 г. по описа на СНС, ХІV състав с подсъдими Десислава Иванчева, Биляна Петрова и Петко Дюлгеров. Това съобщиха от пресцентъра на  Специализирания наказателен съд .", "date": "2018.09.05", "title": "В Специализирания наказателен съд ще се проведе разпоредително заседание по делото срещу Десислава Иванчева, Биляна Петрова и Петко Дюлгеров на 7 септември"}
{"url": "http://www.focus-news.net/news/2018/09/05/2563574/shumen-vazstanoveno-e-dvizhenieto-po-pat-7003-shumen-makak.html", "text": "Възстановено е движението по път III-7003 Шумен – Макак. Това съобщиха от пресцентъра на  Агенция „Пътна инфраструктура“ .", "date": "2018.09.05", "title": "Шумен: Възстановено е движението по път III-7003 Шумен – Макак"}
{"url": "http://www.focus-news.net/news/2018/09/05/2563570/pazardzhik-okrazhnata-prokuratura-vnese-protest-sreshtu-opredelenata-parichna-garantsiya-na-georgi-dokov-blasnal-s-avtomobila-si-16-godishnoto-momche-na-patya-s-saraya-s-ivaylo.html", "text": "Пазарджик: Окръжната прокуратура внесе протест срещу определената парична гаранция на Георги Доков, блъснал с автомобила си 16-годишното момче на пътя с. Сарая - с. Ивайло. Това съобщиха от пресцентъра на  Апелативна прокуратура - Пловдив . Окръжна прокуратура - Пазарджик подаде протест, чрез Окръжен съд - Пазарджик, пред Апелативен съд - Пловдив срещу определение на Окръжен съд - Пазарджик от 3 септември 2018 г., с което е взета мярка за неотклонение „Гаранция“ в размер на 10 000 лева спрямо Георги Доков. Той е привлечен като обвиняем за това, че при управление на моторно превозно средство, като е нарушил правилата за движение по Закона за движения по пътищата, по непредпазливост и в пияно състояние, е причинил смъртта на 16-годишно момче. До момента е установено, че на 30 август 2018 г. на общински път между с. Сарая и с. Ивайло, област Пазарджик, обвиняемият Г.Д. управлявал лек автомобил, марка „Опел Астра“. Той застигнал група деца, като по непредпазливост ударил с автомобила си и причинил смъртта на 16-годишно момче, което управлявало велосипед. На място пристигнали екипи на полицията. На Г.Д. е бил извършен тест с техническо средство „Дрегер“, което отчело 1.58 промила алкохол в кръвта му. Продължават процесуално-следствените действия по случая.", "date": "2018.09.05", "title": "Пазарджик: Окръжната прокуратура внесе протест срещу определената парична гаранция на Георги Доков, блъснал с автомобила си 16-годишното момче на пътя с. Сарая - с. Ивайло"}
{"url": "http://www.focus-news.net/news/2018/09/05/2563577/nova-makedoniya-makedoniya-navarshvat-se-devet-godini-ot-tragediyata-s-balgarski-turisti-ohridskoto-ezero.html", "text": "В сряда, 5 септември 2018 г., се навършват девет години от трагедията на Охридското езеро, където при потъване на кораба „Илинден“ загинаха 15 души – туристи от България, припомня първият вестник в югозападната ни съседка –  „Нова Македония“ .  \r\nКакто всяка година, така и тази делегации на Община Охрид, на Посолството на Република България, на представители на асоциацията „5 септември\", на „Ротари клуб“ и отделни граждани ще положат цветя на паметника, издигант на кея на Охридското езеро в памет на жертвите. \r\nИнцидентът се случи на 5 септември 2009 г. в 10:30 часа. Тогава потъна плавателният съд, на борда на който имаше 57 души, пътуващи до Св. Наум. Същата сутрин  времето бе изключително горещо, езерото спокойно, нищо не подсказваше, че ще се случи най-голямата трагедия в историята на плаването в Охридското езеро. \"Илинден\" се обърна и потъна на около 250 метра от брега на езерото, припомнят от редакцията. Две седмици по-късно корабът бе изваден от водите, където бе извършена проверка на неговата техническа изправност. Тереза Герова", "date": "2018.09.05", "title": "„Нова Македония“ (Македония): Навършват се девет години от трагедията с български туристи Охридското езеро"}
{"url": "http://www.focus-news.net/news/2018/09/05/2563579/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Годишнината от трагедията в Охридското езеро, при която загинаха 15 туристи от България, скандалът с подслушването на президентите на Сърбия и Република Сръбска и посещението на генерал Джоузеф Дънфорд в Гърция са част от основните теми в балканския печат.  В сряда, 5 септември 2018 г., се навършват девет години от трагедията на Охридското езеро, където при потъване на кораба „Илинден“ загинаха 15 души – туристи от България, припомня първият вестник в югозападната ни съседка –  „Нова Македония“ .  \r\nКакто всяка година, така и тази делегации на Община Охрид, на Посолството на Република България, на представители на асоциацията „5 септември\", на „Ротари клуб“ и отделни граждани ще положат цветя на паметника, издигант на кея на Охридското езеро в памет на жертвите. \r\nИнцидентът се случи на 5 септември 2009 г. в 10:30 часа. Тогава потъна плавателният съд, на борда на който имаше 57 души, пътуващи до Св. Наум. Същата сутрин  времето бе изключително горещо, езерото спокойно, нищо не подсказваше, че ще се случи най-голямата трагедия в историята на плаването в Охридското езеро. \"Илинден\" се обърна и потъна на около 250 метра от брега на езерото, припомнят от редакцията. Две седмици по-късно корабът бе изваден от водите, където бе извършена проверка на неговата техническа изправност. \r\n***  Президентът на Република Сръбска Милорад Додик предупреди, че Баня Лука ще предприеме стъпки за създаването на своя собствена разузнавателна агенция, след като по-рано се появи информация, че той и държавният глава на Сърбия Александър Вучич са подслушвани от службите на Сараево със съдействието на британската МИ6, съобщава електронното издание на белградския ежедневник  Vecernje Novosti  във водеща статия, посветена на разкрития по-рано от изданието скандал.  \r\nДодик бе категоричен, че Агенцията за разузнаване и сигурност на Босна и Херцеговина трябва да бъде премахната, тъй като тя не служи на никаква друга цел, освен да „вреди на сръбския народ и неговото политическо ръководство“.  \r\nПрезидентът на Република Сръбска увери, че действията на агенцията ще бъдат включени в дневния ред в работата на бъдещия председател на Председателството на Босна и Херцеговина. „Ако проблемът не бъде решен, ще се оттеглим от споразумението за създаването на тази агенция и ще създадем своя, имаме конституционно право“, подчерта Додик.   \r\nВ началото на седмицата  Vecernje Novosti  съобщи, че разузнаването на Босна и Херцеговина подслушва комуникацията между ключови политици на Сърбия и Република Сръбска със съдействието на британската спецслужба МI6. \r\nОперацията под кодово име „Ушче“ включва подслушване на разговорите между президента на Република Сръбска Милорад Додик и ръководството на Баня Лука, а също и следене на контактите им с държавния глава на Сърбия Александър Вучич. Съответната информация е от източници от кръговете по сигурността.  \r\nРазузнаването на Сараево се ползва с важната логистична подкрепа на британската МI6, без която не би било възможно да се проведе успешно операцията, категорични бяха от редакцията. Целта й е да бъдат отслабени позициите на Додик в навечерието на изборите в страната.  \r\nИнтересът на британците към Вучич се засили във връзка с навлизането на дебата между Белград и Прищина за нормализиране на двустранните отношения в заключителната фаза. За да се контролира сръбският президент са повторно активирани два центъра на британското разузнаване в Белград. По този начин Лондон се надява да се „върне в играта“ за Балканите, които имат стратегическо значение за Обединеното кралство, тъй като регионът е „врата към Европейския съюз“, написа Vecernje Novosti.  \r\nВ Баня Лука са категорични, че „това е чисто враждебно действие“ от страна на Сараево и Лондон, като подчертават, че не са получили никакви предупреждения за действията им. Както Република Сръбска, така и Сърбия не следват „болните амбиции“ на Запада и поради тази причина не виждат проблем в контактите с Москва. \r\n***  САЩ се интересуват от по-широкото използване на военни бази и пристанища на територията на  Гърция. Това стана ясно след срещата между председателя на Съвета на началник-щабовете на Въоръжените сили на САЩ генерал Джоузеф Дънфорд и гръцкия му колега адмирал Евангелос Апостолакис, съобщава електронното издание на вестник  Kathimerini . \r\n„Ако погледнете текущите операции в Либия, Сирия, потенциалните операции в Средиземно море и географското положение на Гърция, възможностите тук са много значими“, заяви генерал Дънфорд пред уебсайта Military Times, цитиран от изданието.  \r\nВсе още не са посочени конкретни бази, към които САЩ проявяват интерес, но според оценки на генерал Къртис Скапароти, главнокомандващ на силите на САЩ в Европа, има няколко възможности, които да намерят реализация през следващите пет години. \r\n„Това са дискусии, които генерал Скапароти и други водят в момента, обмисля се къде в региона да бъдат разположени сили през следващите пет до 10 години\", разкрива източник от военните кръгове.  \r\nСАЩ се стремят да засилят търговското и военно сътрудничество с Гърция. Същевременно отношенията на Вашингтон с Анкара и Москва са напрегнати, но по думите на Дънфорд, американският интерес към гръцките бази не е обвързан с напрежението между САЩ и Турция. Той допълни, че САЩ ще продължат да използват военновъздушната база в Инджерлик в Южна Турция. \r\n***  Специалният представител на САЩ за Сирия Джеймс Джефри, министърът на отбраната на Турция Хулуси Акар и заместник-министърът на външните работи Седат Йонал са обсъдили задълбочено последните събития в Сирия. По-конкретно ескалацията на напрежението във връзка с предстоящата операция на Русия и Сирия в Идлиб и изпълнението на двустранното споразумение за провинция Манбидж, съобщава вестник  Hurriyet. \r\nНай-важните въпроси във връзка със ситуацията в Сирия, които турските официални представители са обсъдили с Джеймс Джефри са операцията в Идлиб, забавянето на изпълнението на споразумението за провинция Манбидж и усилията за постигането на политическо решение в Сирия. \r\nПозициите на САЩ и Турция относно ситуацията в Идлиб съвпадат – те считат, че ако цивилното население не бъде изолирано от терористите, една мащабна операция в пренаселената провинция би създала безпрецедентна хуманитарна криза. Според двете страни, групировкаъта „Джабхат ан- Нусра“ и съюзниците им трябва да бъдат елиминирани, но това трябва да бъде направено внимателно и без допускането на цивилни жертви. С цел по-лесно да се идентифицират терористите, Турция иска от САЩ обмен на разузнавателни данни. \r\nДруг важен въпрос, който е обсъден, е споразумението за Манбидж, което Турция и САЩ постигнаха на 4 юни. Според източници, Акар е изразил безпокойство за присъствието на членове на „Народни отряди за защита“ (YPG) в региона и призовава за незабавното им изтегляне. Турция счита, че САЩ забавят процеса по изтеглянето, подчертават от редакцията. \r\nТретият обсъден въпрос са международните усилия за намиране на политическо решение за Сирия с посредничеството на ООН. Позицията на САЩ е, че единствения начин за постигане на дипломатическо решение на проблема е Женевският процес. Според Турция, която е член на Астанинския процес, съвместните усилия на Русия и Иран трябва да бъдат обвързани със Женевския процес. \r\n***", "date": "2018.09.05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/09/05/2563578/varna-zatvaryat-patya-v-rayona-na-svlekliya-se-pat-na-kabakum-zaradi-padnalo-darvo.html", "text": "Движението в района на „Кабакум“ във Варна, където вчера се свлече земна маса и затвори пътното платно до спирка „Стоян Заимов“, отново ще е непроходим днес, предаде репортер на  Радио „Фокус“ – Варна . От Регионалната дирекция по пожарна безопасност и защита на населението е трябвало да отстранят дърво, което е паднало вследствие на свличането. Още вчера експерти от Общината са направили оглед на място. Според специалистите причина за инцидента и пропадането на пътя е ВиК авария. „В района от години има свлачищни процеси и вчера отново са тръгнали земните маси“. Това каза директорът на дружеството „Водоснабдяване и канализация“ в града Валентин Вълканов. По думите му аварията е овладяна, а с нарушено водоподаване са били десетина къщи. Няма опасност летовници, отседнали в хотели и вили в района да останат без вода. Според Валентин Вълканов днес на мястото предстоят нови огледи от експерти, а областният управител е свикал специална комисия. \r\nДиана СТОЕВА", "date": "2018.09.05", "title": "Варна: Затварят пътя в района на свлеклия се път на „Кабакум“ заради паднало дърво"}
{"url": "http://www.focus-news.net/news/2018/09/05/2563580/blagoevgrad-s-ritual-po-polagane-na-ventsi-i-tsvetya-v-grada-shte-badat-otbelyazani-133-godini-ot-saedinenieto-na-knyazhestvo-balgariya-s-iztochna-rumeliya.html", "text": "С ритуал по полагане на венци и цветя в града ще бъдат отбелязани 133 години от Съединението на Княжество България с Източна Румелия. Това съобщиха от пресцентъра на  Община Благоевград . На 6 септември от 10.00 часа на площад „Мите Марков“ пред паметника на Македоно-Одринското опълчение ще се проведе тържественият ритуал по полагане на цветя в знак на признателност към делото на героите, довели до акта на обединение на нацията. \r\nСлед продължителна дипломатическа борба на Цариградската посланическа конференция (1885-1886) Съединението получава признание с подписването през 1886 г. на Българо-турска спогодба. \r\nДенят е обявен за официален празник на страната с решение на Народното събрание от 18 февруари 1998 г.", "date": "2018.09.05", "title": "Благоевград: С ритуал по полагане на венци и цветя в града ще бъдат отбелязани 133 години от Съединението на Княжество България с Източна Румелия"}
{"url": "http://www.focus-news.net/news/2018/09/05/2563582/burgas-1-950-parvoklasnitsi-za-zapisani-za-novata-uchebna-godina-v-burgas.html", "text": "1 950 първокласници ще прекрачат училищният праг в Бургас през учебната 2018/2019 г. Това съобщиха от пресцентъра на  Общината . Те са разпределени в 87 паралелки в 32 училища на територията на общината. Най-много записани първокласници има в ОУ „Елин Пелин“ и ОУ „Братя Миладинови“. Учебната година ще започне на 17 септември. С цел осигуряване на оптимални условия за провеждане на нормален учебен процес, всички училища и детски градини извършват оглед на сградите, дворните пространства, спортните и детските площадки – публична общинска собственост, и състоянието на районите около училищата и детските градини – пешеходни пътеки, пътна маркировка, улично осветление, като се предприемат необходимите мерки за отстраняване на констатирани нередности. \r\nВ навечерието на учебната година в Бургас ще бъдат открити новата Професионална гимназия по компютърно програмиране и иновации и новата еко детска градина „Пинокио“.", "date": "2018.09.05", "title": "Бургас: 1 950 първокласници за записани за новата учебна година в Бургас"}
{"url": "http://www.focus-news.net/news/2018/09/05/2563552/hurriyet-turtsiya-i-sasht-obsadiha-situatsiyata-v-siriya.html", "text": "Специалният представител на САЩ за Сирия Джеймс Джефри, министърът на отбраната на Турция Хулуси Акар и заместник-министърът на външните работи Седат Йонал са обсъдили задълбочено последните събития в Сирия. По-конкретно ескалацията на напрежението във връзка с предстоящата операция на Русия и Сирия в Идлиб и изпълнението на двустранното споразумение за провинция Манбидж, съобщава вестник  Hurriyet. \r\nНай-важните въпроси във връзка със ситуацията в Сирия, които турските официални представители са обсъдили с Джеймс Джефри са операцията в Идлиб, забавянето на изпълнението на споразумението за провинция Манбидж и усилията за постигането на политическо решение в Сирия. \r\nПозициите на САЩ и Турция относно ситуацията в Идлиб съвпадат – те считат, че ако цивилното население не бъде изолирано от терористите, една мащабна операция в пренаселената провинция би създала безпрецедентна хуманитарна криза. Според двете страни, групировкаъта „Джабхат ан- Нусра“ и съюзниците им трябва да бъдат елиминирани, но това трябва да бъде направено внимателно и без допускането на цивилни жертви. С цел по-лесно да се идентифицират терористите, Турция иска от САЩ обмен на разузнавателни данни. \r\nДруг важен въпрос, който е обсъден, е споразумението за Манбидж, което Турция и САЩ постигнаха на 4 юни. Според източници, Акар е изразил безпокойство за присъствието на членове на „Народни отряди за защита“ (YPG) в региона и призовава за незабавното им изтегляне. Турция счита, че САЩ забавят процеса по изтеглянето, подчертават от редакцията. \r\nТретият обсъден въпрос са международните усилия за намиране на политическо решение за Сирия с посредничеството на ООН. Позицията на САЩ е, че единствения начин за постигане на дипломатическо решение на проблема е Женевският процес. Според Турция, която е член на Астанинския процес, съвместните усилия на Русия и Иран трябва да бъдат обвързани със Женевския процес.", "date": "2018.09.05", "title": "Hurriyet: Турция и САЩ обсъдиха ситуацията в Сирия"}
{"url": "http://www.focus-news.net/news/2018/09/05/2563583/blagoevgrad-v-ramkite-na-tri-dni-v-bansko-shte-se-provedat-mezhdunarodni-kinolozhki-izlozhbi.html", "text": "От 7 до 9 септември в Градския парк на Банско ще се проведат станалите вече традиционни за града международни киноложки изложби. Вече няколко години Българската Републиканска Федерация по кинология в сътрудничество с община Банско, канят кинолози от цяла Европа, да покажат породисти кучета и да получат екстериорни оценки, според стандарта на породата. Това съобщиха от пресцентъра на  Община Банско . И тази година кучета, собственици и хендлери(водачи), ще бъдат оценявани от международни специалисти във всички FCI групи. Съдии ще са Цви Купферберг от Израел, Венцислав Китов – България, Йохай Барак Лифас - Израел, и Красимир Тодоров също от България. И четиримата съдии са водещи специалисти, председатели и основатели на клубове по породи, международни съдии от години. От няколко поредни години за банскалии не е чудно, да срещат из града красиви кучета от елитни породи, придружени от притеснени собственици, полагащи неимоверни грижи за питомците си. Разресани опашки, обемна козина, кордели, козметика и аксесоари, панделки и уникалните прически, са само част от суетенето около чудесно развитите и отглеждани по най-правилен начин породисти кучета. Всъщност кинологията е това. Да имаш регламентирана представа, как трябва да изглежда и какъв характер трябва да има твоето куче. Как трябва да го отглеждаш, за да постигне то световноприетият стандарт за породата си. \r\nСъбитието има за цел да привлече вниманието на граждани и туристи, обичащи кучетата, както и да бъде място, където всеки може да научи нови и полезни неща за отглеждането на домашните любимци.", "date": "2018.09.05", "title": "Благоевград: В рамките на три дни в Банско ще се проведат международни киноложки изложби"}
{"url": "http://www.focus-news.net/news/2018/09/05/2563585/blagoevgrad-obshtinata-zapochva-povtorna-dezakarizatsiya-na-zelenite-ploshti.html", "text": "На 7, 8 и 9 септември ще се извърши дезакаризация на зелените площи за обществено ползване, детски градини и училища, както и обработка против влечуги. Това съобщиха от пресцентъра на  Община Благоевград . Целта на третирането на зелените площи в Благоевград е да бъде ограничено разпространението на инфекциозни заболявания. То ще се извършва в малките и ранните часове на денонощието, като карантинният срок е 24 часа. С цел информираност на гражданите, във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период. За предстоящата дезакаризация общинска администрация Благоевград е уведомила директорите на учебните заведения, социалните домове и детските заведения. \r\nТази година това е поредна допълнителна обработка, по разпореждане на кмета д-р Атанас Камбитов. Третирането се налага поради спецификата на климатичните условия (топлото и влажно време) и се извършва с цел осигуряване безопасността на населението. \r\nОбщинска администрация призовава жителите да не пускат деца на детските площадки и да не влизат в тревните площи 24 часа след пръскането.", "date": "2018.09.05", "title": "Благоевград: Общината започва повторна дезакаризация на зелените площи"}
{"url": "http://www.focus-news.net/news/2018/09/05/2563587/sport-trenyorite-na-vodeshtite-evropeyski-klubove-iskat-premahvane-na-praviloto-za-klasirane-s-poveche-golove-na-chuzhd-teren.html", "text": "Треньорите на водещи европейски клубове внесоха предложение до Европейската футболна асоциация (УЕФА) да преразгледа правилото за \"гол на чужд терен\", което носи предимство в елиминационната фаза на турнирите. Това съобщи генералният секретар на УЕФА Джорджо Маркети пред  Reuters . \r\nПо-рано тази седмица се проведе традиционната среща на треньорите на водещите европейски клубове, в рамките на която са обсъдени актуалните проблеми във футбола. Направено е заключение, че отбелязването на попадение на чужд терен вече не е толкова трудна задача, както в миналото. Поради тази причина е взето решение да се настоява за отмяна на правилото, въведено през 1965 година за турнира „Купа на носителите на купи“. Тереза Герова", "date": "2018.09.05", "title": "Спорт: Треньорите на водещите европейски клубове искат премахване на правилото за класиране с повече голове на чужд терен"}
{"url": "http://www.focus-news.net/news/2018/09/05/2563584/valentin-valkanov-vik-varna-patyat-kray-kabakum-e-propadnal-zaradi-svlachishte-ne-se-dalzhi-na-avariya-na-vodoprovod.html", "text": "Компрометираният път край „Кабакум“ е пропаднал заради свлачище, а не вследствие на авария на водопровод. Това коментира за  Радио „Фокус“ - Варна  директорът на дружеството „Водоснабдяване и канализация“ в града Валентин Вълканов. По думите му днес експерти предстои да огледат терена на място, но вероятно свлачище или срутище е причина за инцидента в района на спирка „Стоян Заимов“. „В района не се случва за първи път да има свлачище. А при тръгването на земни маси към морето вчера се е скъсала една тръба, която захранва с вода десетина къщи. Екипи на ВиК реагираха веднага и повредата вече е отстранена“, увери Валентин Вълканов. Той допълни, че представители на дружеството са били в района десет минути след като са паднали дърветата. „В съседство има канална помпена станция и водопроводът още не беше се скъсал. Ремонтните дейности настъпиха във връзка с това, че тръбата от полиетилен се е скъсала. Няма проблем с водоподаването. В порядъка от няколко часа са захранени абонатите“, каза още директорът на ВиК. Според него заради аварията няма да има проблем с подаването на вода към хотели и места за настаняване, тъй като водопроводът не е толкова значим за региона и за захранването на „Кабакум“ и курорта „Златни пясъци“. \r\nДиана СТОЕВА", "date": "2018.09.05", "title": "Валентин Вълканов, ВиК – Варна: Пътят край „Кабакум“ е пропаднал заради свлачище, не се дължи на авария на водопровод"}
{"url": "http://www.focus-news.net/news/2018/09/05/2563586/pazardzhik-obshtina-peshtera-podari-balgarskoto-natsionalno-zname-na-obshtestveni-institutsii-v-navecherieto-na-saedinenieto.html", "text": "Община Пещера подари българското национално знаме на обществени институции в общината в навечерието на Съединението, съобщиха за  Радио „Фокус“ – Пазарджик  от Община Пещера. Инициативата е на кмета на родопската община Николай Зайчев. Трибагреникът вече получиха училищата, детските градини, ОДК, читалищата в трите населени места, кметствата, както и държавните институции и социалните центрове. По повод инициативата кметът на Пещера каза: „Нека винаги помним, че Съединението прави силата. Неслучайно това беше логото и на българското председателство на ЕС. Във всяко действие трябва да се водим от добрите примери на нашето минало, оценени високо от историята като акта на Съединението през 1885 г.“,", "date": "2018.09.05", "title": "Пазарджик: Община Пещера подари българското национално знаме на обществени институции в навечерието на Съединението"}
{"url": "http://www.focus-news.net/news/2018/09/05/2563588/burgas-turisticheski-kompleks-akve-kalide-shte-otbelezhi-svoya-praznik-sas-srednovekoven-boen-turnir-i-ogneno-shou.html", "text": "На 15 септември Туристически комплекс „Акве калиде“ ще отбележи своя празник, съобщиха от пресцентъра на  Община Бургас . Денят ще е наситен с много събития, а началото е в 20.00 часа. Входът е свободен. В програмата са включени боен турнир и факелно шествие с участието на Сдружение за средновековни възстановки „Чигот“. Битките ще бъдат съпроводени от музика, изпълнена на живо от група „Ериней“, на фона на реставрираната археология в комплекса, която е естествен декор за подобно събитие. Победителят в средновековните двубои ще бъде награден с титла и провъзгласен за Закрилник на „Акве калиде“. \r\nЗа финал владеещите огъня и светлината артисти от формация „Палячи“ обещават зрелищно огнено шоу.", "date": "2018.09.05", "title": "Бургас: Туристически комплекс „Акве калиде“ ще отбележи своя празник със средновековен боен турнир и огнено шоу"}
{"url": "http://www.focus-news.net/news/2018/09/05/2563581/inzh-svetoslav-glosov-api-sledvashtata-sedmitsa-zapochva-odit-po-patna-bezopasnost-na-tseliya-pat-prez-iskarskoto-defile.html", "text": "През следващата седмица започва одит по пътна безопасност на целия над 80-километров път II-16 Мездра - Своге - Нови Искър и той ще бъде направен от лицензирани одитори по пътна безопасност. По разпореждане на министъра на регионалното развитие и благоустройството Николай Нанков в момента се прави инспекция на всички пътища в страната. До средата на септември резултатите ще бъдат обобщени от областните пътни управления и ще се направи анализ на пътната обстановка, съобщи председателят на Управителния съвет на Агенция „Пътна инфраструктура“ инж. Светослав Глосов в сутрешния блок на Нова телевизия, съобщиха от пресцентъра на  Агенция \"Пътна инфраструктура\" . Инж. Глосов заяви, че констатациите от организацията Институт по пътна безопасност, свързани с тежкия пътен инцидент край Своге, са направени без в нея да е участва нито един лицензиран експерт по пътна безопасност.  \r\nПо отношение на ограничителната система в участъка инж. Глосов подчерта, че следствието е направило предписание на община Своге да възстанови мантинелата на пътя и това изяснява въпроса, чия собственост е тя. Той отново обясни, че Законът за пътищата и правилникът за неговото прилагане са ясни и в тях точно са описани отговорностите на АПИ и общината по отношение на пътя в урбанизирана територия. Председателят на УС на АПИ посочи още, че трафик камерите в участъка на пътния инцидент показват, че ограничението на скоростта от 40 км/ч масово не се спазва от превозните средства и превишава с над 30%.  \r\nОтносно срутилата се къща при с. Василовци в близост до третокласния път III-114 Ружинци-Лом, инж. Глосов подчерта, че пътят е затворен за движение на тежкотоварни превозни средства над 12 т, но забраната не се спазва и никой не контролира трафика. Същият е и случат с пътя Русе - Бяла - пътят е сигнализиран че е в ремонт, има пътни знаци, но шофьорите карат с висока скорост. Искаме да има хубави пътища, но не може това да стане без да се ремонтират. Голяма част от тях се ремонтират без да се спира движението, защото няма алтернативен маршрут, каза инж. Глосов.  \r\nВъв връзка с промените в Закона за пътищата инж. Глосов обясни, че се предвижда създаването на специализирано звено „Национално ТОЛ управление“, което ще се занимава със събирането на електронните пътни такси. Неговата работа ще е свързана с въвеждането на тол системата през следващата година. Постопенно над 900 служители ще бъдат назначени в новата структура и това ще бъдат служителите, осъществяващи контрола, инженерен персонал, технически изпълнители, поддръжка на електронната система и т. н. Около 3 хил. души обслужват тол управлението на Австрия, която е съпоставима по размери с България, съобщи председателят на УС на АПИ. По отношение на въвеждането на електронната система, инж. Глосов препоръча, тези шофьори, които имат действащи винетки след 1 януари 2019 г. да ги регистрират в пунктовете, в които ще бъде таксувана електронна винетка. Ще има преходен период за преминаване от действаща книжна към електронна винетка, но това няма да бъде повече от няколко месеца, счита председателят на УС на АПИ.", "date": "2018.09.05", "title": "Инж. Светослав Глосов, АПИ: Следващата седмица започва одит по пътна безопасност на целия път през Искърското дефиле"}
{"url": "http://www.focus-news.net/news/2018/09/05/2563591/dobrich-spektakalat-vik-za-pomosht-shte-bade-predstaven-v-kavarna-na-13-septemvri.html", "text": "Спектакълът \"Вик за помощ\" от Жозиан Баласко ще бъде представен в Каварна на 13 септември. Това съобщиха от пресцентъра на  Общината . Постановката ще се играе от театър \"Искри и сезони\" в 18.30 часа в салона на НЧ \"Съгласие-1890\". Участват Искра Радева, Георги Кадурин, Теодор Елмазов, Иван Панайотов.  \r\nАнотацията на постановката гласи: \r\n\"Театър и живот в отчайващо смешна хватка...  \r\nДве човешки същества, вкопчени до болка едно в друго...  \r\nДве половинки на едно цяло, които се привличат и отблъскват в смешна до сълзи театрална игра...  \r\nЕдин наивен и добродушен глупак се опитва да усмири и дресира тези две опърничави половинки...  \r\nДруг един дребен тарикат използва горните трима и ги върти на пръста си, за да спечели нещо от тях...  \r\nИ човекът-театър, вечният и най-предан, незабележим и самоотвержен служител на сцената, без който няма спектакъл,,,  \r\nТова е нашата смешно-тъжна компания, която ви обещава искрящ като шампанско френски хумор, разтворен в алкохолни пари и цигарен дим, поръсен с театрален прах... и много любов...  \r\nОстаналото е игра!\"", "date": "2018.09.05", "title": "Добрич: Спектакълът \"Вик за помощ\" ще бъде представен в Каварна на 13 септември"}
{"url": "http://www.focus-news.net/news/2018/09/05/2563593/silistra-50-godishen-mazh-e-zaginal-sled-kato-traktorat-mu-se-e-preobarnal-v-dere-v-zemlishteto-na-selo-aydemir.html", "text": "50-годишен мъж е загинал, след като тракторът му се е преобърнал в дере в землището на село Айдемир. Това съобщиха от  ОДМВР - Силистра . Произшествието е станало вчера около 13.50 часа. Огнеборци от РСПБЗН - Силистра са оказали техническа помощ по случая. Разследването се води от Окръжен следствен отдел при Окръжна прокуратура – Силистра.", "date": "2018.09.05", "title": "Силистра: 50-годишен мъж е загинал, след като тракторът му се е преобърнал в дере в землището на село Айдемир"}
{"url": "http://www.focus-news.net/news/2018/09/05/2563590/dragomir-stoynev-kam-karayancheva-nesposobna-ste-da-vodite-zasedanie-molya-napusnete-zalata.html", "text": "„Уважаема г-жо Караянчева, Вие допуснахте безредие в залата, което показва, че  сте неспособна да водите заседание. Считам, че вие самата трябва да напуснете!”. С тези думи зам.-председателят на ПГ на „БСП за България” Драгомир Стойнев се обърна към председателя на НС Цвета Караянчева, съобщиха от пресцентъра на  НС на БСП . „Предизвикахте хаос. Позволихте на един народен представител - Вежди Рашидов, да изтъква своите постижения, защото ГЕРБ няма какво друго да покаже”, коментира той. „Нека не забравяме, че всички тези проекти бяха свързани с много комисионни и не случайно вашата гордост- галерията „Квадрат 500” протече скоро след като я открихте”, отбеляза народният представител. Той припомни, че когато няма контрол на начина, по който се слага асфалт и когато „пропадне” Търговският регистър - това е доказателство за липса на контрол.", "date": "2018.09.05", "title": "Драгомир Стойнев към Караянчева: Неспособна сте да водите заседание, моля, напуснете залата"}
{"url": "http://www.focus-news.net/news/2018/09/05/2563595/haskovo-obshtinata-organizira-tarzhestven-ritual-po-polagane-na-ventsi-i-tsvetya-pred-pametnika-na-pl-svoboda-po-povod-133-godini-ot-saedinenieto-na-balgariya.html", "text": "По повод тържествено честване на 133 години от Съединението на България, Община Хасково организира ритуал по полагане на венци и цветя пред паметника на Незнайния воин, пл. \"Свобода\" на 6 септември от 11.00 часа. Това съобщиха от пресцентъра на  Общината . В ритуала ще участва военно формирование и Духов оркестър към Община Хасково. \r\nВ концертната програма са включени Народен оркестър при Община Хасково с диригент Димчо Йорданов и Танцов ансамбъл \"Южняци\" с художествен ръководител Васко Димов. Поканени са всички граждани, политически партии и обществени организации.", "date": "2018.09.05", "title": "Хасково: Общината организира тържествен ритуал по полагане на венци и цветя пред паметника на пл. \"Свобода\" по повод 133 години от Съединението на България"}
{"url": "http://www.focus-news.net/news/2018/09/05/2563592/prokuror-ivan-geshev-nad-10-litsa-sa-zadarzhani-pri-razkrivane-na-fabrika-za-nezakonno-proizvodstvo-na-tsigari-v-grad-karnobat.html", "text": "Над 10 лица са задържани при разкриване на фабрика за незаконно производство на цигари в град Карнобат. Това каза зам.-главният прокурор Иван Гешев по време на брифинг в Специализираната прокуратура, предаде репортер на  Агенция „Фокус“ . „Собственикът на „Винпром Карнобат“ ООД Миню Стайков най-вероятно е сред задържаните“, допълни той. „Делото е образувано преди около 2 месеца. Тогава при съвместна акция на ГДБОП и специализираната прокуратура намериха фабрика за незаконно производство на цигари в град Карнобат. Фабриката беше с изключително модерно оборудване, може би най-доброто намирано в България и с капацитет 1000 мастербокса цигари на един цикъл, който е 5 дни\", посочи Гешев. По думите му печалбата от фабриката е била по 1.5 млн лева на седмица по цени на черния пазар, а по държавни цени печалбата е около 6 млн на месец. „Работниците са довеждани от Армения и не са излизали от фабриката докато са работили. Сградата е собственост на сина на кмета на град Карнобат и е дадена под наем на фирма. Естествено както е традиционно в тези случаи фирмата е собственост на някой чужденец или социално слаб, който не знае, че е собственик на тази фирма“, заяви още Гешев.  \r\nЦветелин ДИМИТРОВ", "date": "2018.09.05", "title": "Прокурор Иван Гешев: Над 10 лица са задържани при разкриване на фабрика за незаконно производство на цигари в град Карнобат"}
{"url": "http://www.focus-news.net/news/2018/09/05/2563594/dobrich-1-700-sa-svinete-otglezhdani-v-zadni-dvorove-v-oblastta-853-sa-stopanstvata.html", "text": "Областният координационен щаб проведе заседание в Областна администрация във връзка с констатираните случаи на заболяване от африканска чума по свинете във Варненска област. На заседанието стана ясно, че 1 700 са свинете, отглеждани в задни дворове в областта, 853 са стопанствата, предаде кореспондент на  Радио „Фокус” – Варна . Д-р Борислав Каменов, директор на Областната дирекция по безопасност на храните в Добрич, представи данните. По думите му тези свине, отглеждани в домашни условия, са изложени на риск, защото грижите са при неспазване на изискванията за безопасност – няма документи за произход на животните, няма регистрация, свинете се хранят с хранителни отпадъци, съдържащи свинско месо, без термична обработка. За момента няма регистриран случай на заболяването в областта. Получен е един сигнал от района на Дуранкулак със съмнение за зараза. Случаят не е потвърден, каза д-р Каменов. Областният управител Красимир Кирилов запозна присъстващите с указания за превенция. Всяка община трябва да определи площадка за загробване на заразени животни в случай на установено заболяване. Препоръчва се свинете да не се хранят с отпадъци от храна, съдържащи свинско месо и непреминали термична обработка. Забранява се приготвянето на сурово-сушени колбаси от свинско месо. Предупреждението е, че при клане на животни одраната кожа може да бъде преносител на зараза, също замразеното свинско месо. Всички мерки за сигурност, както и описание на симптомите на заболяването са публикувани на интернет страниците на БАБХ и на Областна администрация – Добрич. Най-голямата свинеферма е в село Козлодуйци, другите 5 са в община Генерал Тошево – 3 в село Къпиново и 2 в село Дъбовик. Д-р Каменов предупреди, че компенсации на фермери ще се изплащат само при регистрирани свине.  \r\nЖулиета НИКОЛОВА", "date": "2018.09.05", "title": "Добрич: 1 700 са свинете, отглеждани в задни дворове в областта, 853 са стопанствата"}
{"url": "http://www.focus-news.net/news/2018/09/05/2563597/reuters-yaponiya-potvardi-parviya-smarten-sluchay-ot-radiatsiya-sled-avariyata-vav-fukushima.html", "text": "Япония потвърди първия смъртен случай заради излагане на радиация на служител на опустошената при авария преди седем години атомна електроцентрала „Фукушима“, предава  Reuters. \r\nАварията от 11 март 2011 г. бе предшествана от след земетресение с магнитуд от девета степен по скалата Рихтер и последвало цунами, което отне живота на 18 хиляди души и доведе до най-тежкото ядрено бедствие след инцидента в Чернобил през 1986 г. \r\nОт  Министерство на труда и социалната политика на Япония потвърдиха, че семейството на 50-годишния мъж, починал от рак на белия дроб, ще получи обезщетение. Диагнозата на мъжа е потвърдена през 2016 г. От ведомството поясниха, че след инцидента в АЕЦ „Фукушима“ са регистрирани четири случая на заболяване вследствие на излагане на радиация, но това е първия смъртен случай.", "date": "2018.09.05", "title": "Reuters: Япония потвърди първия смъртен случай от радиация след аварията във „Фукушима“"}
{"url": "http://www.focus-news.net/news/2018/09/05/2563598/petar-rusev-spasitel-flagat-na-burgaskiya-plazh-e-zhalt-no-ima-zabrana-za-vkarvane-na-naduvaemi-predmeti-v-moreto-zaradi-zapadniya-vyatar.html", "text": "Флагът на бургаския плаж е жълт. Това каза за  Радио „Фокус“ – Бургас  Петър Русев, старши спасител. Той добави, че засега морето е спокойно, но ако се появят вълни, ще сменят жълтия флаг с червен. По думите му няма мъртво течение, но има забрана за вкарване на надуваеми предмети в морето заради западния вятър. „Двата официални поста, които все още функционират с флаг и спасител ще работят до края на месец септември“, добави Русев. \r\n„Има много хора по плажа, млади възрастни и много чужденци, въпреки лошото време и по-ниската температура на водата“, каза още старшият спасител. \r\nМария КУРТЕВА", "date": "2018.09.05", "title": "Петър Русев, спасител: Флагът на бургаския плаж е жълт, но има забрана за вкарване на надуваеми предмети в морето заради западния вятър"}
{"url": "http://www.focus-news.net/news/2018/09/05/2563600/zhelyo-boychev-kam-ministar-vladislav-goranov-kakvi-kolichestva-goriva-i-ot-kade-se-vnesoha-v-balgariya-bezkontrolno.html", "text": "„Какви количества горива и от къде се внесоха в България безконтролно?”. Този въпрос отправи народният представител Жельо Бойчев от ПГ на \"БСП за България\" към министъра на финансите Владислав Горанов, съобщиха от пресцентъра на  НС на БСП . Той припомни скандала с информационната система на Агенция „Митници”, дългото обсъждане на закона за горивата и поредицата журналистически разследвания за контрола на търговията с горива. \r\nПо думите му в края на 2017 г. НС приема промени в Закона за акцизите и данъчните складове, с които се въвежда едно ново изискване към всички лица, които приемат, разтоварват,  съхраняват или извеждат горива и енергийни продукти от пристанища и митнически складове да използват средства за измерване. „За изпълнението на тези цели бе необходимо да се измени наредбата, която да определи- как и къде да се монтират измервателните уреди на входа и изхода в митническите складове и пристанища”, обясни народният представител. Той подчерта, че вместо това, министър Горанов на 29 декември 2017 г. прави изменения в наредбата, с които дава гратисен период  до 01.06.2018 г. на засегнатите лица за въвеждането на тези измервателни уреди. „Считам, че суспендирате самия закон. Защо имаше необходимост от  гратисен период за отлагане на прилагането на закона? Какви количества горива и от кои митнически складове и пристанища, без измервателни уреди, се внасят за този период?\", попита още Жельо Бойчев.", "date": "2018.09.05", "title": "Жельо Бойчев към министър Владислав Горанов: Какви количества горива и от къде се внесоха в България безконтролно"}
{"url": "http://www.focus-news.net/news/2018/09/05/2563601/prokuror-ivan-geshev-spored-moya-informatsiya-sobstvenikat-na-vinprom-karnobat-ood-minyu-staykov-e-sred-zadarzhanite.html", "text": "Според моя информация собственикът на „Винпром Карнобат“ ООД Миню Стайков е сред задържаните. Това каза зам.-главният прокурор Иван Гешев по време на брифинг в Специализираната прокуратура, предаде репортер на  Агенция „Фокус“ . „Няма никаква връзка между акцията във нелегалната фабрика за цигари в Карнобат и семейство Арабаджиеви. Двата случая са с различен предмет на разследване“, каза още Гешев. „В хода на това разследване са събрани допълнителни доказателства и се провежда разследване и в посока за извършени на данъчни престъпления и пране на пари. Дори само ако вземем тази фабрика – това са около 80 млн лева годишно. Малко вероятно е тези пари да се държат в касети и в дворовете да се закопават. Тези пари обикновено се изпират през определени фирми. Имаме доказателства в каква насока са били изпирани и работим в тази насока“, допълни той. „Провеждаме разследване как са изпирани и то касае множество фирми. Дали Миню Стайков има директна връзка с тази фабрика ще стане ясно ако бъдат повдигнати обвинения. Към този момент ако се повдигнат обвинения на Миню Стайков има достатъчно доказателства за виновността му в извършване на конкретно престъпление. Към този момент няма обвиняеми“, заяви още той. „Проверяват се различни неща, свързани с „Винпром Карнобат“ ООД дали декларираните продажби съответстват на произведената стока. Дали се спазва акцизния режим. Много други проверки се извършват, даже в момента НАП извършва проверки в тези фабрики. „Винпром Карнобат“ ООД не може да участва, ако някой укрива данъци и извършва данъчни престъпления то това са физически лица. Във връзка с това в множество други фирми се извършват проверки. В утрешния ден ще знаем с какви доказателства разполагаме“, каза още Гешев.   \r\nЦветелин ДИМИТРОВ", "date": "2018.09.05", "title": "Прокурор Иван Гешев: Според моя информация собственикът на „Винпром Карнобат“ ООД Миню Стайков е сред задържаните"}
{"url": "http://www.focus-news.net/news/2018/09/05/2563603/silistra-okrazhnata-prokuratura-predade-na-sad-mazh-za-predumishleno-ubiystvo-na-22-godishna-zhena.html", "text": "Окръжната прокуратура предаде на съд 34-годишния Мюрсел А. за предумишленото убийство на 22-годишната си позната Ангелка С. Това съобщиха от пресцентъра на  Апелативна прокуратура - Варна . Подсъдимият ще отговаря за престъпление, извършено на 25 януари 2017 г. в местността Келявица край дуловското село Руйно, което се наказва с лишаване от свобода от 15 до 20 години, доживотен затвор или доживотен затвор без замяна. \r\nУбийството е разкрито едва на 6 март миналата година, когато двама служители по поддръжката на железен път откриват на около 30 метра от жп спирката на село Руйно тялото на млада жена на възраст около 20 – 25 години, захвърлено в дере. На следващия ден самоличността на убитата е установена. Младата жена е била обявена за издирване от майка си още на 27 януари.  \r\nЖертвата работела в ресторант в Германия, където се запознала с подсъдимия Мюрсел, а по-късно – в публичен дом. Двамата живеели заедно с 5-годишното дете на Ангелка. След побой над детето, което наложило животоспасяваща операция, Прокуратурата в Хамбург образувала дело за опит за убийство срещу Мюрсел и Ангелка.  \r\nВ началото на януари двамата се прибрали в България, но на 10 януари потеглили обратно за Германия, за да се явят на насроченото за 16 януари дело срещу тях. Съдът отнел детето от майка му и го настанил в дом. Няколко дни по-късно – на 23 януари, двамата решили да се завърнат в България, тъй като подсъдимият искал да закупи агне за адак. Жертвоприношението целяло да измоли омилостивяване по турския обичай. Мюрсел замислил да се освободи от приятелката си, дори потърсил съвет от брат си. Разиграл пред полицията театър, че Ангелка е изчезнала с неговите 18 000 евро, каквито няма данни да е притежавал, и поискал да бъде издирена. В същото време младата жена била настанена в къщата на вуйчо му.  \r\nНа 25 януари около 20.00 часа Мюрсел отишъл в село Ножарево и заявил пред роднините си, че се връща в Германия с Ангелка. Жената се качила в колата му, а братът на подсъдимия ги последвал със своя автомобил по искане на Мюрсел. Без да знае за престъпните му намерения, брат му взел със себе си и сина си. Това наложило разместване по колите. Мюрсел и Ангелка се качили в колата на брат му, а синът му оставили в автомобила на подсъдимия. По пътя подсъдимият ударил младата жена, свидетелят чувал реплики помежду им, държал я за врата. Когато стигнали до жп прелеза на село Руйно, Мюрсел наредил на брат си да извади момичето от колата. Той отказал. Тогава подсъдимият я взел на ръце и побягнал към релсите. След това се върнал сам и потеглили.  \r\nПреди да отпътува за Германия на 26 януари след полунощ, Мюрсел заявил на брат си, че не трябва да говори по трите мобилните телефона, тъй като се подслушвали.  \r\nСъдебномедицинската експертиза по делото е открила наличието на 1,5 промила алкохол и амфетамини в кръвта на жертвата, което обяснява липсата на съпротива, за която говори в свидетелските си показания братът на подсъдимия. Експертите от петорната съдебномедицинска експертиза сочат като причина за настъпването на смъртта на 22-годишната жена асфикция, черепно-мозъчна травма, преохлаждане. Приведена в безпомощно състояние, тя е била пренеса на мястото, където е открита близо 2 месеца по-късно от жп служителите. \r\nМотивът за добре планираното убийство е воденото наказателно дело за опита за убийството на детето на Ангелка в Германия, както и фактът, че тя е знаела много за дейностите, с които Мюрсел се занимава в чужбина. Предстои делото срещу 34-годишния подсъдим да бъде насрочено за разглеждане в Силистренския окръжен съд.  \r\nВчера състав на Апелативния съд потвърди мярката за неотклонение „Задържане под стража“, взета още на 16 март миналата година, спрямо Мюрсел А.", "date": "2018.09.05", "title": "Силистра: Окръжната прокуратура предаде на съд мъж за предумишлено убийство на 22-годишна жена"}
{"url": "http://www.focus-news.net/news/2018/09/05/2563599/predsedatelyat-na-komisiyata-po-otbrana-gen-konstantin-popov-shte-vzeme-uchastie-v-tarzhestvata-po-sluchay-navarshvaneto-na-133-godini-ot-saedinenieto-na-balgariya-v-grad-saedinenie.html", "text": "Днес председателят на Комисията по отбрана генерал (ор) Константин Попов ще вземе участие в тържествата по случай навършването на 133 години от Съединението на България в град Съединение. Това съобщиха от  Комисията по отбрана . В 20.30 часа ще бъде направена възстановка на исторически моменти. По-късно ще се извърши тържествена заря-проверка. В тържествата в град Съединение ще вземат участие и представителните роти и духовия оркестър на 61-ва механизирана бригада.", "date": "2018.09.05", "title": "Председателят на Комисията по отбрана ген. Константин Попов ще вземе участие в тържествата по случай навършването на 133 години от Съединението на България в град Съединение"}
{"url": "http://www.focus-news.net/news/2018/09/05/2563589/ministarat-v-ostavka-nikolay-nankov-nyama-da-otteglya-ostavkata-si-tova-beshe-pravilniyat-hod-kato-lichen-akt-i-kato-akt-na-otgovornost.html", "text": "Няма да оттегля оставката си – това беше правилният ход като личен акт и като акт на отговорност. Това каза министърът на регионалното развитие и благоустройството в оставка Николай Нанков пред журналисти в Народното събрание, предаде репортер на  Агенция „Фокус“ . \r\n„Актът, който направихме с двамата ми колеги, относно оставките беше абсолютно правилен. Това е волеизлияние след поискването на оставките от премиера Бойко Борисов.  Това беше правилният ход. Все още съм министър в оставка и затова изпълнявам задълженията, които имам в това си качество. Това, което зависеше от мен, съм го направил и като личен акт, и като акт на отговорност. Но вина и отговорност са две различни неща“, обясни министърът. \r\nНа въпрос дали допуска, че може да остане на поста си, Нанков отговори: „Не допускам нищо на този етап. Няма да оттегля оставката си – това беше най-правилната постъпка пред нас тримата.“ \r\nНа въпрос дали ако на коалиционен съвет бъде помолен да остане, той отговори: „Кой ще ме моли мене? Това даже е несериозно“. \r\nЦветилена СИМЕОНОВА", "date": "2018.09.05", "title": "Министърът в оставка Николай Нанков: Няма да оттегля оставката си – това беше правилният ход като личен акт и като акт на отговорност"}
{"url": "http://www.focus-news.net/news/2018/09/05/2563607/veliko-tarnovo-dvama-mazhe-sa-zadarzhani-za-razprostranenie-na-narkotitsi.html", "text": "Двама мъже са задържани за разпространение на наркотици. Това съобщиха от  Областна дирекция на МВР – Велико Търново . Мъжете са: 21-годишен с инициали П.В. от Полски сеновец и М.П. на 18 години от Велико Търново. Те са установени като съпричастни към разпространението на наркотични вещества. Проверката е извършена снощи около 22.00 часа вчера, като двамата мъже са задържани за срок до 24 часа и настанени в определените за целта помещения. В Районно управление – Велико Търново е образувано досъдебно производство. Работата по изясняване на случая продължава.", "date": "2018.09.05", "title": "Велико Търново: Двама мъже са задържани за разпространение на наркотици"}
{"url": "http://www.focus-news.net/news/2018/09/05/2563605/n1-bosna-initsiativata-za-uvolnenieto-na-ministara-na-sigurnostta-na-bih-dragan-mektich-be-othvarlena.html", "text": "На заседание Камарата на представителите в парламента на Босна и Херцеговина (БиХ) е отказала да обсъди инициативата за уволнението на министъра на сигурността Драган Мектич, предава телевизионният канал  N1 . \r\nИнициативата за уволнението е внесена от представителите от коалиционните партии, които участват в управлението на Република Сръбска. Според тези партии министърът не може да се справи адекватно с мигрантската криза, която се задълбочи от началото на годината, Мектич бе обвинен от тях и заради невъзможността на институциите да реагират адекватно на ситуацията. \r\nМектич заяви по-рано, че инициатива срещу него е на политическа основа и че „сериозните политически партии“ няма да я подкрепят. \r\nПредложението за премахването на инициативата от дневния ред на органа бе подкрепена от 19 народни представители, 10 гласуваха „против“, а трима се въздържаха.", "date": "2018.09.05", "title": "N1 (Босна): Инициативата за уволнението на министъра на сигурността на БиХ Драган Мектич бе отхвърлена"}
{"url": "http://www.focus-news.net/news/2018/09/05/2563608/obshtina-dobrich-shte-otbelezhi-tarzhestveno-102-godini-ot-pametnite-sabitiya-ot-5-do-7-septemvri-1916-g.html", "text": "Община Добрич ще отбележи тържествено 102 години от паметните събития от 5 до 7 септември 1916, белязани в нашата история като Добричката епопея. Това съобщиха от пресцентъра на  Община Добрич . На 7 септември от 10.00 ч. на паметника на легендарния командир на първа конна дивизия ген. Иван Колев ще бъдат поднесени венци и цветя от признателните поколения. В церемонията ще участват представители на Министерски съвет, на държавни и общински институции, обществени и политически организации, почетни граждани, общественици, признателни граждани. Септември месец включва едни от най-драматичните страници в българската история, ярък пример за саможертвата на стотици войници, офицери и командири в името на Отечеството. През септември 1916 г. Южна Добруджа отбелязва своето освобождение благодарение на победоносния ход на българската армия, активно подпомагана от българското добруджанско население. Това са дни на себеотрицание, мъжество и храброст. Героичният ход на Трета българска армия, известен като Добричката епопея е едно от най-великите дела за свободата на България.", "date": "2018.09.05", "title": "Община Добрич ще отбележи тържествено 102 години от паметните събития от 5 до 7 септември 1916 г."}
{"url": "http://www.focus-news.net/news/2018/09/05/2563609/montana-politsiyata-razsledva-sluchay-na-strelba-s-vazdushno-orazhie-po-parkiran-lek-avtomobil-v-zhk-mladost.html", "text": "Полицията разследва случай на стрелба с въздушно оръжие по паркиран лек автомобил в жк. „Младост”, съобщиха от  ОДМВР – Монтана . Произшествието е станало между 21.00 часа на 3 септември и 09.00 часа на 4 септември между бл. 18 и Военното окръжие в жк. „Младост”. Неизвестен извършител произвел 3 изстрела с пневматично оръжие и повредил задно панорамно стъкло на паркиран лек автомобил „Киа Каренс“ с монтанска регистрация, собственост на 45-годишен местен жител. Местопроизшествието е посетено от дежурна оперативна група, извършен е оглед и е образувано досъдебно производство по чл. 216, ал. 1 от НК. Иззети са два проектила от сив метал с неправилна форма. Работа по случая продължава РУ Монтана.", "date": "2018.09.05", "title": "Монтана: Полицията разследва случай на стрелба с въздушно оръжие по паркиран лек автомобил в жк. „Младост”"}
{"url": "http://www.focus-news.net/news/2018/09/05/2563606/ministarat-v-ostavka-nikolay-nankov-golyama-chast-ot-republikanskite-patishta-sa-v-nedobro-sastoyanie-i-prichinata-e-nedostig-na-finansov-resurs.html", "text": "Голяма част от републиканските пътища са в недобро състояние и причината е недостиг на финансов ресурс. Това каза министърът на регионалното развитие и благоустройството в оставка Николай Нанков по време на парламентарен контрол в Народното събрание, предаде репортер на  Агенция „Фокус“ . \r\n„Мога отговорно да заявя, че през последната година и половина МРРБ полага изключителни усилия в посока високо качество на новоизградените и новоизграждащите се към момента пътни обекти. Трябва да се има предвид, че средствата от държавния бюджет са крайно недостатъчни, за да се отговори на изискванията на обществото за по-модерни, по-комфортни и по-безопасни пътища. Независимо, че се води добра финансова политика за ремонтиране на пътища и съоръжения от Републиканската пътна мрежа, голяма част от републиканските пътища остават в недобро състояние и причината за това е основно недостиг на финансов ресурс, а не липса на желание. Критично важно е в тази посока да се променят подходът и моделът на финансиране“, коментира Нанков. \r\nПо думите му началото на годината се подписват договори за проектиране и въвеждане на тол системата. „Целта е таксуващият модел да бъде заменен с такъв, при който тежкотоварните превозни средства в много по-голяма степен и по един справедлив начин да дават своя финансов принос за поддържането и развитието на пътната мрежа на принципа, който амортизира пътната мрежа повече, да плаща и повече. Този нов подход за финансиране на този сектор е изключително важен за развитието и просперитета на страната като цяло“, обясни Нанков. \r\nТой обясни, че с добро планиране и максимална организация на необходимия ресурс магистралният пръстен на България ще бъде завършен в обозрим срок от 5 до 6 години. \r\nЦветилена СИМЕОНОВА", "date": "2018.09.05", "title": "Министърът в оставка Николай Нанков: Голяма част от републиканските пътища са в недобро състояние и причината е недостиг на финансов ресурс"}
{"url": "http://www.focus-news.net/news/2018/09/05/2563610/smolyan-362-semeystva-ot-oblastta-sa-poluchili-ednokratna-pomosht-za-parvoklasnitsi.html", "text": "Дирекциите „Социално подпомагане“ в област Смолян приемат заявления-декларации за отпускане на еднократна помощ на семейства, които имат ученици, записани в първи клас на държавно или общинско училище, за покриване на част от разходите в началото на настъпващата учебна 2018/2019 г. Крайният срок за подаване на заявленията е 15 октомври. Това съобщи за  Радио „Фокус“ – Смолян  Светла Асенова, главен експерт в Регионална дирекция „Социално подпомагане“ – Смолян. Към настоящия момент за област Смолян са подадени 403  заявления: в община Баните – 8, община Борино – 10, Девин – 41, Доспат – 28, Златоград – 41, Мадан – 53, Неделино – 10, Рудозем – 60, Смолян – 128 и Чепеларе – 24. Отпуснати са помощи на 362 семейства за 373 деца на обща стойност 93 250 лв. \"Отказани са 10 заявления на родители, които не отговарят на условията за получаване на такъв вид помощ, а в процес на обработка са 31 заявления\", поясни Асенова. \r\nТя уточни, че право на този вид помощ имат семейства, чиито деца са записани в първи клас на държавно или общинско училище и средномесечният доход на член от семейството за предходните 12 месеца преди подаване на заявление-декларацията е по-нисък или равен на 450 лв., определен в Закона за държавния бюджет на Република България за 2018 г. Помощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства по реда на чл. 26 от Закона за закрила на детето. \r\nАсенова припомни, че заявлението се подава по настоящ адрес, идентичен с декларирания в Служба ГРАО, като към него се прилагат удостоверение за брутните месечни доходи на семейството за последните 12 календарни месеца, предхождащи месеца, през който е подадено заявлението декларация; удостоверение, че детето е записано в първи клас на държавно или общинско училище, издадено от съответното училище и лична карта за справка. \"Еднократната помощ е в размер на 250 лв. и ще подпомогне родителите за покриване на разходи, свързани със закупуване на учебни помагала, тетрадки, дрехи и др. за техните първокласници\", посочи експертът. \"Ако детето не постъпи в училище или не посещава редовно училище до завършване на първи клас, освен ако това е невъзможно поради здравословното му състояние, помощта се възстановява\", каза още Светла Асенова. \r\nНели ГЕРГЬОВСКА", "date": "2018.09.05", "title": "Смолян: 362 семейства от областта са получили еднократна помощ за първокласници"}
{"url": "http://www.focus-news.net/news/2018/09/05/2563602/petko-angelov-prevozvach-politicheskata-otgovornost-za-katastrofata-kray-svoge-tryabva-da-se-poeme-ot-tezi-koito-otgovaryat-za-suhopatniya-transport.html", "text": "Политическата отговорност за катастрофата край Своге трябва да се поеме от тези, на които са делегирани права за сухопътния транспорт, а не от министъра в оставка Ивайло Московски. Това каза за  Радио \"Фокус\"  Петко Ангелов председател на УС на Камара на автомобилните превозвачи в България.  Браншът е изложил аргументите си и в писмо до министър-председателя Бойко Борисов. „Има заместник-министри, има изпълнителни директори, има шеф на ДАИ. Това са хората, на които е делегирал  контролни функции.  Какво трябва да направи министър Московски? Да излезе на пътя и да гледа дали си изпълняват задълженията, или дали контролират? Те трябва да носят отговорност. Най-лесният вариант е да се изгони министърът без причина. Министър Московски е запознат с всички проблеми по пътния транспорт, които имаме ние. И септември месец към края отново започва този пакет прословутия „Макрон“, с който искат да ни изхвърлят от европейския пазар. Това е един министър, който е застанал зад нас и с позициите и връзките, които има в ЕС и в България, той е най-подготвения като министър да ни защитава“, каза Петко Ангелов. Той  уточни, че в края на деня предстои среща между представители на транспортни фирми от цялата страна, на която ще бъде решено как точно браншът ще подкрепи министъра на транспорта в оставка Ивайло Московски. Петко Ангелов допълни, че ако се стигне до поемането на ресора от друг министър, това ще доведе до сътресения в бранша и проблеми в преговорите по пакета Макрон.", "date": "2018.09.05", "title": "Петко Ангелов, превозвач: Политическата отговорност за катастрофата край Своге трябва да се поеме от тези, които отговарят за сухопътния транспорт"}
{"url": "http://www.focus-news.net/news/2018/09/05/2563612/stara-zagora-traditsionniyat-esenen-panair-na-ul-ivan-vazov-shte-zapochne-v-kraya-na-septemvri.html", "text": "Традиционният есенен панаир в Стара Загора ще се проведе в периода от 28 септември 2018 г. до 6 октомври 2018 г. включително. Това съобщиха от пресцентъра на  Община Стара Загора . Той ще бъде изграден на ул. „Иван Вазов“ северно от ул. „Радецки“ до ул. „Хан Аспарух“, както и в югозападната част на парк „Загорка“. Обектите за продажба на скара – бира на територията на панаира ще работят от 2 октомври 2018 г. до 6 октомври 2018 г. включително. \r\nЗаявления за участие в панаира да се приемат от 8.30 часа на 10 септември 2018 г. до 16.30 часа на 20 септември 2018 г. в сградата на Административно бюро „Изток“, ул. “Ангел Кънчев“ №70. \r\nРазрешения за временно поставяне на преместваеми съоръжения и елементи на градското обзавеждане по време на панаира се издават по реда на постъпването на заявленията, до запълване на местата по схемата, утвърдена от Главния архитект на Общината и след представяне на следните документи: \r\n- заявление за участие по образец;  \r\n- удостоверение за липса на данъчни задължения по чл.87, ал.6, издадено от НАП не по-рано от 30 дни от датата на подаване на документите;  \r\n- декларация за липса на задължения към Община Стара Загора към датата на подаване на заявление за участие;  \r\n- за производители – удостоверение от Камарата на занаятчиите;  \r\n- за атракционни съоръжения - сертификат за произход на съоръженията, технически паспорти за съоръженията, ежегоден технически преглед, сключен договор с лицензирана фирма, която извършва контрол при всяко построяване на съоръженията;  \r\n- квитанция за платена пълна такса за 9 дни за участие в панаира за заявената квадратура по подаденото заявление. Участниците, разполагащи обекти за продажба на скара – бира заплащат пълната такса за 5 дни за участие в панаира. \r\nЗа опазването на обществения ред на територията на панаира ще се грижат полицейските служители към звено „Общинска полиция“ и служители на звено „Общинска охрана“ при Община Стара Загора. \r\nНа територията на панаира е разрешено разполагането на атракционни съоръжения, произведения на художествените занаяти, обекти за продажба на захарни изделия, детски играчки и скара и бира.", "date": "2018.09.05", "title": "Стара Загора: Традиционният есенен панаир на ул. „Иван Вазов“ ще започне в края на септември"}
{"url": "http://www.focus-news.net/news/2018/09/05/2563604/stara-zagora-v-oblastnata-administratsiya-shte-se-provede-preskonferentsiya-vav-vrazka-s-merkite-za-nedopuskane-na-afrikanska-chuma-po-svinete-v-stranata.html", "text": "Днес от 15.00 часа в сградата на Областна администрация - Стара Загора ще се проведе пресконференция по повод възникнали въпроси по спешните мерки, наложени във връзка с поява на огнище на болестта африканска чума по свинете на територията на Република България. Това съобщиха от пресцентъра на  Областна администрация - Стара Загора . На пресконференцията ще присъства директорът на Областна дирекция по безопасност на храните (ОДБХ) в Стара Загора д-р Дамян Миков.", "date": "2018.09.05", "title": "Стара Загора: В Областната администрация ще се проведе пресконференция във връзка с мерките за недопускане на африканска чума по свинете в страната"}
{"url": "http://www.focus-news.net/news/2018/09/05/2563611/albanian-daily-news-luzlim-basha-prizova-ot-shkordra-za-radikalni-politicheski-deystviya.html", "text": "Председателят на опозиционната Демократическа партия на Албания Лузлим Баша призова членовете й да мобилизират гражданите за протести. Той  апелира албанците да се отзоват на призива за радикални политически действия с цел ликвидиране на престъпността и корупцията в правителството, съобщава  Albanian Daily News . \r\n„Това, което е от значение, е степента на мобилизация на ниво квартали, блокове, къщи и села,  \r\n и населени места, нашата партия може да отговори на призова за радикални политически действия за отстраняване на министър-председателя и правителството. От този момент нататък, започваме работа от врата на врата с хората. Няма друг начин освен конфронтацията“, категоричен бе Баша. \r\nПо думите му предстоящите парламентарни избори са крайната цел на акцията. Програмата на опозицията ще бъде обявена публично в предстоящите дни и седмици.", "date": "2018.09.05", "title": "Albanian Daily News: Лузлим Баша призова от Шкордра за радикални политически действия"}
{"url": "http://www.focus-news.net/news/2018/09/05/2563596/ministarat-v-ostavka-nikolay-nankov-shte-bade-napravena-pasportizatsiya-na-vsichki-patishta-za-da-se-ustanovyat-vsichki-defekti.html", "text": "Ще бъде направена паспортизация на всички пътища, за да се установят всички дефекти. Това каза министърът на регионалното развитие и благоустройството в оставка Николай Нанков пред журналисти в Народното събрание, предаде репортер на  Агенция „Фокус“ . \r\nНанков посочи, че всяка година се правят проверка на всички пътища. „През тази само че ще е с конкретни одити, а в последствие ще се направи и паспортизация на всички пътища. Т.е. по абсолютно всички пътища темата, свързана с дефекти, да бъде установена. Има идеи и за информационна система, която онлайн да следи в 24-часов режим и пътната обстановка, и състоянието най-вече като инфраструктура“, обясни той. \r\nМинистърът в оставка посочи, че много експерти са говорили досега за пътна инфраструктура. „Всички наричате тези, които говорят най-много и най-шумно, „експерти по пътна безопасност“, а те коментират пътната инфраструктура. Но нито един от тях не е пътен одитор и не би трябвало да му се пришива определението „експерт“. Псевдо – да, но експерти – не“, коментира Нанков. \r\nПо думите му са подготвени много нормативи, свързани с пътната безопасност. „Новата наредба за проектиране ще даде отговор на много от въпросите. Говорим за по-голяма осветеност на пътни възли и на кръстовища, за много повече изисквания за системите за отводняване, за зона за безопасност, в зависимост от вида на пътя – по автомагистралите 16 м., а по първокласните пътища 12 м., за обезопасяване на стълбове и дървета. Но всичко с времето си, предстои това да дава резултати. Новите магистрали – тези, които се финансират от държавен бюджет, ще се строят със средства от фирмите-изпълнители и ще се разплащат съответно от държавния бюджет, след като бъдат въведени в експлоатация. В момента всичко това се подготвя по нормативи“, посочи Нанков. \r\nЦветилена СИМЕОНОВА", "date": "2018.09.05", "title": "Министърът в оставка Николай Нанков: Ще бъде направена паспортизация на всички пътища, за да се установят всички дефекти"}
{"url": "http://www.focus-news.net/news/2018/09/05/2563615/api-vazstanoveno-e-dvizhenieto-po-pat--48-gradets-kotel-prez-kotlenski-prohod.html", "text": "Възстановено е движението по път II-48 Градец – Котел през Котленски проход. Това съобщиха от пресцентъра на  Агенция „Пътна инфраструктура“ .", "date": "2018.09.05", "title": "АПИ: Възстановено е движението по път II-48 Градец – Котел през Котленски проход"}
{"url": "http://www.focus-news.net/news/2018/09/05/2563613/blagoevgrad-vavezhda-se-vremenna-organizatsiya-na-dvizhenieto-mezhdu-selata-belo-pole-i-buchino-zaradi-remont-na-zhp-prelez.html", "text": "Предстои въвеждане на временна организация на движението на моторни превозни средства в участък между селата Бело Поле и Бучино. Това съобщиха от пресцентъра на  Община Благоевград . Причината е планирани ремонтни дейности, свързани с доставка и влагане на еластична прелезна настилка по 5-а железопътна линия.  \r\nВременната организация на движението влиза сила от 18.00 часа на 10 септември до 16.00 часа на 16 септември. Обходният маршрут ще бъде сигнализиран с пътни знаци.", "date": "2018.09.05", "title": "Благоевград: Въвежда се временна организация на движението между селата Бело поле и Бучино заради ремонт на жп прелез"}
{"url": "http://www.focus-news.net/news/2018/09/05/2563614/georgi-gyokov-bsp-dokato-ne-spre-vzimaneto-na-komisionni-ot-stroitelstvoto-na-patishtata-ot-obshtestvenite-porachki-nyama-da-imame-patishta-v-balgariya.html", "text": "Докато не спре взимането на комисионни от строителството на пътищата от обществените поръчки, няма да имаме пътища в България. Това каза народният представител от ПГ на „БСП за България“ и член на Националния съвет на БСП Георги Гьоков по време на парламентарен контрол в Народното събрание, предаде репортер на  Агенция „Фокус“ . \r\n„Трябва да кажа, че няма голяма разлика от полагания асфалт през 2009, 2013, 2014 и 2017 г. Предполагам, че няма и кой знае каква голяма разлика от комисионните, които са прибирани от полагания асфалт през тези години. И искам да заявя най-сериозно, че докато не се спре да се взимат комисионни от строителството на пътищата от обществените поръчки - според мен 30-40% комисионни, а според занимаващи се хора в бранша по 60-70%, няма да имаме пътища в България, колкото и тол системи да въведем и колкото и да се бием в гърдите, че правим въобще нещо за държавата“, коментира Гьоков. „Третокласен път ІІІ-5701 в Старозагорска област например наистина е в невъзможно състояние – там не умират хора просто защото не може да се развие скорост за трагичен инцидент. Но колите се трошат, отказват да се карат хляб, стоки и т.н. И голяма вина за разрушаването на този път има пренасянето на кариерни материали. Не може когато строи едни модерни пътища, да рушим малките и след това да не ги възстановяване. Не може да се лъже за превозваните товари, защото това руши пътищата в България заедно с натоварения трафик“, коментира той. \r\nЦветилена СИМЕОНОВА", "date": "2018.09.05", "title": "Георги Гьоков, БСП: Докато не спре взимането на комисионни от строителството на пътищата от обществените поръчки, няма да имаме пътища в България"}
{"url": "http://www.focus-news.net/news/2018/09/05/2563616/burgas-v-grada-shte-se-provedat-dni-na-avstriyskata-kultura-i-izkustvo.html", "text": "Концерти и прожекция на филм са само част от програма на тазгодишното издание на Дните на австрийската култура и изкуство в Бургас. Това съобщиха от пресцентъра на  Община Бургас . Началото на събитията ще бъде поставено на 18 септември от 19.00 часа с концерт на Ансамбъл АРТОС - Австрия. Всички събития от афиша ще се проведат в Експоцентър \"Флора\". \r\nДните на австрийската култура и изкуство се организират от Община Бургас, Посолството на Австрия в България и Сдружение \"Приятели на Австрия в Бургас\".", "date": "2018.09.05", "title": "Бургас: В града ще се проведат Дни на австрийската култура и изкуство"}
{"url": "http://www.focus-news.net/news/2018/09/05/2563619/blagoevgrad-intenziven-e-trafikat-za-leki-i-tovarni-avtomobili-na-izhod-na-gkpp-kulata.html", "text": "Интензивен е трафикът за леки и товарни автомобили на изход на ГКПП „Кулата“. Това съобщиха за  Радио „Фокус“ - Пирин  от „Гранична полиция“. Без забавяне се осъществява преминаването на ГКПП „Илинден“. Нормално интензивно е движението и на останалите гранични пунктове с Република Гърция. \r\nЛора КАЛЧЕВА", "date": "2018.09.05", "title": "Благоевград: Интензивен е трафикът за леки и товарни автомобили на изход на ГКПП „Кулата“"}
{"url": "http://www.focus-news.net/news/2018/09/05/2563618/smolyan-dazhd-vali-v-grada-patnite-nastilki-sa-mokri.html", "text": "Дъжд вали в Смолян, пътните настилки са мокри, предаде репортер на  Радио „Фокус“ – Смолян . Автомобилният трафик в обедните часове е интензивен по централния бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.09.05", "title": "Смолян: Дъжд вали в града, пътните настилки са мокри"}
{"url": "http://www.focus-news.net/news/2018/09/05/2563623/sofiya-v-umbal-sv-ekaterina-izpisaha-porednite-chetirima-patsienti-s-uspeshno-bezkravno-postavyane-na-aortni-klapi.html", "text": "Поредните четирима пациенти - от общо 51 от началото на 2018 г., бяха изписани от Клиниката по кардиология в УМБАЛ „Св. Екатерина“ след успешно безкръвно поставяне на аортни клапи. Това съобщиха от пресцентъра на  УМБАЛ „Св. Екатерина“ .  \r\nТранскатетърното аортно-клапно протезиране е изключително щадящ метод за смяна на една от сърдечните клапи, използван при тежко болни пациенти с аортна стеноза, за които стандартната хирургия е рискова. Стеснението на аортната клапа е често срещано заболяване с доста бърза еволюция и висока смъртност.  \r\nБезкръвното поставяне на аортни клапи е изобретено от французина проф. Алън Кребие през 2002 г.,  като през 2007 г. се появяват и първите клапи на пазара. В България методът е приложен за първи път от екип на УМБАЛ „Св. Екатерина“ още през 2009 г., като досега тук са поставени клапи на 212 пациенти. През 2016 г. благодарение на опита на нейните специалисти в болницата е създаден първия сертифициран център в България, който има право да обучава и други звена и лекари. С помощта на неговите отлични специалисти през последните две години са обучени и сертифицирани десетки кардиолози в страната и чужбина. Методът изисква дълъг период на обучение под ръководството на опитен и сертифициран проктор (обучител).  \r\nПроф. д-р Юлия Джоргова - началник на Клиниката по кардиология в УМБАЛ „Св. Екатерина“, е един от първите сертифицирани кардиолози в Европа, които не само прилагат успешно метода, но и обучават десетки кардиолози. Провежданите от нея обучителни курсове дадоха шанс и на екипи от столичната Аджибадем Сити Клиник да прилагат метода. \r\nДнес специалистите работят с четвърто поколение аортна клапа. За манипулацията се изисква хибридна зала и екип от специалисти от различни специалности. Методът се прилага чрез катетър, вкаран през крака на пациента по аортата, по която се стига до клапата, която е силно стеснена. Първоначално увредената клапа се разтваря с балон, за да може да влезе устройството, което съдържа новата клапа, монтирана на стент. Ако периферните съдове на пациента са увредени, тогава интервенцията се извършва с малък разрез през върха на сърцето.  \r\nСлед стандартна операция на аортна стеноза през гръдния кош пациентът лежи около две седмици в болница и възстановителният период е по-дълъг и тежък. При този безкръвен метод пациентите се изписват още на шестия ден, раздвижват се в деня на манипулацията и бързо се връщат към нормалния си ритъм на живот. \r\nВ световната медицина все повече се налагат инвазивната кардиология и минимално инвазивната хирургия. Това е бъдещето на медицината изобщо, а не само на кардиологията. Вече се поставят стентове и при мозъчно-съдови проблеми. В УМБАЛ „Св. Екатерина“ разполагат и с обучен за тази цел екип, готов да реагира при пациенти с инсулт.", "date": "2018.09.05", "title": "София: В УМБАЛ „Св. Екатерина“ изписаха поредните четирима пациенти с успешно безкръвно поставяне на аортни клапи"}
{"url": "http://www.focus-news.net/news/2018/09/05/2563622/prezidentat-rumen-radev-sled-15-godishna-pauza-vazstanovyavame-dialoga-s-republika-indiya-na-nay-visoko-politichesko-nivo.html", "text": "Възстановихме диалога с Република Индия на най-високо политическо ниво след 15-годишна пауза. Това каза президентът Румен Радев в Гербовата зала на „Дондуков“ 2 след подписване на двустранни договори с президента на Република Индия Рам Натх Ковинд, предаде репортер на  Агенция „Фокус“ . По думите му това сътрудничество е изключително важно за развитието на сътрудничество между двете страни. \r\n\"Водихме диалог за развитие на отношения във всички области, търговия, икономика, инвестиции, туризъм и културен обмен\", уточни Радев. Според него Република Индия винаги е била приятелски настроена към България, но тя също така е изключително важен партньор на страната ни. „Индия се оформи като глобален фактор в световната икономика, не само заради обема, но и заради изключително устойчивия ръст на развитие“, обясни Радев. Държавният глава каза, че Индия е страна със сериозна тежест в международните отношения, една шеста от света живее в нея, но най-вече това е така, заради конструктивната външна политика, която води в дух на диалог, мир, добросъседство и борба с глобалния тероризъм. „С президента Рам Нахт Ковинд направихме среща за двустранните отношения особено в областта на икономиката и търговията, където имаме едно задоволителна правно-нормативна рамка“, заяви още президентът Румен Радев. \r\nДаяна ДЮЛГЕРОВА", "date": "2018.09.05", "title": "Президентът Румен Радев: След 15-годишна пауза възстановяваме диалога с Република Индия на най-високо политическо ниво"}
{"url": "http://www.focus-news.net/news/2018/09/05/2563624/ministarat-v-ostavka-nikolay-nankov-do-kraya-na-godinata-tryabva-da-priklyuchi-obhodat-za-tunela-pod-prohoda-shipka-a-prez-2019-g-da-startira-vazlaganeto-na-samiya-tunel.html", "text": "До края на годината трябва да приключи обходът за тунела под прохода Шипка, а през 2019 г. да стартира възлагането на самия тунел. Това каза министърът на регионалното развитие и благоустройството в оставка Николай Нанков по време на парламентарен контрол в Народното събрание, предаде репортер на  Агенция „Фокус“ . \r\n„Нека на всички да е ясно, че тунелът под Шипка свързва не просто две области – Южна и Северна България, но има и надевропейски размери. Говорим за пътен коридор, който продължава през Истанбул към Близкия Изток“, каза още Нанков и посочи, че това е един огромен проект.  \r\nПо думите му проектът е в две части. „Първата фаза е обход, минаване на експертен технически съвет към АПИ и т.н. – това ще приключи в рамките на тази година. Тоест, не само тунел като тунел, а имаме съответни етапи, които се изпълняват по линия на първа фаза. А през 2019 г. трябва да стартира възлагането на самия тунел – над 3 км. Източник на финансиране е държавен бюджет и бъдещо частно партньорство“, коментира Нанков. \r\nПо отношение на двата месеца забавяне за въвеждане в експлоатация на участък от обхода, Нанков посочи, че това е станало заради процедурите и по строителство, и по оформяне на документация и нейното приемане. „Септември беше срокът по договор, но всичко ще бъде готово до края на годината с изключение на най-високото мостово съоръжение, строено в България преди повече от 30 години“, коментира той. \r\nЦветилена СИМЕОНОВА", "date": "2018.09.05", "title": "Министърът в оставка Николай Нанков: До края на годината трябва да приключи обходът за тунела под прохода Шипка, а през 2019 г. да стартира възлагането на самия тунел"}
{"url": "http://www.focus-news.net/news/2018/09/05/2563620/veliko-tarnovo-zadarzhaha-pod-strazha-mazha-zaplashval-s-nozh-zhena-ot-byala-cherkva.html", "text": "Наложена е мярка за неотклонение на мъжа, отправил закани с нож към жена от Бяла черква. Това съобщиха от  Областна дирекция на МВР – Велико Търново . Районната прокуратура е издала постановление 54-годишният мъж да бъде задържан за срок до 72 часа. А.В. е настанен в Сектор „Арести“ – град Велико Търново.", "date": "2018.09.05", "title": "Велико Търново: Задържаха под стража мъжа, заплашвал с нож жена от Бяла черква"}
{"url": "http://www.focus-news.net/news/2018/09/05/2563617/prokuror-ivan-geshev-sinat-na-kmeta-na-karnobat-e-sred-zadarzhanite-litsa-pri-aktsiyata-vav-fabrikata-za-nelegalno-proizvodstvo-na-tsigari.html", "text": "Синът на кмета на Карнобат е сред задържаните лица при акцията във фабриката за нелегално производство на цигари. Това каза зам.-главният прокурор Иван Гешев по време на брифинг в Специализираната прокуратура, предаде репортер на  Агенция „Фокус“ . „Той е собственик на помещенията, в които се намира фабриката и за които той твърди, че тогава не е знаел какво се случва там“, допълни Гешев. \r\n„На място в Карнобат и околните населени места е зам.-главният прокурор г-н Сарафов, който оказва методическа помощ на колегите на място от следствието. Известно ни е къде е пласирана продукцията от нелегалната фабрика за цигари, но в момента няма да коментирам“, допълни той. \r\n„Аз не казвам, че са извършвани данъчни престъпления за периода 2009-2018 г., а казвам, че извършваме проверка и събираме доказателства за този период. Към момента няма повдигнати обвинения. Производствата не са забавени. Преди 2 месеца е образувано това дело“, каза още той. Попитан защо чак сега се задържат лица, при положение, че периодът на разследване е от 2009 година, Гешев заяви, че Специализираната прокуратура е млада структура и работи от 2 години. „Към момента, когато аз съм административен ръководител компромиси не се правят. Ако имате въпроси за 2009 година, може да ги зададете на конкретните длъжностни лица, които са били към този момент\", допълни той. „Има наблюдаващ прокурор, който ще прецени в рамките на 24 часа дали ще привлече конкретни лица към наказателна отговорност ако има доказателства. В цял свят определен тип хора, с определен тип бизнес, при положение, че развиват престъпна дейност и генерират 60, 70, 80 млн. печалба, логично е предприемат конкретни действия, за да си гарантират сигурност, да разполагат с изпреварваща информация, или да имат връзки в определени служби на всякакви нива. Това се случва във всички страни. Факт е, че до момента от тази акция не е изтекла никаква информация към лицата, спрямо които работим. Това означава само едно – че хората, които работят са правилните хора и тези, с които работим от Спецпрокуратурата също са правилните хора от службите“, заяви още той. „Сред 10-те задържани са човек, който е пълномощник на фирмата наемател на фабриката, шофьор на камиона, хора, които отговарят за пласмента на продукцията. В момента се претърсват над 60 адреса. Обемът от информация е огромен“, каза още заместникът на главния прокурор.", "date": "2018.09.05", "title": "Прокурор Иван Гешев: Синът на кмета на Карнобат е сред задържаните лица при акцията във фабриката за нелегално производство на цигари"}
{"url": "http://www.focus-news.net/news/2018/09/05/2563626/plovdiv-vandali-sa-schupili-dve-cheshmi-v-tsar-simeonovata-gradina.html", "text": "Вандали са счупили две чешми в Цар-Симеоновата градина в Пловдив. Това съобщи за  Радио „Фокус“ – Пловдив  Стоян Алексиев, директор на ОП „Градини и паркове“. По думите му през нощта са счупени два от чучурите на чешмата „Хорцето“ и един от „Кобилицата“ – чешмата при входа откъм площад „Централен“. „Веднага ще ги възстановим, но призоваваме гражданите да пазят и да реагират, ако станат свидетели, че някой руши направеното за обществено ползване“, коментира Стоян Алексиев.  \r\nТой отбеляза, че екипът на предприятието полага изключителни грижи за поддържането на градините и парковете в града. От началото на годината в Пловдив са засадени близо 1000 дървета местни видове с висока екологична стойност и около 3 000 000 цветя. Наесен предстои и засаждането на 5000 нови розови храста. \r\nТони МИХАЙЛОВ", "date": "2018.09.05", "title": "Пловдив: Вандали са счупили две чешми в Цар-Симеоновата градина"}
{"url": "http://www.focus-news.net/news/2018/09/05/2563625/burgas-obshtinata-zapochva-kampaniya-za-sabirane-na-plastmasovi-butilki-ot-napitki.html", "text": "Общинско предприятие \"Чистота ЕКО\" и Община Бургас започват кампания за събиране на пластмасови бутилки от напитки. Това съобщиха от пресцентъра на  Общината . За всеки предадени 3 килограма в някой от деветнадесетте мобилни центъра за разделно събиране на отпадъци на територията на общината, гражданите може да получат 5 литра висококачествен пакетиран компост. Той е доказан подобрител, особено за почви, изтощени от употребата на изкуствени торове. Още по-голяма е ползата от него в био земеделието. Може да се използва и за стайни, и за дворни растения. Информация за разположението на мобилните центрове е публикувана  .", "date": "2018.09.05", "title": "Бургас: Общината започва кампания за събиране на пластмасови бутилки от напитки"}
{"url": "http://www.focus-news.net/news/2018/09/05/2563627/sofiya-mazh-e-s-opasnost-za-zhivota-sled-katastrofa-na-pat-ii-81-v-rayona-na-21-km-v-posoka-montana.html", "text": "Мъж е с опасност за живота след катастрофа на път II-81 в района на 21 км в посока Монтана. Това съобщиха от  ОДМВР - София . Сигналът за инцидента е подаден около 6.45 часа на 4 септември в РУ - Костинброд. Извършен е оглед на местопроизшествието, при който е установено, че лек автомобил „Опел Корса“ е навлязъл в насрещната лента за движение и е катастрофирал, преобръщайки се в крайпътните дървета. Водачът на автомобила е настанен за лечение с открита фрактура на черепа и фрактура на гръдни прешлени, с опасност за живота. Спътниците му са прегледани и освободени. По случая е образувано досъдебно производство.", "date": "2018.09.05", "title": "София: Мъж е с опасност за живота след катастрофа на път II-81 в района на 21 км в посока Монтана"}
{"url": "http://www.focus-news.net/news/2018/09/05/2563621/prokuror-ivan-geshev-shtetata-na-byudzheta-pri-sluchaya-sas-sem-arabadzhievi-e-okolo-9-mln-leva.html", "text": "Щетата на бюджета при случая със сем. Арабаджиеви е около 7-8 или 9 млн лева. Това каза зам.-главният прокурор Иван Гешев по време на брифинг в Специализираната прокуратура, предаде репортер на  Агенция „Фокус“ . „Първоначално щетата беше към 600 000 лева. Към този момент говорим за 7-8 млн. лева нанесени щети на държавата от данък добавена стойност. Тези 10 млн. на Арабаджиеви, които задържахме са веществено доказателство по делото. Обвиненията предвиждат конфискация на част от тях или цялата сума. Възможно е КОНПИ да наложи някакви запори, възможно е и НАП също да проведе проверки“, допълни той.  \r\nЦветелин ДИМИТРОВ", "date": "2018.09.05", "title": "Прокурор Иван Гешев: Щетата на бюджета при случая със сем. Арабаджиеви е около 9 млн. лева"}
{"url": "http://www.focus-news.net/news/2018/09/05/2563630/sport-mariya-sharapova-potvardi-uchastieto-si-v-turnira-za-kupata-na-kremal.html", "text": "Бившата световна номер едно Мария Шарапова ще участва в турнира за Купата на Кремъл. Това потвърди пред  TACC  президентът на Руската федерация по тенис Шамил Тарпищев. \r\nТурнирът ще се проведе в Москва в периода 13-21 октомври. В него ще участват 12 тенисистки от „Топ 30“ на световната ранглиста.  \r\nШарапова участва и в миналогодишното издание на турнира, но не успя да преодолее първия кръг на състезанието. Тереза Герова", "date": "2018.09.05", "title": "Спорт: Мария Шарапова потвърди участието си в турнира за Купата на Кремъл"}
{"url": "http://www.focus-news.net/news/2018/09/05/2563629/prezidentat-rumen-radev-s-prezidenta-na-republika-indiya-shte-napravim-apel-kam-biznesa-obsazhdame-otkrivane-na-direktna-avioliniya-mezhdu-dvete-strani.html", "text": "Наред с тези много важни споразумения на държавнo равнище, които днес бяха подписани, следобед ние ще направим апел към бизнеса от двете страни. Това каза президентът Румен Радев в Гербовата зала на „Дондуков“ 2 след подписване на двустранни договори с президента на Република Индия Рам Натх Ковинд, предаде репортер на  Агенция „Фокус“ . По думите му това ще бъде един значителен бизнес форум от 300 компании, като се очаква подписване на важни договори, браншови и регионални споразумения. „Тези споразумения са значителни, защото те са в областта на науката и технологиите, образованието, туризма, които допринасят за интензифициране на контактите между нашите два народа“, каза той. Радев заяви, че двамата президенти обсъждат откриване на директна авиолиния, която да свързва двете страни. „Това, което коментирахме, го смятам за обещано“, уточни президентът Радев. Според него трябва да си сътрудничим с Индия и в сферата на военното образование.  \r\n„Ще дадем възможност на президента Ковинд, неговата съпруга и тяхната делегация да се запознаят с нашето културно и историческо наследство в Националния исторически музей“, посочи още държавният ни глава Румен Радев. Той каза, че ще направи всичко възможно отношенията между двете държави да се развиват в дух на приятелство.  \r\nДаяна ДЮЛГЕРОВА", "date": "2018.09.05", "title": "Президентът Румен Радев: С президента на Република Индия ще направим апел към бизнеса, обсъждаме откриване на директна авиолиния между двете страни"}
{"url": "http://www.focus-news.net/news/2018/09/05/2563631/montana-6-godishno-dete-e-blasnato-ot-lek-avtomobil-na-ul-yulius-irasek.html", "text": "6-годишно дете е блъснато от лек автомобил на ул. „Юлиус Ирасек“. Това съобщиха от  ОДМВР - Монтана . Инцидентът е станал на 4 септември 2018 г. около 18.10 часа на ул. „Юлиус Ирасек“ в посока ул. „22 септември“ в град Монтана. 47-годишен шофьор с инициали Е.А. от областния град при управление на лек автомобил „Фолксваген Джета\" нарушава правилата за движение и блъска 6-годишна пешеходка. Пострадалата е настанена за лечение в МБАЛ - Монтана без опасност за живота и с фрактура на лявата ръка в областта на рамото. Местопроизшествието е посетено от дежурна оперативна група, извършен е оглед и е образувано досъдебно производство в РУ - Монтана.", "date": "2018.09.05", "title": "Монтана: 6-годишно дете е блъснато от лек автомобил на ул. „Юлиус Ирасек“"}
{"url": "http://www.focus-news.net/news/2018/09/05/2563632/s-tarzhestven-ritual-po-podnasyane-na-ventsi-i-tsvetya-obshtina-stara-zagora-shte-chestva-133-godini-ot-saedinenieto-na-knyazhestvo-balgariya-s-iztochna-rumeliya.html", "text": "С тържествен общоградски ритуал по поднасяне на венци и цветя Община Стара Загора ще чества 133 години от Съединението на Княжество България с Източна Румелия. Това съобщиха от пресцентъра на  Общината .  \r\nНачалото на ритуала е в 10.30 ч., пред паметника „Защитниците на Стара Загора в парк „ Пети октомври“.  В него ще се включат и военни от Втора механизирана бригада. \r\nНепосредствено след ритуала от 11.00 часа ще започне Песенен празник „Средногорско ехо“ посветен на 45 години от създаването на Туристически хор „Средногорски звуци“. Той ще се проведе на сцена „Бирхале“. \r\nОт 17.00 часа в парк „Пети октомври“ започва Празничен концерт на Общински духов оркестър. \r\nВ деня на Съединението своя празник отбелязват и селата Пряпорец, Остра могила и Малко Кадиево.", "date": "2018.09.05", "title": "С тържествен ритуал по поднасяне на венци и цветя Община Стара Загора ще чества 133 години от Съединението на Княжество България с Източна Румелия"}
{"url": "http://www.focus-news.net/news/2018/09/05/2563634/manol-genov-bsp-ima-prenebrezhitelnoto-otnoshenie-kam-chasti-ot-republikanskata-patna-mrezha-i-otkroveno-lishavane-na-balgarskite-danakoplattsi-ot-dostap-do-neya.html", "text": "Има пренебрежителното отношение към части от републиканската пътна мрежа и откровено лишаване на българските данъкоплатци от достъп до нея. Това каза народният представител от ПГ на „БСП за България“ Манол Генов, който зададе въпрос към регионалния министър в оставка Николай Нанков по време на парламентарен контрол в Народното събрание, предаде репортер на  Агенция „Фокус“ . \r\n„Изключително ми е неудобно за въпроса, който ще задам в момента, относно състоянието на пътното платно след рехабилитация между Поповица и Асеновргад – т.нар. път III-804 и по-специално за лошото състояние на мостовото съоръжение. В момента сме в сезон на активен автомобилен трафик по пътищата на цялата страна. Преди по-малко от две години от тази трибуна алармирах за пренебрежителното отношение към части от републиканската пътна мрежа и откровено лишаване на българските данъкоплатци от достъп до нея. Г-жа Лиляна Павлова в предния мандат на два пъти откровено ме излъга за това съоръжение – първо щяхме да го правим наново, после се оказа, че конструктивната експертиза не отговаря, не може да бъде рехабилитиран, ще проектираме ново“, коментира Генов. \r\nТой посочи, че през 2017 г. е задал същия въпрос. „И тогава ми беше отговорено, че има изготвен технически проект, като са предвидени 600 хил. лв. и бях уверен, че до 25 дни ще бъде открита процедура – обществена поръчка. Оттогава минава около 16 пъти по 25 дни, така че отговорете на тези хора, които са засегнати, кога нещо се случи. Не подценявайте такива моменти, защото, не дай си Боже, ще падне някой рейс и ще им забраним на рейсовете да минават по моста“, каза още Генов. \r\nЦветилена СИМЕОНОВА", "date": "2018.09.05", "title": "Maнол Генов, БСП: Има пренебрежителното отношение към части от републиканската пътна мрежа и откровено лишаване на българските данъкоплатци от достъп до нея"}
{"url": "http://www.focus-news.net/news/2018/09/05/2563633/burgas-direktorat-na-natsionalnata-sledstvena-sluzhba-borislav-sarafov-shte-dade-brifing-v-selo-venets-po-povod-sledstvenite-deystviya-v-ofisi-na-vinprom-karnobat.html", "text": "директорът на Националната следствена служба Борислав Сарафов ще даде брифинг в село Венец по повод следствените действия в офиси на „Винпром Карнобат“. Това съобщиха от пресцентъра на  Прокуратура на Република България . Брифингът ще се състои днес от 13.30 часа в село Венец пред „Винпром Карнобат“. Директорът на Националната следствена служба Борислав Сарафов ще даде брифинг с допълнителна информация за провеждащите се следствени действия в офиси, находящи се във „Винпром Карнобат“ ООД, „Сис Индустрийс“ ООД и „Топаз Мел“ ООД в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, държане на акцизни стоки без бандерол и пране на пари.", "date": "2018.09.05", "title": "Бургас: директорът на Националната следствена служба Борислав Сарафов ще даде брифинг в село Венец по повод следствените действия в офиси на „Винпром Карнобат“"}
{"url": "http://www.focus-news.net/news/2018/09/05/2563636/lyubomir-bonev-bsp-kam-ministar-nikolay-nankov-vie-li-shte-badete-ministar-drugata-sedmitsa-ili-nei.html", "text": "„Вие сте в оставка, вие ли ще бъдете министър и другата седмица, или не? Трябва да знаем тежестта на вашия отговор, каква е политиката на МРРБ за осигуряване и поддържане на качеството на пътищата от републиканската пътна мрежа“. Този въпрос отправи народният представител от ПГ на \"БСП за България\" Любомир Бонев към министъра на регионалното развитие и благоустройството Николай Нанков, съобщиха от пресцентъра на  партията . Той подчерта, че въпросът му касае състоянието и поддръжката на пътищата от републиканската пътна мрежа. По думите му експлоатационното състояние определя възможността да бъде използван един път по предназначение в пълния обем на неговите функции. Според него лошото качество на един път означава липса на такъв. „В особена степен това важи за пътищата от републиканската пътна мрежа, които осигуряват транспортните връзки от национално значение. За съжаление, България винаги е на едно от последните места по качество на пътища, в която и да е класация, последната от които е на Световния икономически форум. Индексът на глобалната конкурентоспособност 2017 г. – 2018 г. ни поставя на 93 място от 147 страни“, обясни той и подчерта, че преди нас са класирани държави като Танзания, Хондурас, Ботсвана, Замбия, Мали, Ямайка, Кабо Верде, Гана , Шри Ланка.  \r\n„Пътищата трябва да се строят така, че да не убиват“, категоричен бе Любомир Бонев. По думите му това означава промяна на нормативната база относно проектирането и изграждането на обезопасяващи съоръжения. Според него друг голям проблем е липсата на контрол по строителството – качество на използваните материали, гаранционни срокове, технологични процеси при изграждането. Не на последно място той посочи и правилната експлоатация и поддръжка на пътищата.  „След всичко това следва въпросът- кой носи политическата отговорност за несвършена работа. Ако не промените порочните практики и не се носи тази отговорност, независимо дали ще се въведе ТОЛ система, ще се отпускат ли средства от републиканския бюджет или евросредства, ефектът ще бъде нулев“, заключи Любомир Бонев.", "date": "2018.09.05", "title": "Любомир Бонев, БСП към министър Николай Нанков: Вие ли ще бъдете министър другата седмица или не?"}
{"url": "http://www.focus-news.net/news/2018/09/05/2563638/pred-gd-natsionalna-politsiya-shte-se-sastoi-brifing-po-povod-predprietite-merki-vav-vrazka-s-ochakvaniya-trafik-po-patishtata-i-granichnite-punktove.html", "text": "Пред ГД „Национална полиция“ ще се състои брифинг по повод предприетите мерки във връзка с очаквания трафик по пътищата и граничните пунктове. Това съобщиха от пресцентъра на  МВР . Той ще бъде даден в 15.00 часа днес пред сградата на Дирекцията от представители на „Пътна полиция“, ГДНП и ГДГП. Те ще оповестят подробности за предприетите мерки във връзка с очаквания трафик по пътищата и граничните пунктове на страната.", "date": "2018.09.05", "title": "Пред ГД „Национална полиция“ ще се състои брифинг по повод предприетите мерки във връзка с очаквания трафик по пътищата и граничните пунктове"}
{"url": "http://www.focus-news.net/news/2018/09/05/2563637/ministarat-v-ostavka-nikolay-nankov-ima-zabavyane-v-remonta-na-20-km-ot-otsechkata-ot-pat-iii-804-popovitsa-asenovgrad-zashtoto-obshtina-sadovo-se-zabavi-s-udostoverenie-za-sobstvenost.html", "text": "Има забавяне в ремонта на 20 км от отсечката от път III-804 Поповица – Асеновград, защото Община Садово се забави с удостоверение за собственост. Това каза министърът на регионалното развитие и благоустройството в оставка Николай Нанков по време на парламентарен контрол в Народното събрание в отговор на въпрос на народния представител от ПГ на „БСП за България“ Манол Генов, предаде репортер на  Агенция „Фокус“ . \r\n„Не мога да приема тезата, която Манол Генов разви за пренебрежително отношение към републиканските пътища. Обектът 20 км от отсечката от път III-804 Поповица – Асеновград се реализира и като осигуряване на финансов ресурс, и като процедури. През юли областно пътно управление – Пловдив иска от Община Садово удостоверение, че имотът не е общинска собственост, трябваше отстраняване на възникнала грешка“, каза още Нанков и посочи, че това забавя нещата. \"Не искам да коментирам кметът ли е виновен или кой. Но чак юли месец получихме от Община Садово удостоверение, че имотът не е общинска собственост. Обърнете се към Общината защо ни го даде чак юли месец“, каза още Нанков. „Това съоръжение ще бъде оправено, ресурсът е одобрен, проектната му част е финализирана, просто трябва да бъде оправена техническата грешка. Лошо е, когато се критикува, когато нещата се случват“, коментира още той. \r\nЦветилена СИМЕОНОВА", "date": "2018.09.05", "title": "Министърът в оставка Николай Нанков: Има забавяне в ремонта на 20 км от отсечката от път III-804 Поповица – Асеновград, защото Община Садово се забави с удостоверение за собственост"}
{"url": "http://www.focus-news.net/news/2018/09/05/2563640/stara-zagora-v-grada-startira-piloten-proekt-za-izsledvane-za-hepatit-s.html", "text": "Международния проект SPHERE-C за изследване за хепатит С стартира в Стара Загора. Това съобщиха от пресцентъра на  Общината . Това е единственият град в България, в който той ще се проведе. Проектът се осъществява от Европейския център за профилактика и контрол на заболяванията (ECDC), от Института „Роберт Кох“, обществен институт по здравеопазване в Германия, в партньорството на Регионална здравна инспекция (РЗИ) - Стара Загора и Община Стара Загора. \r\n„Много навременен и много необходим проект за изследване за хепатит С. Това е голямо достижение за РЗИ Стара Загора, която разработи проекта и нашият град е избран за изследването“, каза на пресконференция днес Иванка Сотирова, зам.-кмет на Община Стара Загора. Тя подчерта, че съвместната работа с РЗИ е осъществена благодарение на секретаря на Общината Делян Иванов, който е бил много активен в разработката и сътрудничеството с РЗИ. \r\nПроучването има за цел да предостави информация за броя на хората, инфектирани с вируса на хепатит С в Стара Загора. Проучването ще се проведе в периода от 5 септември до 16 ноември 2018 г. Лицата, които ще участват в проекта, са избрани на случаен принцип и ще получат покана от Община Стара Загора. \r\nНа участниците ще бъде предложено безплатно изследване за хепатит С, което ще се проведе в РЗИ - Стара Загора. На всички положителни ще бъдат дадени насоки за последващо лечение. \r\n„Стара Загора успя да бъде градът, в който ще се проведе пилотното проучване за хепатит С, ние се радваме, че поне 1000 души ще бъдат включени и ще можем да разберем колко са прекарали безсимптомно болестта. Добрата новина е, че хепатит С е лечимо заболяване и когато се открие, че човек е заразен, в рамките на шест месеца може да бъде излекуван“, информира д-р Златина Нанева, директор на РЗИ – Стара Загора и ръководител на проекта.   \r\n„Всяка година от хепатит С в света умират около 400 000 души, инфекцията може да бъде лекувана, но достъпът до лечение е слаб, затова Световната здравна организация разработи Глобална стратегия с цел елиминиране на вируса до 2030 година“, съобщи д-р Рут Цимерман, Институт „Роберт Кох”, Берлин, Германия, главен ръководител на проекта.  По думите й за страните от Европейския съюз липсват данни, затова е започнало пилотното проучване. То се провежда в градове в Исландия, Италия, Финландия и България-конкретно в Стара Загора. Д-р Цимерман призова всички, които са получили писма да се включат в проекта. \r\nСпоред д-р Тонка Върлева, директор на Дирекция „Промоция и профилактика на болестите и зависимостите” в Министерство на здравеопазването и консултант по проекта, Стара Загора е избрана, защото тук има добра връзка между РЗИ и Община Стара Загора, добре работи вирусологичната лаборатория  и по този начин ще се разбере реалното разпространение на хепатит С. Министерството на здравеопазването ще сформира екип, който да разработи програма за хепатитни болести за следващите пет години. \r\n„За ръководството на Община Стара Загора това изследване има голям ефект върху общественото здраве и затова решихме да сътрудничим на Министерство на здравеопазването и РЗИ. Направихме извадка за 1998 човека от минимална възраст 18 години до 75+, равномерно разпределени“, обясни секретарят на Общината Делян Иванов. Разпращат се писма по на 400 човека седмично. Поканата е от кмета Живко Тодоров, придружена е с брошура, която обяснява какво е заболяването и какво трябва да се направи, за да се включиш в проекта. Изследването е на доброволен принцип, но ако хората не искат да се включат, трябва да се обадят, за да ни ги търсят повторно, подчерта секретарят. На тези, които не са го направили, ще бъде изпратена втора покана. \r\n„Надявам се да допринесем за това важно изследване и за достигане на съществен резултат в борбата срещу това заболяване“, коментира още Делян Иванов. \r\nЕкипите на РЗИ ще работят всеки ден с удължено работно време от 8.30 до 19 часа и в събота от 8.30 до 13.30 часа. Всяка седмица на сайта на Инспекцията ще се съобщава в кой квартал са. Всеки може да заяви дали ще отиде за изследване в РЗИ или в квартала.", "date": "2018.09.05", "title": "Стара Загора: В града стартира пилотен проект за изследване за хепатит С"}
{"url": "http://www.focus-news.net/news/2018/09/05/2563639/krasimir-georgiev-obshtina-dupnitsa-nadyavam-se-che-shte-navaksame-izostavaneto-po-proekta-za-integriran-gradski-transport.html", "text": "Надявам се, че ще наваксаме изоставането по проекта за интегриран градски транспорт. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му има обявени обществени поръчки по проекта, но има и едно сериозно забавяне по процедурите. Причината за забавянето са обжалвания от страна на фирма. „България е правова държава. Законите са такива, каквито са. Ние сме длъжни да се съобразяваме с тях”, каза Красимир Георгиев. По думите му близо година е загубена в съдебни дела, но в крайна сметка са спечелени всички дела. „Надявам се, че всичко занапред ще бъде наред”, каза Красимир Георгиев. По думите му основната обществена поръчка е инженеринг. Вече са приключили процедурите за доставяне на подвижен състав – автобуси, за ремонтна база на автобусите и други. По думите му още в рамките на тази година трябва да се стартира с проекта. Той включва и много улици за преасфалтиране. „Много е важно да се започне с изпълнението на проекта. Надявам се, че изпълнителите ще работят максимално бързо, за да може да се отчете напредък”, каза Красимир Георгиев. \r\nВенцеслав ИЛЧЕВ", "date": "2018.09.05", "title": "Красимир Георгиев, Община Дупница: Надявам се, че ще наваксаме изоставането по проекта за интегриран градски транспорт"}
{"url": "http://www.focus-news.net/news/2018/09/05/2563642/veliko-tarnovo-zapochvat-remontite-na-sgradi-sobstvenost-na-obshtinata.html", "text": "Започват ремонтите на сгради с общинска собственост в населените места в Община Велико Търново. Това каза за  Радио „Фокус“ – Велико Търново  председателят на Сдружението на кметовете и кметските наместници в Общината Благовеста Факирова. Тя припомни, че в момента протичат и усилените ремонти по програма „Местни инициативи“. 30 населени места кандидатстваха с проекти за рехабилитация, ремонт на улично платно, тротоари и бордюри. Само за тях инвестицията е за над 280 хиляди лева. „От следващата седмица започват ремонти в 11 - 12 кметства на общинските сгради. Наскоро рехабилитацията на уличната мрежа приключи в селата Церова кория, Пчелище, Къпиново, Миндя. Предстои строителната фирма да продължи дейностите в Самоводене и Ресен. Очаква се до края на октомври да приключат цялостните ремонти на улиците и общинските сгради“, обясни Благовеста Факирова. \r\nСредствата са осигурени както по програма „Местни инициативи“, така и от инвестиционната програма на Общината. \r\nМария НЕДЕВА", "date": "2018.09.05", "title": "Велико Търново: Започват ремонтите на сгради, собственост на Общината"}
{"url": "http://www.focus-news.net/news/2018/09/05/2563646/pregled-na-mezhdunarodnite-novini-do-13-chasa-agentsiya-fokus.html", "text": "Един от двамата заподозрени за убийството на 35-годишен германец в град Кемниц е трябвало да бъде депортиран в България преди повече от две години, съобщава националният ежедневник  Die Welt . \r\nЗаподозреният по случая Юсуф М. е подал молба за убежище в България, съобщиха от Административния съд в Кемниц пред местните медии. Говорител на органа поясни, че той е трябвало да бъде върнат в България съгласно решение, издадено на 13 май 2016 г. Германските власти обаче не са изпълнили разпоредбата в шестмесечния срок, определен от закона. Ето защо Федералната служба за миграцията и бежанците е трябвало да разгледа още веднъж молбата му за убежище, съгласно положенията в Дъблинското споразумение.  \r\nОт редакцията подчертават, че германските власти са регистрирали 4899 мигранти, които е трябвало да бъдат върнати в България. Оказва се обаче, че в страната ни са изпратени обратно едва 95 от тях.  \r\nЮсиф А., 22-годишен иракски кюрд, и 23-годишен сириец са заподозрени в убийството на германец в Кемниц – събитие, което отприщи серия от демонстрации в саксонския град, някои от които бяха белязани с насилие и безредици. \r\n***  Министърът на външните работи на ФРГ Хайко Маас пристига на двудневно посещение в Турция, където ще проведе срещи с първия дипломат на Анкара Мевлют Чавушоглу и с държавния глава на страната – Реджеп Тайип Ердоган – само три седмици преди очакваната му визита в Германия, отбелязва националният ежедневник  Die Frankfurter Allgemeine Zeitung  във водеща статия, посветена на двустранните отношения.  \r\nПосещението в Турция е първо за Маас в качеството му на германски външен министър и съвпада с фаза на леко затопляне между Берлин и Анкара след продължителен период на напрежение. В Анкара са заинтересовани от подобряване на отношенията с европейските държави, особено на фона на изострянето на тона с Вашингтон заради задържания в Турция американски пастор Андрю Брънсън. \r\nСАЩ наложиха санкции и допълнителни мита, за да издействат освобождаването на пастора. Това тласна Турция към криза. Ето защо в Анкара вероятно се надяват на политическата и финансова подкрепа на Германия, уверени са в редакцията на вестника.  \r\nГерманско-турските отношения продължават да бъдат обременявани от факта, че седем граждани на ФРГ са в турски затвори по политически причини. Маас изясни, че нормализиране на двустранните отношения може да се очаква само след освобождаването им. \r\n***  Япония потвърди първия смъртен случай заради излагане на радиация на служител на опустошената при авария преди седем години атомна електроцентрала „Фукушима“, предава  Reuters. \r\nАварията от 11 март 2011 г. бе предшествана от след земетресение с магнитуд от девета степен по скалата Рихтер и последвало цунами, което отне живота на 18 хиляди души и доведе до най-тежкото ядрено бедствие след инцидента в Чернобил през 1986 г. \r\nОт  Министерство на труда и социалната политика на Япония потвърдиха, че семейството на 50-годишния мъж, починал от рак на белия дроб, ще получи обезщетение. Диагнозата на мъжа е потвърдена през 2016 г. От ведомството поясниха, че след инцидента в АЕЦ „Фукушима“ са регистрирани четири случая на заболяване вследствие на излагане на радиация, но това е първия смъртен случай. \r\n***  Гръцки рибари призоваха правителството в Атина да предприеме действия срещу нарушенията от страна на турските им колеги в териториалните води на страната, отбелязва електронното издание на вестник  Kathimerini . \r\nОт редакцията поясняват, че 36 рибари са изпратили писмо до управляващите с настояване властите да предприемат действия, тъй като са се оказали в „неравномерна, необявена война с турски рибари и турски патрулни кораби, които им помагат в незаконния риболов“. \r\nАвторите на писмото цитират закон, който предвижда арести и глоби за подобни нарушения, и обвиняват гръцките власти, че пренебрегват проблема с „незаконните“ действия на турците.  \r\nПо-рано рибари от Североизточна Гърция се оплакаха от поведението на своите турски колеги и бреговата охрана на Турция. Съобщено бе и за инцидент, при който срещу гръцка рибарска лодка е открита стрелба. \r\n***  Президентът на Република Сръбска Милорад Додик предупреди, че Баня Лука ще предприеме стъпки за създаването на своя собствена разузнавателна агенция, след като по-рано се появи информация, че той и държавният глава на Сърбия Александър Вучич са подслушвани от службите на Сараево със съдействието на британската МИ6, съобщава електронното издание на белградския ежедневник  Vecernje Novosti  във водеща статия, посветена на разкрития по-рано от изданието скандал.  \r\nДодик бе категоричен, че Агенцията за разузнаване и сигурност на Босна и Херцеговина трябва да бъде премахната, тъй като тя не служи на никаква друга цел, освен да „вреди на сръбския народ и неговото политическо ръководство“.  \r\nПрезидентът на Република Сръбска увери, че действията на агенцията ще бъдат включени в дневния ред в работата на бъдещия председател на Председателството на Босна и Херцеговина. „Ако проблемът не бъде решен, ще се оттеглим от споразумението за създаването на тази агенция и ще създадем своя, имаме конституционно право“, подчерта Додик.   \r\nВ началото на седмицата  Vecernje Novosti  съобщи, че разузнаването на Босна и Херцеговина подслушва комуникацията между ключови политици на Сърбия и Република Сръбска със съдействието на британската спецслужба МI6. \r\nОперацията под кодово име „Ушче“ включва подслушване на разговорите между президента на Република Сръбска Милорад Додик и ръководството на Баня Лука, а също и следене на контактите им с държавния глава на Сърбия Александър Вучич. Съответната информация е от източници от кръговете по сигурността.  \r\nРазузнаването на Сараево се ползва с важната логистична подкрепа на британската МI6, без която не би било възможно да се проведе успешно операцията, категорични бяха от редакцията. Целта й е да бъдат отслабени позициите на Додик в навечерието на изборите в страната.  \r\nИнтересът на британците към Вучич се засили във връзка с навлизането на дебата между Белград и Прищина за нормализиране на двустранните отношения в заключителната фаза. За да се контролира сръбският президент са повторно активирани два центъра на британското разузнаване в Белград. По този начин Лондон се надява да се „върне в играта“ за Балканите, които имат стратегическо значение за Обединеното кралство, тъй като регионът е „врата към Европейския съюз“, написа Vecernje Novosti.  \r\nВ Баня Лука са категорични, че „това е чисто враждебно действие“ от страна на Сараево и Лондон, като подчертават, че не са получили никакви предупреждения за действията им. Както Република Сръбска, така и Сърбия не следват „болните амбиции“ на Запада и поради тази причина не виждат проблем в контактите с Москва. \r\n***  Генералният секретар на НАТО Йенс Столтенберг пристига на посещение в Македония, припомня скопската телевизия  „Канал 5“ . \r\nМинистър-председателят Зоран Заев поясни по-рано, че норвежкият политик ще пристигне в македонската столица във вечерните часове на сряда, но така и не бе разпространена информация за програмата на неговото пътуване. \r\nВ рамките на 72 часа освен Столтенберг, Македония ще посетят канцлерите на Австрия и Германия – Себастиан Курц и Ангела Меркел. Причината – лично да предадат призива, че референдумът за името е исторически шанс за страната да стане част от най-големият военен съюз и да тръгне по пътя на пълноправното членство в Общността. \r\n***", "date": "2018.09.05", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/05/2563643/dobrich-grazhdani-ot-kv-riltsi-protestiraha-pred-sgradata-na-vik-zaradi-loshoto-vodosnabdyavane.html", "text": "Граждани от кв. „Рилци“ протестираха пред сградата на ВиК заради лошото водоснабдяване, предаде кореспондентът на  Радио „Фокус” – Варна . Около двадесетина души се събраха. Някои от гражданите споделиха, че домакинствата им бедстват с дни, липсва вода за елементарни нужди, други заявиха, че са на протеста от съпричастност. Тодор Гикински, директор на ВиК, излезе за да се срещне и разговаря с протестиращите. Той заяви, че реално от днес в квартала се копае и до месец трасето, по което се осъществява водоснабдяването, ще бъде подновено и това ще облекчи домакинствата. Тодор Гикински добави, че не бива да се забравя факта, че в момента в целия град е в ход работа по обновяване на водния сектор и това рефлектира върху всички домакинства в даден момент. В кв. „Рилци“ са установени 4 случая на крупна кражба на вода. Ще бъдат разпоредени прокурорски проверки.  В разговорите се стигна до повишаване на тон от различните страни, които емоционално изразяваха своите позиции пред медиите. Общински съветници от Добрич заявиха пред журналисти, че ще бъде инициирано извънредно заседание по проблемите с водоснабдяването в Добрич заради ескалиращото напрежение сред граждани, партии и институции. \r\nЖулиета НИКОЛОВА", "date": "2018.09.05", "title": "Добрич: Граждани от кв. „Рилци“ протестираха пред сградата на ВиК заради лошото водоснабдяване"}
{"url": "http://www.focus-news.net/news/2018/09/05/2563645/montana-niva-s-1-200-straka-kanabis-e-otkrita-pri-proverka-v-selo-lehchevo.html", "text": "Полицаи откриха нива, засадена с канабис в село Лехчево, съобщиха от  ОДМВР – Монтана . Вчера в сектор „Криминална полиция“ при РУ - Монтана е получена информация за нива, засадена с канабис в с. Лехчево в имот, използван и стопанисван от И.С. (на 26 г.) от същото село. Местопроизшествието е посетено от дежурна оперативна група. При извършеното претърсване са намерени и иззети 1 200 стръка зелена тревна маса, която при направения полеви наркотест реагира на канабис. Зелената листна маса е отделена от стръковете. Общото ѝ тегло е 27.9 кг. По случая е образувано досъдебно производство в РУ - Монтана", "date": "2018.09.05", "title": "Монтана: Нива с 1 200 стръка канабис е открита при проверка в село Лехчево"}
{"url": "http://www.focus-news.net/news/2018/09/05/2563641/prezidentat-ram-nath-kovind-provedohme-obstoyni-razgovori-s-prezidenta-radev-i-prepotvardihme-angazhimenta-si-da-razshirim-svoeto-partnyorstvo.html", "text": "Проведохме обстойни разговори с президента Радев тази сутрин. Обсъдихме всички аспекти на нашите отношения, признахме дългосрочните ни отношения и препотвърдихме ангажимента си да разширим своето партньорство в областите на политиката, икономиката, отбраната, науката, технологиите, образованието, културата и в областта на личните контакти. Това каза президентът на Република Индия Рам Нахт Ковинд в Гербовата зала на „Дондуков“ 2 след подписване на двустранни договори с президента на Република България Румен Радев, предаде репортер на  Агенция „Фокус“ . Той каза, че за него е огромно удоволствието да посети България. \"Страна, с която сме имали възможност да изпитаме във времето нашето приятелство“, изтъкна той. Според него взаимоотношенията между България и Индия се коренят далеч назад в историята. „Имаме солидна основа, на която трябва да изградим едно съвременно партньорство, основано на споделени демократични ценности и ангажимент към глобалния мир и сигурност“, посочи още президентът на Република Индия. Ковинд благодари на президента Радев и на българския народ за изключително сърдечното гостоприемство. „И двамата сме съгласни, че трябва значително да подобрим икономическото си партньорство, за да може то да отразява задълбочеността на политическите ни решения“, каза още президентът на Индия. \r\nДаяна ДЮЛГЕРОВА", "date": "2018.09.05", "title": "Президентът Рам Натх Ковинд: Проведохме обстойни разговори с президента Радев и препотвърдихме ангажимента си да разширим своето партньорство"}
{"url": "http://www.focus-news.net/news/2018/09/05/2563647/georgi-ikonomov-kmet-na-bansko-s-bansko-balkan-fest-priklyuchva-festivalnoto-lyato-v-kurortniya-grad.html", "text": "С „Банско Балкан Фест“ приключва фестивалното лято в курортния град. Това каза за  Радио „Фокус“-Пирин  Георги Икономов, кмет на Община Банско. „Фестивалът ще се проведе в периода от 6 до 8 септември в рамките на 3 дни за четвърта поредна година. И тази година сме разнообразили с гръцки изпълнител, който ще бъде и звездата на фестивала – Мелина Асланиду. Тя ще пее на 8 септември – в събота. Преди това – на 7 септември, на сцената ще излезе един много класически бих казал сръбски изпълнител от старата школа – Харис Джинович, който е познат на много от почитателите на сръбската музика, а на 6 септември Деси Слава ще открие фестивала. Мисля, че пак ще бъде много забавно и интересно. Имаме и идея догодина още повече да разнообразим фестивала, като включим и по-непретенциозни групи от Сърбия, Македония и Гърция, които да са в по-ранните часове като подгряващи групи“, уточни той. Икономов обясни, че не става въпрос за големи звезди, но такива които представят точно специфичната музика, била тя македонска, гръцка или сръбска. По думите му фестивалните вечери започват след 19.00 часа и продължават различно време. Кметът подчерта, че няма как да се определи сръбският или гръцкият изпълнител колко време ще пее, тъй като те не са с точно определен час, но по думите му обикновено пеят дълго време – по 2-3 часа. \r\nНатали СТЕФАНОВА", "date": "2018.09.05", "title": "Георги Икономов, кмет на Банско: С „Банско Балкан Фест“ приключва фестивалното лято в курортния град"}
{"url": "http://www.focus-news.net/news/2018/09/05/2563649/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.05", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/05/2563635/politico-angela-merkel-ne-izklyuchi-proval-na-pregovorite-za-brekzit.html", "text": "Канцлерът на ФРГ Ангела Меркел не изключи провал на преговорите за излизане на Великобритания от структурите на Европейския съюз, съобщава електронното издание  Politico . \r\n„Провал на преговорите за Брекзит не може да бъде изключен“, заяви германският канцлер в рамките на финансова конференция във Франкфурт на Майн. \r\nВ рядък коментар за хода на преговорите Меркел подчерта, че „сделка за много интензивно търговско сътрудничество“ е най-вероятното развитие на бъдещите отношения на ЕС с Великобритания.  \r\n„Не искаме преговорите да се провалят, но не можем и напълно да изключим тази възможност, тъй като още нямаме резултат. Но ви обещавам, че ще използваме цялата си сила и изобретателност, за да сме сигурни, че сделка ще има“, заяви Ангела Меркел. \r\n“През есента трябва да финализираме въпроса за \"развода\" и да изясним възможно най-добре как ще изглеждат отношенията ни в бъдеше”, добави германският канцлер. „Приемаме, че Великобритания ще бъде трета страна и че в основата на нашите бъдещи отношения ще има сделка за много интензивно търговско сътрудничество“, уточни Меркел.", "date": "2018.09.05", "title": "Politico: Ангела Меркел не изключи провал на преговорите за Брекзит"}
{"url": "http://www.focus-news.net/news/2018/09/05/2563628/epoka-e-re-kosovo-kadri-veseli-predupredi-srabska-lista-nikoga-nyama-da-mozhe-da-iznudi-kosovo.html", "text": "Председателят на парламента в Прищина Кадри Весели предупреди, че партията „Сърбска листа“ никога няма да бъде в състояние да изнудва Косово, съобщава електронното издание на вестник  Epoka e Re . \r\nОтносно изказването на Авдула Хоти, че „Демократична лига на Косово“ (ДЛК) ще направи невъзможна подялбата на Косово, Весели коментира, че „Косово не е държава, която може да бъде защитавана от Хоти и която ще бъде раздробявана от нас. Косово е подслон, в който живеем съвместно. ДЛК и Хоти трябва да присъстват на парламентарните заседания, на които се взимат съвместни решения за позицията на правителството и опозицият. Не е сериозно. Това вероятно е игра за спечелване на власт чрез подобни манипулации, но Косово няма полза от това“, подчерта Весели.  \r\nПопитан дали „Сръбска листа“ е поставила условие, за да се върне в парламента, Весели посочи, че партията не е в състояние да изнудва страната. „Ние уважаваме всички колеги от „Сръбска листа“ и ги призоваваме да участват при взимането на решения. Сега албанците трябва да са обединени и няма да се подчиняваме на никакви условия“. \r\nКадри Весели обяви, че парламентът ще проведе заседание в 14:00 часа местно време в сряда (15:00 часа българско време).", "date": "2018.09.05", "title": "Epoka e Re (Косово): Кадри Весели предупреди: „Сръбска листа“ никога няма да може да изнуди Косово"}
{"url": "http://www.focus-news.net/news/2018/09/05/2563648/izraelskiyat-premier-benyamin-netanyahu-nadyavam-se-reshenieto-za-otkrivane-na-balgarsko-konsulstvo-v-yerusalim-da-e-parva-krachka-za-ustanovyavane-i-na-posolstvo.html", "text": "Оценявам решението за откриване на почетно консулство на България в Йерусалим. Надявам се това да е първата крачка и за установяване на българско посолство. Това каза премиерът на Израел Бенямин Нетаняху преди среща с българския си колега Бойко Борисов, предаде репортер на  Агенция „Фокус“ . „Ние сме не само добри и лични приятели от дълго време. Между двата ни народа има много специално приятелство“, посочи той и допълни, че отражение на това са честите визити и разговори, които България и Израел водят. „Разговаряме на всеки няколко седмици“, коментира Нетаняху. „Много се радвам, че имам възможност да те приветствам тук, за да можеш да почетеш делото за спасяването на българските евреи“, се обърна той към колегата си Бойко Борисов. „На срещата ни днес ще имаме възможност да разговаряме за противодействието на киберпрестъпността, за земеделие и здравеопазване“, каза още Бенямин Нетаняху. \r\nБиляна ИВАНОВА", "date": "2018.09.05", "title": "Израелският премиер Бенямин Нетаняху: Надявам се решението за откриване на българско консулство в Йерусалим да е първа крачка за установяване и на посолство"}
{"url": "http://www.focus-news.net/news/2018/09/05/2563653/evrodeputatat-momchil-nekov-shte-vzeme-uchastie-v-3-tiya-natsionalen-sabor-mlechniyat-pat-na-balgariya-prez-vekovete.html", "text": "Евродепутатът Момчил Неков ще бъде специален гост на откриването на трети национален събор „Млечният път на България през вековете“. Това съобщиха от  пресофиса на евродепутата . Събитието ще се проведе на 6 септември 2018 г. от 11.00 часа на площад „Трети март“ в Луковит. По време на събора Момчил Неков ще се срещне с млекопроизводители и фермери и ще разясни необходимостта да защитят географски указания и защитени наименования за произход, с цел повишаване на тяхната привлекателност, възможност за реализация на пазари и по-добри доходи. Той ще ги информира и за въвеждане на термина за качество „планински продукт“, тъй като това също е опция за осигуряване на по-добра видимост на продукта и осигуряване на пазари.  \r\nСлед приключване на официалната част е предвидено време за разговори с медиите.", "date": "2018.09.05", "title": "Евродепутатът Момчил Неков ще вземе участие в 3-тия национален събор „Млечният път на България през вековете“"}
{"url": "http://www.focus-news.net/news/2018/09/05/2563652/gd-granichna-politsiya-izklyuchitelno-intenziven-e-trafikat-na-izhod-za-tovarni-avtomobili-ot-gkpp-dunav-most-vidin-i-gkpp-dunav-most-ruse.html", "text": "Изключително интензивен е трафикът на изход за товарни автомобили на ГКПП „Дунав мост-Видин“ и ГКПП „Дунав мост-Русе“. На всички останали гранични контролно-пропускателни пунктове на българо-румънската граница трафикът е интензивен за леки автомобили и в двете посоки. Интензивен е трафикът на изход за леки и товарни автомобили от ГКПП „Калотина“ и ГКПП „Кулата“, на изход от ГКПП „Маказа“ и на изход за товарни автомобили на ГКПП „Капитан Андреево“. Това съобщиха от пресцентъра на  ГД „Гранична полиция“ . На българо-македонската граница трафикът е нормален на всички гранични контролно-пропускателни пунктове.", "date": "2018.09.05", "title": "ГД „Гранична полиция“: Изключително интензивен е трафикът на изход за товарни автомобили от ГКПП „Дунав мост-Видин“ и ГКПП „Дунав мост-Русе“"}
{"url": "http://www.focus-news.net/news/2018/09/05/2563651/prezidentat-ram-nath-kovind-indiyskite-kompanii-biha-iskali-da-dadat-svoya-prinos-za-balgarskiya-pazar.html", "text": "Индийските компании също биха искали да дадат своя принос за българския пазар. Придружен съм от много солидна 65-членна бизнес делегация и с президента Радев очакваме да направим обръщения пред тях по-късно днес. Това каза президентът на Република Индия Рам Нахт Ковинд в Гербовата зала на „Дондуков“ 2 след подписване на двустранни договори с президента на Република България Румен Радев, предаде репортер на  Агенция „Фокус“ . По думите му страната ни може да бъде ключов партньор на Индия в сектора на отбраната, както и в областта на технологиите, логистиката, инфраструктурата. „Надявам се, че в области като информационни и комуникационни технологии, фармация, инфраструктура, земеделие, отбрана и туризъм ще бъдат постигнати добри отношения по време на този форум“, посочи още президентът на Индия. Той изтъкна, че с удоволствие е подписал меморандумите за насърчаване на икономическо партньорство между „Инвест Индия“ и Българската агенция за инвестиции. „Господин президент, аз много ценя силните културни връзки между двете страни и отчитам отличната работа на Катедрата по Индология в СУ и съвместните институции, които насърчават обмена на езици и култура между нашите страни“, съобщи Ковинд. \r\nДаяна ДЮЛГЕРОВА", "date": "2018.09.05", "title": "Президентът Рам Натх Ковинд: Индийските компании биха искали да дадат своя принос за българския пазар"}
{"url": "http://www.focus-news.net/news/2018/09/05/2563644/varna-okrazhniyat-sad-reshava-dali-da-ostavi-v-aresta-turski-grazhdanin-saden-za-uchastie-v-teroristichna-organizatsiya.html", "text": "Варненският окръжен съд ще реши днес следобед дали да остави в ареста турски гражданин, съден за извършване на дейности като член на терористична организация, предаде репортер на  Радио „Фокус“ – Варна . Гледането на мярката за неотклонение на мъжа е насрочено за 14.00 часа. Спрямо 44-годишния турски гражданин Мехмед Я. е постъпило искане на съдебните власти в родината му, чрез Интерпол - Анкара, за временното му задържане с намерение за екстрадиция. Лицето е било задържано на летище \"Варна\" на 2 септември, като е притежавало и немски документи за самоличност. Заповедта за ареста му е издадена на 22 август 2009 година, от Висшия криминален съд в Адана. Престъплението, за което Мехмед Я. е бил осъден и има влязла в сила присъда на 24 август 2005 г., е за извършване на дейности като член на терористична организация „PKK/KONGRA“. Наложеното му наказание от турския съд е „лишаване от свобода“ в размер на 6 години и 3месеца, от което има остатък за изтърпяване – 3 години, 7 месеца и 23 дни. \r\nДиана СТОЕВА", "date": "2018.09.05", "title": "Варна: Окръжният съд решава дали да остави в ареста турски гражданин, съден за участие в терористична организация"}
{"url": "http://www.focus-news.net/news/2018/09/05/2563650/varna-izvarshena-proverka-sochi-che-svlachishteto-na-patya-na-kabakum-e-v-rezultat-na-vik-avariya.html", "text": "След проверка, извършена днес от Геозащита, е установено, че свлачищните процеси в района на „Кабакум“ във Варна, са били активирани от ВиК авария. Това съобщиха в отговор на запитване на  Радио „Фокус“ – Варна  от Общината. Съборени са и няколко дървета в компрометирания участък. Теренът, засегнат от аварията, е обезопасен с ленти, спряно е водоподаването в зоната. По информация от ВиК – Варна са предприети действия за възстановяване на водопровода. Към момента няма опасност за противосвлачищното съоръжение в района – т.нар. пилотна система. След отстраняване на аварията ще бъде сформирана комисия, която ще набележи мерки за възстановяване на терена. \r\nДиана СТОЕВА", "date": "2018.09.05", "title": "Варна: Извършена проверка сочи, че свлачището на пътя на „Кабакум“ е в резултат на ВиК авария"}
{"url": "http://www.focus-news.net/news/2018/09/05/2563654/izraelskiyat-premier-benyamin-netanyahu-velikoto-delo-na-balgarite-za-spasyavane-na-evreite-ima-spetsialno-myasto-v-sartsata-ni.html", "text": "За нас израелците мемориалът, който ще бъде открит, винаги ще напомня за великото дело на българите за спасяването на евреите. Това има специално място в сърцата на израелците. Това каза премиерът на Израел Бенямин Нетаняху преди среща с българския си колега Бойко Борисов, предаде репортер на  Агенция „Фокус“ . „Най-ценно е отношението на симпатия и почит, което таи нашият народ към българския. Смятам, че за българските евреи е същото“, заяви той. „Демонстрираният кураж срещу антисемитизма е нещо, което трябва да продължи и в останалите държави“, коментира Нетаняху. „Това, което правим с България заедно, е да насърчим добро и проспериращо бъдеще, а не минало на насилие“, обяви израелският премиер. „В рамките на разговорите се надявам да се фокусираме върху това как да се борим срещу злото“, обяви той. \r\nБиляна ИВАНОВА", "date": "2018.09.05", "title": "Израелският премиер Бенямин Нетаняху: Великото дело на българите за спасяване на евреите има специално място в сърцата ни"}
{"url": "http://www.focus-news.net/news/2018/09/05/2563655/sofiyska-rayonna-prokuratura-zadarzha-dvama-dushi-za-iznudvane.html", "text": "Под ръководството и надзора на Софийска районна прокуратура е образувано и се води досъдебно производство за изнудване. Това съобщиха от пресцентъра на  Прокуратура на Република България . В хода на това производство в качеството на обвиняеми са привлечени Владимир Мехтеров и Митко Иванов, за това, че: на 3 септември 2018 г. около 07.15 часа в София на бул. „Овча купел” 67А, в денонощен павилион за продажба на алкохол, цигари и захарни изделия управляван от дружество „Мехтеров Ауто” ЕООД, в съучастие с Митко Иванов, с цел да принуди Ц.Б. да поеме имуществено задължение – да възстанови липсващата от търговския оборот сума в размер на 3000 лева, я заплашил с насилие с думите: „Пиши, че ще те пребия бе, пиши!“ и „Няма къде да се скриеш, зад ъгъла ще те пребият, внимавай!“. \r\nИванов я заплашил с думите: „Ако те питат какво е станало, ще кажеш, че си паднала по стълбите, иначе не знам какво ще ти се случи!“; като деянието е извършено от две лица и е придружено с нанасяне на лека телесна повреда на пострадалата от двамата извършители (Мехтеров и Иванов ѝ нанесли удари с ръце по главата и с ръце и крака по тялото). \r\nПредвид високата обществена опасност на деянието и дееца, наблюдаващият прокурор е постановил задържане на двамата обвиняеми за срок до 72 часа, като е разпоредено привеждането им в сградата на СРС на 6 септември 2018 г. – за разглеждане на искане за вземане спрямо тях на мярка за неотклонение „Задържане под стража“.", "date": "2018.09.05", "title": "Софийска районна прокуратура задържа двама души за изнудване"}
{"url": "http://www.focus-news.net/news/2018/09/05/2563659/regionalen-istoricheski-muzey-blagoevgrad-obyavyava-konkurs-za-detska-risunka-na-tema-prilepite-nashi-priyateli.html", "text": "На 26 септември за четвърта поредна година в Благоевград Регионален исторически музей – Благоевград, в партньорство с Фондация „Биоразнообразие“ ще отбележи Международната нощ на прилепите. Това съобщиха за  Радио „Фокус“- Пирин  от Регионален исторически музей- Благоевград. „По този повод Регионален исторически музей – Благоевград обявява конкурс за детска рисунка на тема „Прилепите – наши приятели“. Могат да участват деца и младежи от 4 до 18 години. Организаторите посочват, че няма ограничение относно материалите, инструментите или техниката на рисуване. Своите рисунки участниците могат да направят и на място, на 26 септември при провеждане на събитията за отбелязване Нощта на прилепите“, казаха още от институцията. Творбите се приемат в залите на РИМ – Благоевград до 29-ти септември. Резултатите от конкурса ще бъдат обявени на 2 октомври при откриването на изложбата „Анималия“ в РИМ – Благоевград. Освен награди победителите ще получат възможността в рамките на един месец творбите им да станат част от гостуващата изложба на илюстраторът Милена Радева и скулпторът Илия Бояров, представяща биоразнообразието като научна илюстрация и малка пластика. \r\nЛора КАЛЧЕВА", "date": "2018.09.05", "title": "Регионален исторически музей – Благоевград обявява конкурс за детска рисунка на тема „Прилепите – наши приятели“"}
{"url": "http://www.focus-news.net/news/2018/09/05/2563661/plovdiv-46-godishna-zhena-e-stanala-zhertva-na-telefonna-izmama-s-1200-leva-i-zlatni-nakiti.html", "text": "46-годишна жена е станала жертва на телефонна измама с 1200 лева и златни накити. Това съобщиха от  ОДМВР-Пловдив . Жената е била измамена по сценария за подпомагане на полицейска операция. По първоначални данни на 4 септември сутринта на стационарния телефон на 46-годишната потърпевша се обадил непознат, който се представил за  инспектор от полицията и поискал предаването на пари и ценности, за да бъдат заловени телефонни измамници. Без да се двоуми жената изпълнила последвалите инструкции и хвърлила през терасата на апартамента си пакет с 1200 лева и златни накити. По-късно същия ден разбрала, че е станала жертва на измама и подала сигнал във Второ-РУ. По случая е образувано досъдебно производство по чл. 209 от НК, предстои да бъде уведомена прокуратурата.", "date": "2018.09.05", "title": "Пловдив: 46-годишна жена е станала жертва на телефонна измама с 1200 лева и златни накити"}
{"url": "http://www.focus-news.net/news/2018/09/05/2563660/varna-nad-1-000-dka-sa-propadnalite-ploshti-s-maslodayna-rapitsa-v-oblastta.html", "text": "1 210 дка са пропадналите площи с маслодайна рапица във Варненска област. Това съобщиха за  Радио „Фокус” – Варна  от Областна дирекция „Земеделие” във Варна. Констативните протоколи за 100% пропаднали площи са издадени на земеделски производители заради измръзване. Общо 8 заявления за 100% пропаднали площи за настъпило неблагоприятно климатично условие – измръзване, са подадени до Областна дирекция „Земеделие” във Варна. Част от заявленията са свързани и с измръзване на праскови, засегнало 658 дка. Заради наводнения има 58 дка пропаднали площи с пшеница в ниските зони на Старо Оряхово, а в района на Суворово има 20 дка непоникнала от разсад лайка. От дирекцията уточниха, че за областта няма подадени заявления във връзка с унищожени площи след градушка, въпреки че в някои райони на областта бяха регистрирани подобни явления. 9 са издадените протокола за частично засягане на площи с рапица, праскови и лайка, като всички подадени заявления са удовлетворени и има издадени протоколи. \r\nМарияна ВАЛЕНТИНОВА", "date": "2018.09.05", "title": "Варна: Над 1 000 дка са пропадналите площи с маслодайна рапица в областта"}
{"url": "http://www.focus-news.net/news/2018/09/05/2563656/premierat-boyko-borisov-tryabva-da-se-preborim-za-umovete-na-horata-i-da-im-obyasnim-che-mirat-tolerantnostta-i-razbiratelstvoto-sa-nay-vazhni.html", "text": "Трябва да се преборим за умовете на хората, да им обясним колко важна е религията, но най-важни са мирът, толерантността и разбирателството. Това каза премиерът Бойко Борисов преди среща с израелския си колега Бенямин Нетаняху, предаде репортер на  Агенция „Фокус“ . „Трябва да положим огромни усилия, да се фокусираме върху умовете на хората. Вече интернет няма граници, намираме се в друго пространство“, посочи премиерът. „Технологиите напреднаха, имаме дронове, самолети. В същото време с едно хвърчило могат да се направят поразии, които трудно могат да се предотвратят“, коментира Бойко Борисов. „По линия на двустранните ни отношения се надявам до края на годината да направим съвместно заседание с Израел. Задължително трябва да дойдете в България, ние сме на наред като домакини“, каза още той. \r\nБиляна ИВАНОВА", "date": "2018.09.05", "title": "Премиерът Бойко Борисов: Трябва да се преборим за умовете на хората и да им обясним, че мирът, толерантността и разбирателството са най-важни"}
{"url": "http://www.focus-news.net/news/2018/09/05/2563658/premierat-boyko-borisov-shte-se-sreshtna-s-rodnini-na-zaginalite-v-atentata-v-sarafovo.html", "text": "Днес следобед ще имам среща с роднини на загиналите в атентата в Сарафово. Това каза премиерът Бойко Борисов преди среща с израелския си колега Бенямин Нетаняху, предаде репортер на  Агенция „Фокус“ . „Атентатът беше насочен срещу израелски граждани, но загинаха и български. На нас също ни беше нанесена щета“, заяви той. „Тогава видяхме, че органите и службите ни работиха като едно“, коментира Бойко Борисов. „По-късно се надявам заедно на паметника на почетем това, което е направил българският народ за спасяването на евреите“, посочи премиерът. „Приятелството и доверието между мен и израелския премиер са от изключително значение. Израел играе ключова роля за развързване на сложния възел в Близкия Изток“, обяви Бойко Борисов. „Фокус“ припомня:  Навършиха се 6 години от атентата на летище „Сарафово”, при който през 2012 г. загинаха петима израелски и един български гражданин. На 18 юли 2012 г. атентатор-самоубиец се взриви до автобус с израелски туристи на паркинга на летище \"Сарафово\". При атаката загинаха петима туристи и шофьорът на автобуса - българският гражданин Мустафа Кьосов, а други 38 бяха ранени. Двама са обвинени за терористичното нападение - Мелиад Фарах - с австралийско и ливанско гражданство и Хасан ел-Хадж Хасан - с канадско и ливанско гражданство. Те са обвинени, че са помогнали на атентатора самоубиец Мохамед Хасан Ел Хюсейни да извърши нападението. Двамата все още се издирват. На 19 декември 2017 г., след няколко поредни отлагания, заради нередовно призоваване и неявяване на всички пострадали израелски граждани, Специализираният съд даде ход на делото за атентата, а на 17 януари 2018г. то започна по същество. \r\nБиляна ИВАНОВА", "date": "2018.09.05", "title": "Премиерът Бойко Борисов: Ще се срещна с роднини на загиналите в атентата в Сарафово"}
{"url": "http://www.focus-news.net/news/2018/09/05/2563662/sport-grigor-dimitrov-shte-se-izkachi-v-svetovnata-ranglista.html", "text": "Отпадането на Джон Иснър и Доминик Тийм на четвъртфиналите на Откритото първенство по тенис на САЩ гарантира, че Григор Димитров ще прогресира с едно място в световната ранглиста след края на последния за годината турнир от „Големия шлем“. \r\nНай-добрият български тенисист бе елиминиран още в първия кръг на състезанието в Ню Йорк след загуба от швейцареца Стан Вавринка. С актив от 3755 точки, през следващата седмица Димитров ще се придвижи на седмата позиция в класацията на АТР.", "date": "2018.09.05", "title": "Спорт: Григор Димитров ще се изкачи в световната ранглиста"}
{"url": "http://www.focus-news.net/news/2018/09/05/2563663/montana-17-godishno-momiche-bez-knizhka-e-shofiralo-lek-avtomobil-s-167-promila-alkohol.html", "text": "17-годишно момиче без книжка е шофирало лек автомобил с 1.67 промила алкохол. Това съобщиха от  ОДМВР - Монтана . Около 01.15 часа тази сутрин на ул. \"Диана\" срещу магазин в Монтана служители на сектор \"Пътна полиция\" при ОДМВР - Монтана спират за проверка лек автомобил \"Ауди А 4\", управляван от неправоспособна 17-годишна от град Монтана. При извършената проверка с техническо средство е установено, че жената водач управлява с концентрация на алкохол в кръвта от 1.67 промила, установено чрез издишания от нея въздух. Издаден ѝ е талон за медицинско изследване, като е отказала да даде кръвна проба. Съставени са ѝ 2 акта по ЗДвП. По случая е образувано бързо производство в РУ - Монтана.", "date": "2018.09.05", "title": "Монтана: 17-годишно момиче без книжка е шофирало лек автомобил с 1.67 промила алкохол"}
{"url": "http://www.focus-news.net/news/2018/09/05/2563667/atanas-chapkanov-asotsiatsiya-na-avtobusnite-prevozvachi-varna-preustroystvoto-na-avtobusite-shte-struva-skapo-a-po-mnogo-ot-liniite-investitsiyata-ne-e-rentabilna.html", "text": "Преустройството на автобусите, регистрирани след 2008 година за превоз на пътници между общините във Варненска област ще струва скъпо на превозвачите, а по много от линиите инвестицията не е рентабилна. Това каза в интервю за  Радио „Фокус“ – Варна  председателят на Асоциацията на автобусните превозвачи във Варна Атанас Чапкънов. По думите му една от причините е, че няма ясни правила от страна на държавата за преустройството на различните марки автобуси. Атанас Чапкънов посочи, че по някои от линиите пътуват твърде малко хора, а разстоянията са големи и фирмите трудно ще осигурят колани за своя сметка. Според него причина за сериозни инциденти с автобуси с много загинали и ранени се дължат и на лошите пътища, не само на липсата на осигуряване на пътниците. \r\nМарияна ВАЛЕНТИНОВА", "date": "2018.09.05", "title": "Атанас Чапкънов, Асоциация на автобусните превозвачи – Варна: Преустройството на автобусите ще струва скъпо, а по много от линиите инвестицията не е рентабилна"}
{"url": "http://www.focus-news.net/news/2018/09/05/2563664/evropeyskata-komisiya-vze-reshenie-da-registrira-evropeyska-grazhdanska-initsiativa-ozaglavena-kray-na-kletkite.html", "text": "Колегиумът на членовете на Европейската комисия взе решение да регистрира европейска гражданска инициатива, озаглавена „Край на клетките“. Това съобщиха от пресцентъра на  Представителството на ЕК в България . Заявената цел на предложената гражданска инициатива е да се сложи край на „нечовешкото отношение към селскостопанските животни“, отглеждани в клетки.  \r\nОрганизаторите призовават Комисията да предложи законодателство за забрана на използването на: клетки за кокошки носачки, зайци, ярки, бройлери за разплод, пъдпъдъци, патици и гъски; родилни боксове за свине майки; клетки за свине майки и индивидуални боксове за телета, ако вече не са забранени. Решението на Комисията да регистрира инициативата се отнася само до правната допустимост на предложението. На този етап Комисията все още не е анализирала неговото съдържание.  \r\nРегистрацията на тази инициатива ще се осъществи на 11 септември 2018 г. От този момент започва да тече едногодишен срок, в който организаторите могат да събират подписи в подкрепа на инициативата. Ако в рамките на една година инициативата получи един милион изявления за подкрепа от поддръжници от най-малко седем различни държави от ЕС, Комисията ще трябва да реагира в срок от три месеца. Комисията може да реши да предприеме или да не предприеме действия във връзка с искането, като и в двата случая трябва да се обоснове.", "date": "2018.09.05", "title": "Европейската комисия взе решение да регистрира европейска гражданска инициатива, озаглавена „Край на клетките“"}
{"url": "http://www.focus-news.net/news/2018/09/05/2563666/todor-gikinski-vik-dobrich-vsichki-znayat-kakav-e-problemat-v-kv-riltsi-i-toy-ne-e-ot-vchera.html", "text": "Всички знаят какъв е проблемът в кв. „Рилци“ и той не е от вчера. Това заяви пред журналисти и граждани директорът на ВиК – Добрич Тодор Гикински, предаде кореспондент на  Радио „Фокус” – Варна . „Ние сме предприели мерки още преди началото на летния сезон като сме отремонтирали помпените станции, които водят до „Рилци“ и в момента след вчерашната среща при кмета ние реално сме започнали да копаем в квартала и да подменяме мрежа“, каза Тодор Гикински. По думите на директора на водното дружество проблемите са от 30 години и най-после се предприемат адекватни мерки за решаването им. \"Дейностите се осъществяват в района на булеварда. Това е международен път и на 3 метра дълбочина под него се намира компрометирана тръба, която е причина за големи загуби на вода. Цялата тази тръба ще бъде подменена\", посочи Тодор Гикински. Очакванията са максимум до месец проблемът там да бъде решен.  \r\nЖулиета НИКОЛОВА", "date": "2018.09.05", "title": "Тодор Гикински, ВиК – Добрич: Всички знаят какъв е проблемът в кв. „Рилци“ и той не е от вчера"}
{"url": "http://www.focus-news.net/news/2018/09/05/2563668/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-v-inter-ekspo-tsentar-na-15-i-16-septemvri.html", "text": "Въвежда се временна организация на движението за провеждане на събитие в „Интер Експо Център“ на 15 и 16 септември. Това съобщиха от пресцентъра на  Столична Община .   \r\nОт 08.00 до 18.00 часа на 15 и 16 септември се забранява престоят и паркирането на пътни превозни средства на локалното пътно платно на бул. „Цариградско шосе” пред входа на Интер Експо Център.  \r\nОт 06.00 до 20.00 часа на 15 и 16 септември се забранява влизането на пътни превозни средства по локалното пътно платно на бул. „Цариградско шосе” от страната на Интер Експо Център, само при необходимост и по преценка на отдел „Пътна полиция” при СДВР, с изключение на колите на масов градски транспорт.", "date": "2018.09.05", "title": "София: Въвежда се временна организация на движението за провеждане на събитие в „Интер Експо Център“ на 15 и 16 септември"}
{"url": "http://www.focus-news.net/news/2018/09/05/2563669/veliko-tarnovo-v-grada-shte-se-provede-shestoto-izdanie-na-festivalat-un-beso-fiesta.html", "text": "В рамките на три дни от 13 до 15 септември в града предстои шестото поредно издание на фестивала „Un beso fiesta“. Това каза за  Радио „Фокус“ – Велико Търново  Дарина Георгиева, една от организаторките на събитието, която е и салса учител. Тя поясни, че се предвиждат редица инициативи, които ще са подходящи както за малки, така и за големи. „Желанието ни, както всяка година, е да направим едно прекрасно събитие за жителите и гостите на града. Всички прояви в рамките на фестивала са безплатни и се осъществяват с финансовата подкрепа на Община Велико Търново. Събитията, насочени към най-малките участници, започват още на 13 септември  от 18.30 часа с музикално ателие, в което могат да се включат всички деца. Ще има много песни и танци, след това ще има урок по зумба за децата“, каза още Дарина Георгиева. В рамките на целия фестивал от 13 до 15 септември ще има още много безплатни уроци, както и свежи партита за вечерите. „В четвъртък сме отделили внимание на зумбата като нещо много свежо, енергично и вдъхновяващо.  Ще има уроци за деца и възрастни. Както и зумба парти с Боби Иванов, лицензиран инструктор. Всяка година започва фестивала с това парти, ще ни гостуват много клубове от България“, допълни организаторката. Всички събития ще се провеждат в района на паметника на Асеневци. \r\nЛуиза ТРАНЧЕВА", "date": "2018.09.05", "title": "Велико Търново: В града ще се проведе шестото издание на фестивалът „Un beso fiesta“"}
{"url": "http://www.focus-news.net/news/2018/09/05/2563672/ek-zapochna-protsedurata-po-priemane-na-reshenie-otnosno-zashtitata-na-lichnite-danni-pri-patuvaneto-im-mezhdu-es-i-yaponiya.html", "text": "След приключването през юли 2018 г. на дискусиите между ЕС и Япония относно защитата на личните данни Комисията започна днес процедурата по приемане на своето решение относно адекватното ниво на защита. Това съобщиха от пресцентъра на  Представителството на ЕК в България . \r\nКомисар Йоурова днес информира колегиума на членовете на Комисията за следващите етапи на процедурата и Комисията публикува проекта на решение относно адекватното ниво на защита и свързаните с него документи. Това включва допълнителните гаранции, които Япония ще прилага по отношение на личните данни от ЕС, предавани на Япония, както и ангажиментите относно достъпа на японските публични органи до личните данни за целите на правоприлагането и националната сигурност, с които се гарантира, че нивото на защита на данните в Япония е адекватно на осигуряваното от ЕС. В Япония се извършва подобен процес за признаване на рамката на ЕС в областта на защитата на данните.  \r\nПонастоящем всяка от страните извършва вътрешните си процедури за окончателното приемане на съответното си решение за адекватно ниво на защита. За ЕС това е свързано с получаването на становище от Европейския комитет по защита на данните (ЕКЗД) и даването на зелена светлина от комитет, съставен от представители на държавите — членки на ЕС. След като тази процедура приключи, Комисията ще приеме решение относно адекватното ниво на защита, осигурявано от Япония.  \r\nЗа да се гарантира ниво на защита, което по същество да е еквивалентно на европейските стандарти, Япония е поела ангажимента да прилага редица допълнителни гаранции за защита на предаваните лични данни, преди Комисията да приеме официално своето решение. Когато се предават на Япония, личните данни на европейците ще се ползват със солидна защита в съответствие със стандартите на ЕС за неприкосновеност на личния живот. Договореността също така ще допълни Споразумението за икономическо партньорство между ЕС и Япония като европейските предприятия ще могат да се ползват от свободно движение на данни към и от този ключов търговски партньор, както и от привилегирован достъп до 127-те милиона японски потребители. ЕС и Япония потвърждават, че в ерата на цифровите технологии насърчаването на високите стандарти за неприкосновеност на личния живот и защита на личните данни и улесняването на международната търговия трябва и могат да вървят ръка за ръка.", "date": "2018.09.05", "title": "ЕК започна процедурата по приемане на решение относно защитата на личните данни при пътуването им между ЕС и Япония"}
{"url": "http://www.focus-news.net/news/2018/09/05/2563671/sofiya-vavezhda-se-vremenna-organizatsiya-na-dvizhenieto-za-provezhdane-na-initsiativata-stara-hartiya-za-nova-kniga-na-16-septemvri.html", "text": "Въвежда се временна организация на движението за провеждане на инициативата „Стара хартия за нова книга” на 16 септември. Това съобщиха от пресцентъра на  Столична Община .    \r\nОт 07.30 до 22.00 часа на 16 септември да се забрани престоят и паркирането на пътни превозни средства, с изключение на автомобилите участващи в мероприятието на ул. „Узунджовска” между ул. „Цар Асен” и бул. „Витоша”.", "date": "2018.09.05", "title": "София: Въвежда се временна организация на движението за провеждане на инициативата „Стара хартия за нова книга” на 16 септември"}
{"url": "http://www.focus-news.net/news/2018/09/05/2563657/nikolay-boyadzhiev-prevozvach-90-ot-patnitsite-v-avtobusi-ne-izpolzvat-obezopasitelni-kolani.html", "text": "90 % от пътниците в автобусите изобщо не обръщат внимание на обезопасителните колани и не ги използват. Това каза за  Радио „Фокус“ – Смолян  Николай Бояджиев – изпълнителен директор на транспортна фирма в Смолян, която е член на Сдружението на автобусните превозвачи. Той допълни, че предложението за поставяне на колани във всички автобуси ще е много скъпо за собствениците и може да нахвърли 10 000 лв. на автобус. „Докато това изискване се приеме със закон, ако се приеме, ще се съобразим с него, но ще е скъпо удоволствие“, отбеляза Бояджиев. Той уточни, че автобусите, с които те извършват дългите извънградски превози са оборудвани с колани, а тези, които обслужват линиите до близките села край Смолян нямат такива. \r\nБояджиев подчерта, че всички шофьори на автобуси са инструктирани да предупреждават хората да слагат колани при пътуване, а в автобусите има надписи, които задължават ползването на колани при пътуване, въпреки това много голяма част от пътниците не спазват изискването. По думите му, в някои случаи е по-опасно за пътниците да са с колан. „Всичко зависи от пътния инцидент, в много от случаите коланите са пречка. Те се заключват и става сложно, защото може да се наложи да де режат коланите и това е трудна работа. В някои случаи е по-добре човекът да не е вързан, за да може да реагира своевременно на ситуацията“, коментира Бояджиев. Той каза още, че ако изискването влезе в сила официално те ще бъдат длъжни да го изпълнят и да поставят колани на всички автобуси, които не са оборудвани. \r\nНели ГЕРГЬОВСКА", "date": "2018.09.05", "title": "Николай Бояджиев, превозвач: 90 % от пътниците в автобуси не използват обезопасителни колани"}
{"url": "http://www.focus-news.net/news/2018/09/05/2563674/plovdiv-srednovekoven-panair-shte-se-provede-v-mestnostta-sv-trifon-v-asenovgrad-na-15-i-16-septemvri.html", "text": "Средновековен панаир ще се проведе в местността Св. Трифон в Асеновград на 15 и 16 септември. Това съобщиха за  Радио „Фокус“ – Пловдив  от Общината. Официалното откриване на двудневното събитие ще се състои в 11.00 часа на 15 септември. Тогава ще бъдат представени участниците в панаира. В 11.15 часа ще започне демонстрация на средновековни бойни практики, ще се проведат дуели и отборни битки и турнири. В 12.00 часа посетителите ще могат да видят облекла, въоръжение и снаряжение от Средновековието, а в 13.00 часа ще бъде представена керамиката през вековете. В 14.00 часа ще се проведе средновековна школа за млади воини – обучение на младежи и деца в стрелба с лък, боравене с копие, щит и сабя. Ще бъдат представени и разкази за средновековната войска. За времето от 15.00 до 16.30 часа ще бъдат организирани средновековни игри и забавления за малки и големи, а след това ще се състои представяне на калиграфия и иконопис, също на средновековните бойни техники и строй на армиите. Посетителите ще имат възможност да разгледат средновековните лагери, музей на открито, жива история, занаятчийски работилници и щандове. Програмата през първия ден ще приключи в 18.00 часа. \r\nНа 16 октомври Средновековният турнир в Асеновград ще посреща жители и гости на града от 10.00 до 14.00 часа, като отново ще има възможност за разглеждане на средновековните лагери, занаятчийските работилници и щандове, също за стрелба с лък. Ще се състоят и демонстрация на средновековни бойни практики, дуели и масови битки, както и школа за млади воини. \r\nСред участниците в Средновековния панаир в Асеновград са Сдружение за възстановяване и съхранение на българските традиции „Авитохол” от град Варна, Сдружение „Вълкашин“ от град София, „Клуб за средновековни военни изкуства „Ратина“ от град Сливен, Проект „Свети Лазар“ от град Асеновград, Сдружение „Улпия“ от град Пловдив и много други. \r\nТони МИХАЙЛОВ", "date": "2018.09.05", "title": "Пловдив: Средновековен панаир ще се проведе в местността Св. Трифон в Асеновград на 15 и 16 септември"}
{"url": "http://www.focus-news.net/news/2018/09/05/2563665/afp-velikobritaniya-izdirva-dvama-ruski-grazhdani-vav-vrazka-sas-sluchaya-skripal.html", "text": "Британските власти заявиха в сряда, че са получили европейска заповед за арест на двама руснаци, обвинени за предполагаемата атака с „Новичок“ срещу бившия офицер от руското Главно разузнавателно управление (ГРУ) Сергей Скрипал и дъщеря му Юлия, предава  AFP .  \r\nПрокуратурата на Обединеното кралство издирва Александър Петров и Руслан Боширов, заподозрени в опит за убийство на Скрипал с нервнопаралитичен газ. \r\nДруги подробности не се съобщават. Тереза Герова", "date": "2018.09.05", "title": "AFP: Великобритания издирва двама руски граждани във връзка със случая „Скрипал“"}
{"url": "http://www.focus-news.net/news/2018/09/05/2563673/ministarat-v-ostavka-valentin-radev-zasega-ne-se-potvarzhdava-uchastieto-v-teroristichna-organizatsiya-na-turskiya-grazhdanin-zadarzhan-vav-varna.html", "text": "Засега не се потвърждава участието в терористична организация на турския гражданин с германско гражданство, задържан във Варна. Това каза министърът на вътрешните работи в оставка пред журналисти в Народното събрание, предаде репортер на  Агенция „Фокус“ . „Повече от това не мога да кажа, случаят се развива. Ще се развие и ще стане ясно“, коментира Радев. \r\nЦветилена СИМЕОНОВА", "date": "2018.09.05", "title": "Министърът в оставка Валентин Радев: Засега не се потвърждава участието в терористична организация на турския гражданин, задържан във Варна"}
{"url": "http://www.focus-news.net/news/2018/09/05/2563675/evropeyska-grazhdanska-initsiativa-komisiyata-registrira-initsiativata-kray-na-kletkite.html", "text": "Колегиумът на членовете на Европейската комисия взе решение да регистрира европейска гражданска инициатива, озаглавена „Край на клетките“. Заявената цел на предложената гражданска инициатива е да се сложи край на „нечовешкото отношение към селскостопанските животни“, отглеждани в клетки, се казва в съобщение от  пресслужбата на ЕК. \r\nОрганизаторите призовават Комисията да предложи законодателство за забрана на използването на: клетки за кокошки носачки, зайци, ярки, бройлери за разплод, пъдпъдъци, патици и гъски; родилни боксове за свине майки; клетки за свине майки и индивидуални боксове за телета, ако вече не са забранени. Решението на Комисията да регистрира инициативата се отнася само до правната допустимост на предложението. На този етап Комисията все още не е анализирала неговото съдържание.  \r\nРегистрацията на тази инициатива ще се осъществи на 11 септември 2018 г. От този момент започва да тече едногодишен срок, в който организаторите могат да събират подписи в подкрепа на инициативата. Ако в рамките на една година инициативата получи един милион изявления за подкрепа от поддръжници от най-малко седем различни държави от ЕС, Комисията ще трябва да реагира в срок от три месеца. Комисията може да реши да предприеме или да не предприеме действия във връзка с искането, като и в двата случая трябва да се обоснове.", "date": "2018.09.05", "title": "Европейска гражданска инициатива: Комисията регистрира инициативата „Край на клетките“"}
{"url": "http://www.focus-news.net/news/2018/09/05/2563677/shumen-kmetat-lyubomir-hristov-pozdravi-detskiya-hor-bodra-pesen-i-ansambal-veselyache-s-uspehite-zavoyuvani-v-ohrid-i-italiya.html", "text": "Кметът на Шумен Любомир Христов поздрави детския хор “Бодра песен” и ансамбъл “Веселяче” с поредните успехи, завоювани в Охрид и Италия, предаде репортер на  Радио „Фокус“- Шумен . Той прие днес децата и техните ръководители. Детският хор „Бодра песен“ се завърна от хоровия фестивал в Охрид с Гран при и още три награди- първа награда при детските хорове, награда за най- добро изпълнение на духовна музика и награда за най- добро изпълнение на песен от композитора Запро Запрев. Деница Узунова, художествен ръководител на хор „Бодра песен“ посочи, че е изключително доволна от оценката на журито за представянето на децата.“ Те положиха много труд и от 25 хора, участващи в конкурса, от 13 държави хор „Бодра песен“ стана абсолютен победител и носител на Гран при. Винаги преди участие казвам на децата, че трябва да прославим достойно Шумен, достойно България и да защитим името, завоювано от хор „Бодра песен“ през годините. Няма друга като община Шумен, която ни подкрепя в пътуванията и дейността си, за което искрени благодарности“, каза Деница Узунова. Гран при на Международния музикален, песенен и танцов конкурс “Римини фест” – Италия спечели и ансамбъл „Веселяче“. Ръководителят Боряна Колева заяви, че са получили покана за участие лично от организаторите, които са останали възхитени от тяхно участие в Париж. „Сред толкова много участници, представящи различни изкуства, от всички състави и категории, журито остана на крака и беше възхитително от нашето участие, което беше в групата 9-12 години. Прекрасно е, че работя с такива деца и с община като нашата, такива директори и колеги. За това работим- децата да са щастливи и да стават още по – добри и да са горди, че са българи“, каза Боряна Колева. Кметът Любомир Христов от своя страна благодари на децата и техните ръководители за достойното представяне и завоюваните призови места. „Стана традиция детски музикални и творчески състави да завоюват челни места, където и да отидат по света. Те прославят нашият град, но това става с много труд и усилия. Искам първо да благодаря на техните ръководителии на вас, деца за прекрасното представяне, благодаря  и на всички, които са ви помагали. Имам молба, нека да правим по-често концерти в Шумен, за да разберат шуменци какви деца и състави имаме“, заяви кметът на Шумен. Той предложи формациите, завоювали призови места да направят съвместен концерт, като се ангажира да осигури зала за събитието. \r\nИвелина ИВАНОВА", "date": "2018.09.05", "title": "Шумен: Кметът Любомир Христов поздрави детския хор “Бодра песен” и ансамбъл “Веселяче” с успехите, завоювани в Охрид и Италия"}
{"url": "http://www.focus-news.net/news/2018/09/05/2563676/veliko-tarnovo-obshtina-svishtov-organizira-poklonenie-po-povod-133-godini-ot-saedinenieto-na-iztochna-rumeliya-s-knyazhestvo-balgariya.html", "text": "Община Свищов организира поклонение по повод 133 години от Съединението на Източна Румелия с Княжество България. Това съобщиха от пресцентъра на  местната администрация . Събитието ще се състои на 6 септември от 11.00 часа, на паметника на Свободата в Свищов.", "date": "2018.09.05", "title": "Велико Търново: Община Свищов организира поклонение по повод 133 години от Съединението на Източна Румелия с Княжество България"}
{"url": "http://www.focus-news.net/news/2018/09/05/2563678/mitko-manolev-vinoproizvoditel-rannite-sortove-veche-sa-sabrani-tay-kato-ima-mnogo-osi-ptitsi-i-divi-praseta-koito-gi-uvrezhdat.html", "text": "Ранните сортове вече са събрани, тъй като има много оси, птици и диви прасета, които ги увреждат. Това каза за  Радио „Фокус“- Пирин  Митко Манолев, винопроизводител. „Ранните сортове хората започнаха да си ги прибират вече. Причината е, че тази година има много проблеми с оси, птици и диви прасета, които не се отстрелват. Всички ловджии казват, че няма прасета, а то е пълно с диви прасета. Всяка вечер те се хранят с грозде, тъй като няма друго по полето. Това е голям проблем за лозарите“, каза още Манолев. По думите му след това ще започне брането на Широка Мелнишка, като това е може би най- късно зреещия сорт грозде. „Сега ще се започнат ранните червени сортове- Каберне, Мерло. Сорт Квамид трябва да бъде събран вече, защото осите и прилепите го нападат. Белите ранни сортове всички се събраха“, каза още Манолев. \r\nТой прогнозира, че на около 70% ще бъде успешна реколтата от грозде тази година в района на Мелник. „Ние си очакваме нормалното количество от грозде, но има хора, които не отгледаха както трябва лозята си тази година. Имаше редица болести и климатични особености, които оказаха влияние и тази година ще им бъде по- слаба реколтата- около 70 %, най- много. При мен реколтата тази година ще бъде почти 100 %“, каза още Манолев. По думите му в района на Мелник има много малка част от масивите, които са поразени. „При нас няма такова нещо, защото ние си отглеждахме и превантивно се пръскаше. Не много, но достатъчно когато трябва, а след това имаше и много ръчна работа“, каза още Манолев. \r\nТой посочи също, че качеството на продукцията не е много добро заради честите валежи. Манолев уточни, че всяка година има болести по лозята, което оказва влияние на продукцията. “Винаги има болести по лозята, но трябва да се съобразяваме с тях и да се пръска“, коментира той и допълни, че при изкупуването на продукцията лозарите срещат проблем с цената, защото производителите искат една цена, а прекупвачите предлагат друга. „Не бих казал, че е голяма разликата в цената, защото е с 10-20 стотинки по-висока от миналата година. По думите му качеството и количеството на произведеното вино все пак ще бъде нормално. \r\nЛора КАЛЧЕВА", "date": "2018.09.05", "title": "Митко Манолев, винопроизводител: Ранните сортове вече са събрани, тъй като има много оси, птици и диви прасета, които ги увреждат"}
{"url": "http://www.focus-news.net/news/2018/09/05/2563679/stara-zagora-v-grada-se-provede-parviyat-otkrit-turnir-po-krosfit.html", "text": "Състезатели от спортни клубове в Стара Загора и възпитаници на Спортното училище „Тодор Каблешков“ мериха сили днес в открит турнир по кросфит Стара Загора 2018, който се проведе в парк „Зелен клин“. Това съобщиха от пресцентъра на  Община Стара Загора . Организатор на състезанието е Тежкоатлетически спортен клуб „Аполон“ със съдействието и подкрепата на Общината. Първото по рода си състезание по кросфит е уникално с това, че съчетава елементи от спортовете вдигане на тежести, лека атлетика и гимнастика. \r\nСпоред регламента участниците са разделени в две възрастови групи - от 11 до 14 години и от 14 до 17 години-младежи и девойки. \r\nВсеки състезател изминава 200 метра крос, 10 повторения на лежанка, кълбо напред, обръщане на щанга – 10 пъти, носене на медицински топки – 30 метра и клек на стойка-10 повторения. Победител е този, който изпълни комбинацията за най-кратко време. \r\n„Благодаря на клуб „Аполон“, че организираха това състезание.  Надявам се в бъдеще кросфит да предизвиква все по-голям интерес и да се провеждат повече състезания. Благодаря и на участниците, които ще се включат в първия открит турнир. Да си пожелаем той да стане традиция за Стара Загора“, каза при откриването Красимира Чахова, зам.-кмет на Община Стара Загора. \r\n„Това е спорт, който набира популярност и днес състезатели и публика ще видят най-хубавите му страни. Благодаря на ръководството на Община Стара Загора за подкрепата“, обясни Младен Златев, председател на клуб „Аполон“.   \r\nВ състезанието за момичета до 14 години първа се класира Ивелина Иванова, следвана от Доника Илиева и Росица Тончева. При момчетата в същата възраст най-добър беше Григор Чернаков, следван от Красимир Василев и Габриел Василев. \r\nПри момчетата до 17 години победител е Калоян Спиров, след него се нареди Христо Василев, а трети е Красимир Димитров. Всички те получиха купи и грамоти.  \r\nЗа най-млад и перспективен състезател бе обявен 9-годишният Енчо Йорданов, който също получи купа и грамота.", "date": "2018.09.05", "title": "Стара Загора: В града се проведе първият открит турнир по кросфит"}
{"url": "http://www.focus-news.net/news/2018/09/05/2563680/kyustendil-dazhd-vali-v-grada-patnite-nastilki-sa-mokri.html", "text": "Слаб дъжд вали в Кюстендил, пътните настилки са мокри, предаде репортер на  Радио „Фокус” – Кюстендил . Влошаването на метеорологичната обстановка в региона започна преди минути. Дъждът е слаб, няма гръмотевици и вятър. Уличните настилки са мокри и хлъзгави. Водачите на моторни превозни средства трябва да се движат с повишено внимание и скорост, съобразена с пътните условия. \r\nВенцеслав ИЛЧЕВ", "date": "2018.09.05", "title": "Кюстендил: Дъжд вали в града, пътните настилки са мокри"}
{"url": "http://www.focus-news.net/news/2018/09/05/2563681/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-aleya-na-knigata.html", "text": "Въвежда се временна организация на движението във връзка с провеждането на Алея на книгата. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите обслужващи монтажа и демонтажа на съоръженията и извън местата в режим на платено паркиране „служебен абонамент”, както следва: \r\n- от 07.00 до 19.00 часа днес и на 6 септември 2018 г. на ул. „Неофит Рилски” между  бул. „Витоша” и ул. „Христо Белчев”, в частта до бул. „Витоша” – 4 паркоместа; \r\n-  от 07.00 до 19.00 часа на 9 септември 2018 г. на ул. „Уилям Гладстон” между бул. „Витоша” и ул. „Цар Асен” – 4 паркоместа.", "date": "2018.09.05", "title": "София: Въвежда се временна организация на движението във връзка с провеждането на Алея на книгата"}
{"url": "http://www.focus-news.net/news/2018/09/05/2563683/blagoevgrad-rayonna-prokuratura-sandanski-razsledva-sluchay-na-zhalba-ot-vodach-na-avtomobil-sreshtu-politseyski-sluzhiteli-za-nanesen-poboy.html", "text": "Районна прокуратура – Сандански разследва случай на жалба от водач на автомобил срещу полицейски служители за нанесен побой. Това съобщиха от пресцентъра на  Апелативна прокуратура - София . Вчера в 16.03 часа в Районна прокуратура – Сандански е постъпила жалба от Г.А., в която се твърди, че му е нанесен побой от полицейски органи при изпълнение на служебните им задължения. Към нея са били приложени медицински документи с резултати от извършени прегледи. По случая е било образувано досъдебно производство, водено под наблюдението на Районна прокуратура – Сандански.  \r\nВ хода на разследването към настоящия момент е установено, че на 3 септември 2018 г. около 23.55 часа на ул. „Стефан Стамболов“, в района на заведението „Аджев хан“ в Сандански, се намирал дежурен автопатрул, където служители на РУ изпълнявали служебните си задължения. В този момент към тях се движел водачът на лек автомобил - Г.А., на когото бил подаден сигнал със стоп палка за спиране, обаче той не се подчинил. Мъжът направил маневра „обратен завой\", след което напуснал мястото. Последвало преследване на колата от автопатрула из целия град. В един момент водачът спрял автомобила, излязъл от него и побягнал, след което бил настигнат от полицейските служители и задържан.  \r\nГ.А. е бил прегледан от съдебен лекар, който му е издал медицинско удостоверение. Констатирани били: контузия на главата, травматични увреждания и рани в областта на очите, дясното ухо, охлузвания на лявото коляно, болезненост в дясната част на гърба. В съвкупност уврежданията представляват временно разстройство на здравето неопасно за живота.  \r\nМеждувременно водачът на лекия автомобил Г.А. е бил изпробван с техническо средство за наличие на алкохол в издишания въздух, като пробата е била положителна - 1,86 промила, за което е било образувано бързо производство. Очакват се резултати от назначената химическа експертиза на кръвната проба на лицето. Предстои Г.А. да бъде привлечен в качеството му на обвиняем за извършени от него престъпления - управление на МПС след употреба на алкохол и противозаконно пречене на органите на властта да изпълняват служебните си задължения.  \r\nРазследването по случая продължава.", "date": "2018.09.05", "title": "Благоевград: Районна прокуратура – Сандански разследва случай на жалба от водач на автомобил срещу полицейски служители за нанесен побой"}
{"url": "http://www.focus-news.net/news/2018/09/05/2563684/ministarat-v-ostavka-valentin-radev-osashtestvyava-se-palen-kontrol-ot-patna-politsiya-po-patya-ruse-byala-s-tsel-predotvratyavane-na-patnotransportni-proizshestviya.html", "text": "Осъществява се пълен контрол от „Пътна полиция“ по пътя Русе – Бяла с цел предотвратяване на пътнотранспортни произшествия. Това каза министърът на вътрешните работи в оставка по време на парламентарен контрол в Народното събрание относно предприети действия за недопускане на пътнотранспортни произшествия по пътя Русе - Бяла, предаде репортер на  Агенция „Фокус“ . \r\n„Какво е МВР? Една малка част от контрола по пътния трафик. За пътя, инфраструктурата, за превозни средства, за водачи – не говоря. На територията на ОДМВР – Русе за пътя Русе – Бяла се осъществява ежедневна превантивна дейност, като за целта се осигурява полицейско присъствие на уязвимите места от пътната инфраструктура“, каза още Радев. По думите му през почивните и натоварените работни дни от седмицата освен служителите на „Пътна полиция“ се включват и служители на „Охранителна полиция“, имащи правомощия за работа с контрол по пътищата. „Трето, осъществява се контрол на агресивни и неадекватни водачи на МПС. Четвърто, засилен е контролът и върху правоспособността на водачите, регистрацията на МПС и др. Осъществява се пълен контрол от служителите на „Пътна полиция“ по пътя Русе – Бяла с цел предотвратяване на пътнотранспортни произшествия“, коментира Радев. \r\nЦветилена СИМЕОНОВА", "date": "2018.09.05", "title": "Министърът в оставка Валентин Радев: Осъществява се пълен контрол от „Пътна полиция“ по пътя Русе – Бяла с цел предотвратяване на пътнотранспортни произшествия"}
{"url": "http://www.focus-news.net/news/2018/09/05/2563682/blagoevgrad-vodata-v-selo-tsaparevo-ne-otgovarya-na-iziskvaniyata-za-kachestvoto-prednaznachena-za-piteyno-bitovi-tseli.html", "text": "Водата в село Цапарево не отговаря на изискванията за качеството, предназначена за питейно-битови цели. Това съобщиха за  Радио „Фокус“-Пирин  от Регионална здравна инспекция-Благоевград. Пробата е взета от чешмата на площада в селото, в следствие на което е установено, че водата не отговаря по показатели: цвят, вкус и мътност. Според пробата изследваната вода не е приемлива за потребителя. От здравната инспекция подчертаха, че случаите на чревни инфекции нямат връзка с качеството на питейната вода. \r\nНатали СТЕФАНОВА", "date": "2018.09.05", "title": "Благоевград: Водата в село Цапарево не отговаря на изискванията за качеството, предназначена за питейно-битови цели"}
{"url": "http://www.focus-news.net/news/2018/09/05/2563686/ek-lichnite-danni-shte-mogat-da-patuvat-bezopasno-mezhdu-es-i-yaponiya.html", "text": "След приключването през юли 2018 г. на дискусиите между ЕС и Япония относно защитата на личните данни Комисията започна днес процедурата по приемане на своето решение относно адекватното ниво на защита, съобщават от  пресслужбата на ЕК. . \r\nКомисар Йоурова днес информира колегиума на членовете на Комисията за следващите етапи на процедурата и Комисията публикува проекта на решение относно адекватното ниво на защита и свързаните с него документи. Това включва допълнителните гаранции, които Япония ще прилага по отношение на личните данни от ЕС, предавани на Япония, както и ангажиментите относно достъпа на японските публични органи до личните данни за целите на правоприлагането и националната сигурност, с които се гарантира, че нивото на защита на данните в Япония е адекватно на осигуряваното от ЕС. В Япония се извършва подобен процес за признаване на рамката на ЕС в областта на защитата на данните.  \r\nПонастоящем всяка от страните извършва вътрешните си процедури за окончателното приемане на съответното си решение за адекватно ниво на защита. За ЕС това е свързано с получаването на становище от Европейския комитет по защита на данните (ЕКЗД) и даването на зелена светлина от комитет, съставен от представители на държавите — членки на ЕС. След като тази процедура приключи, Комисията ще приеме решение относно адекватното ниво на защита, осигурявано от Япония.  \r\nЗа да се гарантира ниво на защита, което по същество да е еквивалентно на европейските стандарти, Япония е поела ангажимента да прилага редица допълнителни гаранции за защита на предаваните лични данни, преди Комисията да приеме официално своето решение. Когато се предават на Япония, личните данни на европейците ще се ползват със солидна защита в съответствие със стандартите на ЕС за неприкосновеност на личния живот. Договореността също така ще допълни Споразумението за икономическо партньорство между ЕС и Япония като европейските предприятия ще могат да се ползват от свободно движение на данни към и от този ключов търговски партньор, както и от привилегирован достъп до 127-те милиона японски потребители. ЕС и Япония потвърждават, че в ерата на цифровите технологии насърчаването на високите стандарти за неприкосновеност на личния живот и защита на личните данни и улесняването на международната търговия трябва и могат да вървят ръка за ръка.", "date": "2018.09.05", "title": "ЕК: Личните данни ще могат да пътуват безопасно между ЕС и Япония"}
{"url": "http://www.focus-news.net/news/2018/09/05/2563685/veliko-tarnovo-deputatat-ot-gerb-stanislava-stoyanova-organizira-priemen-den-na-10-septemvri.html", "text": "Народният представител от ГЕРБ Станислава Стоянова организира приемен ден за жителите на Община Велико Търново на 10 септември 2018 г. Това съобщиха от пресцентъра на  ПП ГЕРБ . Срещите с граждани на депутата от най-голямата парламентарна група ще се проведат в офиса на ГЕРБ на бул. „България“ №1. Началото на приемната е от 10.00 часа.", "date": "2018.09.05", "title": "Велико Търново: Депутатът от ГЕРБ Станислава Стоянова организира приемен ден на 10 септември"}
{"url": "http://www.focus-news.net/news/2018/09/05/2563689/api-prodalzhava-remontat-na-pat-i-5-ruse-byala-vapreki-signalizatsiyata-shofyorite-prodalzhavat-da-ne-spazvat-vavedenite-ogranicheniya.html", "text": "Продължава ремонтът на близо 15 км от път I-5 Русе - Бяла в участъка от разклона за село Пиргово до отбивката за Две могили. Това съобщиха от пресцентъра на  Агенция „Пътна инфраструктура“ . В момента се полага последният асфалтов пласт. Предвижда се строителните работи да завършат до 30 септември.  \r\nПо време на ремонтните дейности е въведена временна организация на движението, която е съгласувана от „Пътна полиция“. Поставени са необходимите пътни знаци, временна маркировка и скоростта на движение е ограничена до 50 км/час, която обаче не се спазва от голяма част от шофьорите въпреки присъствието и на полицейски патрул. \r\nАгенция „Пътна инфраструктура“ апелира шофьорите да спазват правилата за движение и въведената временна организация по време на извършващите се и в момента ремонтни дейности.", "date": "2018.09.05", "title": "АПИ: Продължава ремонтът на път I-5 Русе - Бяла, въпреки сигнализацията шофьорите продължават да не спазват въведените ограничения"}
{"url": "http://www.focus-news.net/news/2018/09/05/2563688/atanas-chapkanov-asotsiatsiya-na-avtobusnite-prevozvachi-varna-na-tozi-etap-nyama-normativna-baza-za-preustroystvo-na-avtobusite-koyato-da-saobrazena-s-vsichki-modeli.html", "text": "На този етап няма нормативна база за преустройство на автобусите, която да съобразена с всички модели превозни средства. Това каза за  Радио „Фокус“ – Варна  председателят на Асоциацията на автобусните превозвачи във Варна Атанас Чапкънов. По думите му проблемът с поставянето на колани в автобусите е свързан с това, че окачването на седалките при старите автобуси не е предвидено да задържи пътника заедно със седалката на място при аварийна ситуация.  „Колани могат да се поставят, но трябва технологично някой да каже какво усилване трябва да се направи на седалките, за да може седалката да не политне с пътника, а да си остане на място. В страната има фирма, която узаконява всички допълнителни промени, които се извършват по превозното средство и на национално ниво трябва Министерството на транспорта трябва да възложи тази задача, свързана с  подсилване и реконструкция. Поставянето на колани не е проблем, те могат да се монтират, но трябва това да стане по законовия ред. Много видове автобуси има внесени в страната и за всеки един модел трябва компетентно мнение. На този етап няма нормативна база, която да е съобразена с всички модели превозни средства, ако започнем на своя глава и се получи инцидент, пак превозвачът ще излезе виновен. Това на практика трябва да се узакони от Министерството на транспорта, като оторизираната фирма трябва да даде компетентно мнение“, заяви Атанас Чапкънов. \r\nМарияна ВАЛЕНТИНОВА", "date": "2018.09.05", "title": "Атанас Чапкънов, Асоциация на автобусните превозвачи – Варна: На този етап няма нормативна база за преустройство на автобусите, която да съобразена с всички модели"}
{"url": "http://www.focus-news.net/news/2018/09/05/2563692/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-septemvri.html", "text": "„Софийска вода” временно ще прекъсне водоснабдяването в някои части на столицата на 7 септември. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на бул. „Патриарх Евтимий“, кв. „Център“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Княз Борис I“ от бул. „Патриарх Евтимий“ до ул. „Гургулят“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Княз Борис I“ на кръстовището с ул. „Гургулят“. \r\nВъв връзка с подмяна на сградно водопроводно отклонение на ул. „Акад. Боян Петканчин“, жк. „Студентски град“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: бул. „Свети Климент Охридски“ от ул. „Канарче“ до бул. „Свети Климент Охридски“ №57 и №18А; бл. 7, бл. 8, бл. 9 на ул. „Виталий Таджер“, бул.“ Свети Климент Охридски“ №12 и бензиностанция OMV на ул. „8-ми декември“ ъгъла с бул. „Свети Климент Охридски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Свети Климент Охридски“ №12. \r\nВъв връзка с подмяна на сградно водопроводно отклонение на ул. „Цар Борис III“, с. Казичене, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Цар Борис III“ от ул. „Христо Ботев“ до ул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III“ и ул. „Дъбрава“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.05", "title": "„Софийска вода” временно ще прекъсне водоснабдяването в някои части на столицата на 7 септември"}
{"url": "http://www.focus-news.net/news/2018/09/05/2563691/lovech-tri-zheni-sa-stanali-zhertvi-na-telefonni-izmami-s-nad-7000-leva-i-zlatni-nakiti.html", "text": "Три жени са станали жертви на телефонни измами с над 7000 лева и златни накити. Това съобщиха от пресцентъра на  МВР . Криминалисти на ОДМВР-Ловеч работят по установяването на извършителите на трите телефонни измами, осъществени на 4 септември на територията на Ловеч. Потърпевшите са жени от града на възраст - 71, 87 и 64 години. Установено е, че измамите са извършени по идентичен и добре познат вече сценарий - непознат се обажда на стационарен или мобилен телефон, представяйки се за полицейски служител. Заявява на потърпевшите, че те са набелязани и ще станат жертви на телефонни измамници и за да подпомогнат залавянето на мошениците, трябва да предадат всички налични свои ценности и пари на определени за целта места, а „полицията“ после ще им ги върне. Така 71-годишната жена се простила с 2290 лв., 200 евро, два златни пръстена с тегло 5 г и две златни гривни, 87-годишната – със сумата от 2830 лв., които хвърлила през терасата, а 64-годишната е оставила под контейнери за отпадъци в центъра на града сумата от 2000 лв. В РУ-Ловеч са образувани три досъдебни производства и работата по случаите продължава.", "date": "2018.09.05", "title": "Ловеч: Три жени са станали жертви на телефонни измами с над 7000 лева и златни накити"}
{"url": "http://www.focus-news.net/news/2018/09/05/2563694/gabrovo-kmetski-namestnik-na-trevnensko-selo-e-privlechen-v-kachestvoto-na-obvinyaem-za-sastavyane-na-ofitsialni-dokumenti-s-vpisani-neverni-obstoyatelstva.html", "text": "Кметски наместник на тревненско село е привлечен в качеството на обвиняем за съставяне на официални документи с вписани неверни обстоятелства. Това съобщиха от пресцентъра на  МВР . Служители на РУ-Трявна започнали работа по случая в края на месец април тази година. В хода на предприетите действия по разследването е установено, че от края на октомври миналата година до май 2018, в качеството си на длъжностно лице, мъжът е съставил 61 превозни билети, в които е удостоверил неверни обстоятелства. В документите за превоз на дървесина, която била добивана от частни имоти, били записани количества, които многократно надвишават реално възможните за добив. Служителят е привлечен в качеството на обвиняем за престъпление по чл. 311, ал. 1 във вр. с чл. 26, ал. 1 от НК, като му е взета мярка за неотклонение „подписка“. Действията по разследването са осъществени под ръководството на Районна прокуратура-Трявна.", "date": "2018.09.05", "title": "Габрово: Кметски наместник на тревненско село е привлечен в качеството на обвиняем за съставяне на официални документи с вписани неверни обстоятелства"}
{"url": "http://www.focus-news.net/news/2018/09/05/2563670/ministarat-v-ostavka-valentin-radev-nie-si-podadohme-ostavkite-a-kakvo-shte-stane-reshava-kapitanat-ima-si-rakovodstvo-na-futbolniya-otbor-v-parlamenta.html", "text": "Ние си подадохме оставките, а какво ще стане – решава капитанът, има си ръководство на футболния отбор в парламента. Това каза министърът на вътрешните работи в оставка пред журналисти в Народното събрание, предаде репортер на  Агенция „Фокус“ . \r\nНа въпрос дали може да се стигне до невнасяне или неприемане на трите оставки, Радев отговори: „Някаква спекулация очаквате от мен. Моята отговорност и тази на колегите беше да си подадем оставките и ние го направихме. Има кой да решава, има капитани – ако използвам футболна терминология - има си треньори, има си ръководства на футболния отбор в парламента и те да решават. Сещам се, че на Бяла като се обърна автобуса, имаше 19 убити. Да сте чули за някаква оставка? Румен Петков беше министър, Тройна коалиция. Ние правим нещо различно. Каквото решат депутатите, каквото реши капитанът на отбора – ние го правим“.  \r\nНа въпрос във връзка със следствените действия в офисите на „Винпром Карнобат“, „Сис Индустрийс“ и „Топаз мел“, Радев отговори: „Не мога да кажа нищо повече от това, което каза заместник главния прокурор. Достатъчно активни са. Не ме карайте аз да казвам повече от човек, който знае повече от мен. Най-важното е да бъдат събрани годни доказателства“. \r\nЦветилена СИМЕОНОВА", "date": "2018.09.05", "title": "Министърът в оставка Валентин Радев: Ние си подадохме оставките, а какво ще стане – решава капитанът, има си ръководство на футболния отбор в парламента"}
{"url": "http://www.focus-news.net/news/2018/09/05/2563695/stara-zagora-s-vodosvet-za-zdrave-v-hram-sv-yoan-predtecha-v-kazanlak-shte-bade-otbelyazana-133-tata-godishnina-ot-saedinenieto-na-balgariya.html", "text": "С водосвет за здраве и благоденствие, който ще бъде отслужен в храм „Св. Йоан Предтеча“ в 10.00 часа на 6 септември в Казанлък ще бъде отбелязана 133-тата годишнина от Съединението на България. Това каза за  Радио „Фокус“  Сребра Касева, началник на кабинета на кмета. Касева поясни, че като част от програмата ще бъде изнесено слово за Съединението и ще бъде изнесена литературно-музикална програма.  \r\nНа 6 септември 1885 година в храм „Св. Йоан Предтеча“ жителите на града се стичат, когато пристига първата официална телеграма, с която те научават, че е настъпил моментът на истинското им освобождение. Малко по-късно в Казанлък пристига и самият княз Александър I, за да потвърди факта на Съединението. \r\nНа 6 септември, когато България отбелязва Деня на Съединението, в селата Овощник и Крън ще бъдат открити обновените сгради на две училища по проект „Обновяване на образователната инфраструктура в Община Казанлък“, финансиран по Оперативна програма „Региони в растеж 2014-2020“ на Община Казанлък. В Крън церемонията по откриване на сградата на Основно училище“ Св. Климент Охридски“ ще се състои в 11.00 часа, а в Овощник на Основно училище „Д-р Петър Берон“ в 18.00 часа. \r\nСлавяна ГАЙДАРОВА", "date": "2018.09.05", "title": "Стара Загора: С водосвет за здраве в храм „Св. Йоан Предтеча“ в Казанлък ще бъде отбелязана 133-тата годишнина от Съединението на България"}
{"url": "http://www.focus-news.net/news/2018/09/05/2563697/babh-prez-yuli-inspektorite-ot-otdeli-kontrol-na-hranite-pri-odbh-sa-izvarshili-12-197-proverki.html", "text": "През месец юли 2018 г инспекторите от отдели “Контрол на храните” при ОДБХ са извършили планов официален контрол (на база оценка на риска) на обекти за производство, търговия на едро и дребно с храни и заведенията за обществено хранене в страната. Това съобщиха от пресцентъра на  Българската агенция по безопасност на храните (БАБХ) . Обобщените данни за извършените проверки и предприетите мерки от дирекция КХ при ЦУ на БАБХ са както следва:   \r\n-Общ брой извършени проверки в цялата страна – 12 197 бр. \r\n-Издадени предписания - 716 бр. \r\n-Съставени АУАН – 151 бр. \r\n-Общ брой затворени обекти с временно преустановена дейност – 3 бр. \r\n-Възбранени и насочени за унищожаване храни от предприятия и складове за търговия на едро: 882 108 кг. храни от животински и неживотински произход; \r\n-Възбранени и насочени за унищожаване храни от обекти за търговия на дребно и заведения за обществено хранене общо 656,5 кг. и 165 л.  храни от животински и неживотински,  от които: \r\n-507 кг. храни от животински произход (месни разфасовки и заготовки от червено месо, заготовки от птиче месо, замразена риба и рибни продукти,  месни и млечни продукти, свинско и шилешко месо, яйца) - без идентификационна маркировка и данни за произход, изтекъл срок на годност, без етикетировка и търговски документи, неправилно съхранение; \r\n-55,5 кг. храни от неживотински произход - изтекъл срок на годност, без етикетировка; \r\n-94 кг. кулинарна продукция - без маркировка, изтекъл срок на годност, лоша хигиена в обект; \r\n-54 л. сурово краве мляко - без документи за произход; \r\n-111 л. напитки - непълна етикетировка, без етикет на български език, изтекъл срок на годност; \r\n• Възбранени храни от обекти за търговия на дребно и заведения за обществено хранене общо 2330 кг. храни от животински и неживотински произход и 296 л. напитки, от които: \r\n-2042,5 кг. замразени зеленчуци - 2 бр. нотификации; \r\n-281,58 кг. замразени зеленчуци - без етикети и търговски документи; \r\n-5,4 кг. месни заготовки-без етикети и търговски документи; \r\n-0,500 кг. хранителна добавка - по нотификация; \r\n-296 л.напитки (бира, безалкохолни и енергийни напитки) - непълна етикетировка, без обявен стопански субект като вносител. През месец Юли 2018 г. дирекция КХ при ЦУ на БАБХ обработи сигнали, запитвания и жалби: \r\n-Общ брой постъпили сигнали – 37 бр., от които: 9 бр. от КЗП; 14 бр. от граждани и бизнесоператори;  8 бр. от други служби и ведомства;  6 бр. онлайн; \r\n-Общ брой запитвания и становища – 98 бр., от които: 30 бр. от граждани и бизнесоператори;  9 бр. от други служби и ведомства; 17 бр. от МЗХГ; 31 бр. от ОДБХ; 11 бр. онлайн. \r\nЗа периода от 01.07.2018г. до 31.07.2018г. в изпълнение на Заповед №  11-882/23.05.2018г. са извършени 1 753 бр. извънредни проверки, извън текущия официален планов контрол  във  връзка с продължаващия летен туристически сезон по българското Черноморие. Извършените проверки са в обекти за търговия на дребно с храни, подвижни, временни и сезонни обекти, обекти с дейност кетъринг, заведения за обществено хранене, включително и такива намиращи се на територията на хотелски комплекси, туристически обекти предлагащи услугата „ол инклузив“ и др. Целта на проверките е установяване съответствието на бизнес операторите с изискванията на действащото законодателство  по отношение регистрацията на обектите, хигиенното им състояние (сградов фонд и оборудване, хигиена на персонала, отстраняване на отпадъците),  поддържане на Системите за управление безопасността на храните или процедури основани на принципите на НАССР (спазване условията и сроковете на съхранение, изискванията за етикетиране, програми за мониторинг за хигиена и безопасност на храните) и осигуряване на проследимост на хранителните продукти (наличие на документи за произход и безопасност). \r\nЗа отстраняване на констатираните несъответствия са издадени 157  бр. предписания, съставени са 43 бр. АУАН и временно са затворени 2 бр. обекта поради лоша хигиена. Установените несъответствия са по отношение на: сграден фонд и оборудване, хигиена на обекта и персонала, търговия и предлагане на некоректно етикетирани храни съгласно действащото законодателство, и на храни без идентификационна маркировка за произход и годност, пропуски в записите свързани със Системите за управление безопасността на храните, извършване на дейност в обекти без регистрация по чл.12 от ЗХ. \r\nВъзбранени и насочени за унищожаване са 284 кг. храни от животински произход (риба и рибни продукти, месо и месни и млечни продукти) - изтекъл срок на годност, без етикети и търговски документи, неправилно съхранение; \r\nЗа периода от 02.07 – 27.07.2018 г. в изпълнение на Писмо № 3520–КХ/26.06.2018 г.  са извършени 59 бр.  извънредни проверки, извън текущия официален планов контрол  в обекти с дейност - бутилиране на растителни масла. Проверките са предприети вследствие на писмо от Сдружението на производителите на растителни масла и маслопродукти в България (СПРММБ), с информация за предлагащи се бутилирани слънчогледови масла, несъответстващи на изискванията за етикетирането и съмнения относно качествените им характеристики. \r\nЗа констатираните несъответствия са издадени 5  бр. предписания, които са свързани с пропуски  в етикетирането на продуктите (без обявена хранителна стойност на етикета, етикети с неспазена големина на буквите, не посочени данни на отговорния стопански субект) съгласно изискванията на Регламент (ЕС) № 1169/2011 г. \r\nОбобщеният анализ от проверките показва, че не са установени нарушения по отношение на производството на слънчогледови масла.", "date": "2018.09.05", "title": "БАБХ: През юли инспекторите от отдели “Контрол на храните” при ОДБХ са извършили 12 197 проверки"}
{"url": "http://www.focus-news.net/news/2018/09/05/2563698/blagoevgrad-bogata-programa-i-interesni-sabitiya-e-podgotvila-obshtinata-v-navecherieto-na-parviya-ucheben-den.html", "text": "Богата програма и интересни събития е подготвила Община Благоевград в навечерието на първия учебен ден. Програмата започват от 09.30 часа на 15 септември на площад „Македония“. Това съобщиха от пресцентъра на  Общината . Първото събитие е Спортна панорама- форум, който има за цел да популяризира спорта сред учениците и подрастващите, както и да ориентира родителите и децата в даден спорт.  \r\nСпортното събитие се организира за седма поредна година от Община Благоевград, спортните клубове на територията на града, съвместно с Министерството на младежта и спорта. Всички клубове на територията на Благоевград ще имат възможност да се презентират, да покажат постиженията си, завоюваните медали, купи и отличия. Целта е клубовете да представят дейността си, както и спецификата на спорта. Жители и гости на Благоевград ще могат да се насладят на пъстра презентация на всички видове спортове, представени от отборите участници. \r\nНепосредствено след откриването на Спортна панорама, ще започне и инициативата „Новите  шампиони“. На площад „Македония“, от 10.00 часа ще се проведат безплатни уроци по тенис за начинаещи. „Новите шампиони“ се организира от Община Благоевград и Българска федерация по тенис.  \r\nВ навечерието на първия учебен ден - 16 септември,  на пл. „Македония“, от 19.00 часа, лятната ваканция ще бъде изпратена с концерт под надслов „Ние решаваме“. На сцената в центъра на града ще излязат звезди като Павел и Венци ‘Венц, Михаела Маринова, Дара, Искрата, Ева Пармакова и други. „Ние решаваме“ е Национална програма за изпълнение на младежки дейности на Министерството на младежта и спорта.", "date": "2018.09.05", "title": "Благоевград: Богата програма и интересни събития е подготвила Общината в навечерието на първия учебен ден"}
{"url": "http://www.focus-news.net/news/2018/09/05/2563700/bne-intellinews-prezidentat-na-rumaniya-klaus-yohanis-blokira-opitite-na-pravitelstvoto-za-reviziya-na-darzhavniya-byudzhet.html", "text": "Президентът на Румъния Клаус Йоханис е отложил срещата на Съвета за сигурност, като по този начин блокира опитите на правителството за ревизия на държавния бюдже, предава  Intellinews. \r\nНа фона на нарастващите държавни разходи, той е обвинил правителството в съкращаване на средствата, предвидени за институциите, отговорни за националната сигурност. В тази връзка Йоханис прикани правителството да обясни причините за ревизията. \r\nВ отговор на президентското решение да замрази ревизията на бюджета, финансовият министър Еуджен Теодоровичи обвини Йоханис, че блокира дейността на правителството. Заплатите и социалните помощи (включително помощите за майчинство) в някои публични сектори са застрашени, заяви Теодоровичи. \r\nПрезидентът Йоханис обвини отново правителството, че използва бюджета като средство срещу политическите врагове на управляващата коалиция. С бюджетната ревизия, правителството планира съкращаването на средствата за Президентството, Министерството на външните работи и разузнавателните служби. \r\nТова се случва на фона на конфликта между управляващата коалиция,  Социалдемократическата партия и Алианс на либерали и демократи, срещу т.нар.“паралелна държава“, която контролира разузнавателните служби, органите за борба с корупцията (предимно Националната дирекция за борба с корупцията) и президентството.", "date": "2018.09.05", "title": "BNE Intellinews: Президентът на Румъния Клаус Йоханис блокира опитите на правителството за ревизия на държавния бюджет"}
{"url": "http://www.focus-news.net/news/2018/09/05/2563701/kardzhali-na-gkpp-makaza-dvizhenieto-e-intenzivno-na-izhod-ot-stranata.html", "text": "На ГКПП „Маказа“ на българо-гръцката граница по данни към 14:00 часа движението е интензивно на изход от страната, съобщиха за  Радио „Фокус“ – Смолян  от Главна дирекция „Гранична полиция“.  \r\nПреминаването през пунктовете „Златоград“ и „Капитан Петко войвода“ се осъществява без проблеми, няма забавяне при обработката на документи на вход и изход от страната. \r\nНели ГЕРГЬОВСКА", "date": "2018.09.05", "title": "Кърджали: На ГКПП „Маказа“ движението е интензивно на изход от страната"}
{"url": "http://www.focus-news.net/news/2018/09/05/2563702/montana-firma-za-internet-i-televiziya-skasa-kabel-na-chez-i-ostavi-bez-elektrozahranvane-varshets-raboti-se-za-otstranyavane-na-povredata.html", "text": "При извършване на изкопни работи в град Вършец, фирма за интернет и телевизия скъса кабел средно напрежение, собственост на ЧЕЗ Разпределение България. Това съобщиха от пресцентъра на  ЧЕЗ . В резултат голяма част от града остана без електрозахранване. Засегнати са 1 100 домакинства и стопански клиенти, сред които жителите на улиците „Тодорини кукли“, „Климент Охридски“, „Банкя“, „Цар Иван Асен“, „Христо Смирненски“, „“Александър Стамболийски“, „Иван Вазов“, „Околовръстна“ и др. \r\nЕкипите на ЧЕЗ Разпределение работят усилено за отстраняване на нанесените щети и за възстановяване на електрозахранването в максимално кратки срокове.", "date": "2018.09.05", "title": "Монтана: Фирма за интернет и телевизия скъса кабел на ЧЕЗ и остави без електрозахранване Вършец, работи се за отстраняване на повредата"}
{"url": "http://www.focus-news.net/news/2018/09/05/2563696/tasnim-iran-zaplashi-da-izleze-ot-yadrenoto-sporazumenie-ako-es-ne-izpalni-angazhimentite-si-do-4-noemvri.html", "text": "Заместник-външният министър на Иран Абас Арагчи постави краен срок на Европейския съюз до 4 ноември, за да предприеме мерки за запазване на ядреното споразумение със страната му, предава информационната агенция  Tasnim. \r\n„Казахме ясно на европейците, че ако Съвместният всеобхватен план за действие (СВПД) не защитава нашите национални интереси, по-конкретно продажбата на петрол, то ние ще се оттеглим от него“, предупреди Арабгчи, като допълни, че Брюксел има краен срок до 4 ноември. След това каквито и мерки да бъдат предприети, ще бъде твърде късно, алармира иранският дипломат.  \r\n„Стига да можем да продаваме петрол, ще бъде от наш интерес да останем в СВПД. Ако и след 4 ноември, когато САЩ ни наложат отново санкции, можем да продаваме петрол, тогава ще обмислим продължаване на работата по плана\", поясни Абас Арагчи. \r\nПрез май  президентът на САЩ Доналд Тръмп обяви, че страната му се оттегля от споразумението за ядрената програма на Иран. На 6 август той подписа указ за налагане на санкции върху Техеран. \r\nОстаналите държави от СВПД, Русия, Китай, Великобритания, Франция и Германия, се обявиха против излизането на САЩ от споразумението. Европейският съюз въведе блокиращ механизъм за американските санкции срещу компаниите на страните от Общността, които оперират в Иран.", "date": "2018.09.05", "title": "Tasnim: Иран заплаши да излезе от ядреното споразумение, ако ЕС не изпълни ангажиментите си до 4 ноември"}
{"url": "http://www.focus-news.net/news/2018/09/05/2563699/varna-okrazhniyat-sad-zasedava-za-opredelyane-na-myarka-za-neotklonenie-spryamo-44-godishniya-turski-grazhdanin-mehmed-yavuz-osaden-za-chlenstvo-v-teroristichna-organizatsiya.html", "text": "Варненският окръжен съд заседава за определяне на мярка за неотклонение спрямо 44-годишния турски гражданин Мехмед Явуз след постъпило искане на съдебните власти в родината му чрез Интерпол -Анкара, за временното му задържане с намерение за екстрадиция, предаде репортер на Радио „Фокус“ – Варна. Мъжът беше доведен в залата от съдебната охрана. Мехмед Явуз е задържан на летище Варна на 2 септември. Той е притежавал и немски документи за самоличност. Заповедта за ареста му е издадена на 22 август 2009 година от Висшия криминален съд в Адана. Престъплението, за което Мехмед е бил осъден и има влязла в сила присъда на 24 август 2005 година, е за извършване на дейности като член на терористична организация. Наложеното му наказание от турския съд е лишаване от свобода в размер на 6 години и 3 месеца, от което има остатък за изтърпяване – 3 години, 7 месеца и 23 дни. \r\nДиана СТОЕВА", "date": "2018.09.05", "title": "Варна: Окръжният съд заседава за определяне на мярка за неотклонение спрямо 44-годишния турски гражданин Мехмед Явуз, осъден за членство в терористична организация"}
{"url": "http://www.focus-news.net/news/2018/09/05/2563703/georgi-ikonomov-kmet-na-bansko-za-poredna-godina-gradat-se-nalaga-kato-mnogo-seriozna-festivalna-destinatsiya-i-horata-znayat-che-pravim-festivalite-naistina-na-nivo.html", "text": "Банско за поредна година се налага като много сериозна фестивална дестинация и хората знаят, че правим фестивалите наистина на ниво. Това каза за  Радио „Фокус“-Пирин  Георги Икономов, кмет на Община Банско. По думите му много хора проявяват изключително голям интерес към Банско Балкан Фест и курортът ще бъде пълен в рамките на културното събитие. Георги Икономов посочи, че курортният град се пълни, както с хора от страната, така и с гърци и македонци.  \r\n„Любителите на специфичната балканска музика, каквато има всеки балкански народ, знаят кои са изпълнителите, знаят кога ще пеят и специално за това си резервират места и прекарват по този начин 2-3 дни в Банско, за да ги чуят. Фестивалите изключително много помагат на туризма. Всяка година се вдига както бройката на туристите, така и качеството им. Наред с Джаз фестивала, който се утвърди вече много сериозно, все по-важно място заема и Банско Балкан Фест“, коментира той. Георги Икономов отбеляза, че фестивалите, които се провеждат в Банско, са разнообразни и различни по жанр и, съответно, привличат различна публика. \r\nНатали СТЕФАНОВА", "date": "2018.09.05", "title": "Георги Икономов, кмет на Банско: За поредна година градът се налага като много сериозна фестивална дестинация и хората знаят, че правим фестивалите наистина на ниво"}
{"url": "http://www.focus-news.net/news/2018/09/05/2563693/ivan-valkov-gerb-predvizhda-se-da-se-oborudvat-s-videoregistratori-avtobusite-bez-spetsializiran-prevoz-po-marshrut-do-30-km-izvan-republikanskata-patna-mrezha.html", "text": "Задължителни колани за пътниците в автобусите за междуградски превози и видеокамери, които да следят дали се спазват изискванията. Това са най-важните акценти от подготвените промени в Закона за движение по пътищата, които предстоят да бъдат разгледани следващата седмица в пленарна зала. Народният представител от ГЕРБ-Бургас Иван Вълков коментира предстоящите изменения и санкции, които целят да опазят човешкия живот и са внесени от група депутати от ГЕРБ. Това съобщиха от пресцентъра на  ГЕРБ-Бургас . „Предвижда се автобусите да се оборудват с видеорегистратори. Изискването няма да се прилага при специализиран превоз по маршрути с еднопосочна дължина до 30 км, които не се движат по републиканската пътна мрежа. Срокът за въвеждането на промените е 6 месеца след обнародването им в Държавен вестник, при дебатите в зала може да се удължи този процес при необходимост“, заяви бургаският депутат, който е член и на парламентарната комисия по транспорт.  \r\nВ законовите разпоредби са предвидени и нови санкции. Глобата за шофьор на автобус без колани ще бъде 500 лв., а за фирмата превозвач - 3000 лева. Ако автобусът не е оборудван с видеорегистратор, фирмата ще трябва да заплати глоба от 1500 лв. „Автобусите, произведени след 2006 г., са оборудвани с необходимите колани. По изчисления става въпрос за преоборудване с колани или нови седалки на над 5 хил. автобуса. 6 лицензирани лаборатории в страната са компетентни относно техническите възможности на транспортните средства“, допълни Вълков.  \r\nТой коментира и обидите на лидера на БСП Корнелия Нинова, които днес бяха отправени от трибуната на НС към парламентарната група на ГЕРБ.  \r\n„Не съм очаквал такава грозни и обидни нападки от нея и то в качеството й на водач на парламентарна група. Не може да ни нарича „крадци“ и „убийци“. На тези, които тя нарича така, на управлението на ГЕРБ, се дължи промяната в цялата страна през последните години. В нашия район, в Бургас, примерите са много. Нека г-жа Нинова не си затваря очите за проекти като новия четирилентов път Бургас-Слънчев бряг, който след разширението, е облекчение за шофьорите и за всички пътуващи. Близо 100 млн.лв. са осигурени от държавата през последните две години и половина за ремонт и строителство на нови пътища, както и за повишаване на пътната безопасност само в Бургас и региона. Да не споменавам проекти като новия плувен комплекс „Парк Арена“ в града, ремонтите на 70% от училищата, рехабилитираните сгради и улици“, категоричен е Вълков.  \r\nПо думите му Нинова трябва да се извини за тези думи и квалификации, които целят манипулация и на общественото мнение.  \r\n„От 2007 г. насам хората правят своя избор, гласуват за нас и виждат промяната. Техният избор е най-вярната и точна оценка за работата ни. Човек трябва да си мери думите, още повече когато е водач на партия и публична личност. В желанието си да яхне вълната на недоволството, Нинова пое тази на болката и страха на хората, това е грозна и недостойна постъпка“, допълни още бургаският депутат от ГЕРБ.", "date": "2018.09.05", "title": "Иван Вълков, ГЕРБ: Предвижда се да се оборудват с видеорегистратори автобусите, без специализиран превоз по маршрут до 30 км извън републиканската пътна мрежа"}
{"url": "http://www.focus-news.net/news/2018/09/05/2563706/blagoevgrad-intenziven-e-trafikat-na-gkpp-kulata-promahon-na-izhod-ot-stranata.html", "text": "Интензивен е трафикът на ГКПП „Кулата-Промахон“ на изход от страната, за леки и товарни автомобили. Това съобщиха за  Радио „Фокус“-Пирин  от „Гранична полиция“. Натоварено е движението и на ГКПП „Маказа-Нимфея“ на изход от страната. Без забавяне се осъществява преминаването през  ГКПП „Илинден-Ексохи“ и на останалите контролно-пропусквателни пунктове на границата с Република Гърция. \r\nНатали СТЕФАНОВА", "date": "2018.09.05", "title": "Благоевград: Интензивен е трафикът на ГКПП „Кулата-Промахон“ на изход от страната"}
{"url": "http://www.focus-news.net/news/2018/09/05/2563705/sport-gergana-topalova-se-klasira-za-vtoriya-krag-na-turnira-v-sofiya.html", "text": "Гергана Топалова се класира за втория кръг на турнира на червени кортове в София. Държавната шампионка за миналия сезон, която получи \"уайлд кард\" от организаторите, спечели срещу квалификантката Мария Фернанда Гонсалес от Колумбия)с 6:3, 7:5, в двубой, продължил  101 минути. \r\nДруга българка с \"уайлд кард\" - Петя Аршинкова, отпадна на старта след загуба от рускинята Полина Монова с 4:6, 0:6. \r\nПо-късно двете ще играят в тандем на четвъртфиналите на двойки.", "date": "2018.09.05", "title": "Спорт: Гергана Топалова се класира за втория кръг на турнира в София"}
{"url": "http://www.focus-news.net/news/2018/09/05/2563687/ministarat-v-ostavka-valentin-radev-tova-koeto-napravihme-s-podavaneto-na-ostavkite-nikoga-ne-e-praveno-kato-hod-v-politikata.html", "text": "Това, което направихме с подаването на оставките, никога не е правено като ход в политиката. Това каза министърът на вътрешните работи в оставка Валентин Радев пред журналисти в Народното събрание, предаде репортер на  Агенция „Фокус“ . \r\n„Няма подобни примери, не са го правили други. А такива трагедии е имало и преди – трагедията в Бяла например, при която загинаха 19 души. Аз специално за МВР нямам повод да се притеснявам – ние сме направили възможното със случая в Своге“, каза още Радев и посочи, че МВР е направило всичко и за намаляване на пътнотранспортните произшествия. „За първи път от миналата година кривата е надолу – ние намаляваме броя на загиналите, пострадалите, осакатените. Това е голямата цел в този сектор от отговорността ми. И за това благодаря и на колегите. Може би капитанът, или министър-председателят, или колегите от ГЕРБ смятат, че темпото трябва да е по-високо – да, добре. Но ето, въпреки това се случат толкова много жертви. Така се прави“, посочи още министърът в оставка. \r\nЦветилена СИМЕОНОВА", "date": "2018.09.05", "title": "Министърът в оставка Валентин Радев: Това, което направихме с подаването на оставките, никога не е правено като ход в политиката"}
{"url": "http://www.focus-news.net/news/2018/09/05/2563709/aktsenti-v-predavaneto-belovo-gradat-na-trite-planini-po-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и  Община Белово  ще погледнем към готовността на Община Белово за новата учебна година. Какви ремонти са извършени в училища и детски градини и колко деца ще влязат за първи път в училищата ще коментираме в предаването. С директора на Основно училище „Отец Паисий“  в село Мененкьово Бисер Паров ще разговаряме за обновената материална база в учебното заведение и спечелените проекти. От него ще чуете също какви са постигнатите успехи от учениците на състезания и олимпиади. Във втората част на предаването ще разговаряме със Севдалина Попова, старши експерт „Музейно дело“ в Община Белово за един успешно реализиран проект за изследване на нематериалното културно наследство на общината.  Предаването „Белово – градът на трите планини“ се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.09.05", "title": "Акценти в предаването „Белово – градът на трите планини” по Радио „Фокус“ – Пазарджик"}
{"url": "http://www.focus-news.net/news/2018/09/05/2563704/varna-predstoi-opredelyane-na-myarkata-za-neotklonenie-spryamo-44-godishniya-turski-grazhdanin-mehmed-yavuz-osaden-za-chlenstvo-v-teroristichna-organizatsiya.html", "text": "Във Варненския окръжен съд предстои определяне на мярката за неотклонение спрямо 44-годишния турски гражданин Мехмед Явуз, осъден за членство в терористична организация, предаде репортер на  Радио „Фокус“ – Варна . Мехмед Явуз е роден през 1974 година в Турция, но е немски гражданин. Пред съда той обясни, че като студент в Турция е бил задържан от полицията заради политическите си възгледи, а по-късно заминал за Германия. Турската страна иска да бъде екстрадиран, но германските власти отказват. Така получава гражданство в Германия със статут на политически бежанец от 25 ноември 2009 година. Мехмед Явуз е женен, дошъл е в България с цел почивка със съпругата си. Имал е резервация в хотел в курорт край Варна. Според адвоката на задържания днес в 12.00 часа е получено писмо от немско посолство, че същият има статут на укрил се от политически гонения. Единственият предмет на посещението му е почивка. \"Единственото, за което съм против е писмото от Турция за задържането ми за 40 дни в България\", каза в съдебната зала Явуз. Предстои определяне на мярката, като се очаква съдията да се произнесе в рамките на следващите 30 минути. В съдебната зала присъства и съпругата на Мехмед Явуз. \r\nДиана СТОЕВА", "date": "2018.09.05", "title": "Варна: Предстои определяне на мярката за неотклонение спрямо 44-годишния турски гражданин Мехмед Явуз, осъден за членство в терористична организация"}
{"url": "http://www.focus-news.net/news/2018/09/05/2563690/d-r-ivan-dimitrov-veterinar-registratsiyata-na-nelegalni-praseta-uvelichava-riska-ot-afrikanskata-chuma.html", "text": "Регистрация на нелегални прасета в последния момент, е на път да доведе до още по-голяма заплаха от епидемия от африканска чума. Това каза за  Агенция „Фокус“  д-р Иван Димитров, ветеринарен лекар в Пазарджик. По думите му транжирането и термичната обработка, а не регистрация ще овладее евентуалното разпространение на болестта. Ветеринарни специалисти от цялата страна са под тревога, че бързото маркиране е нередно и много закъсняло, при положение, че първото огнище на заразата вече бе установено – в село Тутраканци, общ. Провадия, област Варна на 31 август 2018 г. Междувременно областни и кметски управи организират бързо преброяване и регистриране на свине от единия до другия край на страната.  \r\n„Защо стопаните се разбързаха да регистрират?  Ако прасето ти се разболее и не е с идентификация – държавата няма да плати и стотинка компенсация, защото си нередовен. Малки стопани  се опитват да заобиколят закона и да минат метър държавата, като вместо да регистрират прасетата си за лично ползване и да спазват буквата на закона, си ги гледат в задния двор незаконно. Някои са го направили по немарливост и незнание, но други се оказва, че вместо да угояват едно-две прасета за Коледа, гледат свине майки и по 11-15 прасенца… Пак за Коледа, ама за продажба или на килце месо, или на живо прасенце“, заяви д-р Димитров.  \r\n„Не без причини ветеринарните власти се вайкат - това е сериозно нарушение на закона и животни на такива стопани веднага трябва да бъдат евтаназирани, да не говорим, че по закон това не е стопанство „заден двор“, а мини свинеферма. Това означава, че никой не може да каже колко прасета вече са умрели болни, или колко от тях са продадени, преди да им проличи, че са със зараза.  \r\nТочно така няма да се спасим от африканската чума, каквото и да направят властите с всички мерки за ограничаване на болестта и ликвидиране на огнището, които вече са предприети“, каза още ветеринарът.  \r\n„Истината е, че когато искаш компенсации, трябва да спазваш правилата. Държавата няма да даде пари за нерегистрирани животни, както и за такива регистрирани в последния момент при неспазване на нормативната база. Причината е простичка – има ясно изискване на закона какво е стопанство „заден двор“ – в него могат да се отглеждат прасета наистина в задния двор, до 5 броя животни и то да се угояват само за лични нужди. В „задния двор“ не могат да се отглеждат свине майки или некастрирани нерези. Естествено там не могат да се развъждат и свине, нито пък прасетата да напускат обекта. А за да си направиш стопанство „заден двор“ трябва да си взел прасето от т.нар. малка ферма за отглеждане на свине, в която могат да се отглеждат до две свине майки с поколението и то вече да е с поставена ушна маркировка докато е още при майката. Та и да се юрнеш сега да си регистрираш прасето или пък да се обявиш за малка семейна ферма …. е меко казано късно. Въпреки това от бизнеса, с цел да не стигне заразата до голямата индустрия, проявиха готовност и обявиха, че ако стопаните в техния район заколят прасето си и го сготвят за зимнина, те са готови да ги компенсират. Това май е и единственият начин да се спре заразата, защото, ако африканската чума стигне до индустриалните комплекси, загубите за сектора ще са огромни, тъй като в тях се отглеждат половин милион животни“, допълни той.  \r\n„Пред нелегалните има избор – при всички положения да ядат свински пържоли в буркани, собствено производство за Коледа, а ако са близо до някоя голяма свинеферма – ще получат и компенсация. Ако пък ли все пак решат тайно да се регистрират и да се надяват, че болни или здрави, държавата ще ги компенсира за прасетата, да знаят че трябва да си поемат отговорността. По техния начин заразата трудно ще се овладее и ЕК може да забрани на държавата да изнася свинско за много дълъг период от време, или в най-добрия случай да наложи пълна възбрана на движение на животни и продукти от свински произход“, подчерта д-р Димиторов.  \r\n„В Стара Загора Областната епизоотична комисия призова собствениците на нерегламентирано отглеждани прасета да пристъпят към тяхното клане за намаляване на риска от африканска чума, защото иначе се пристъпва към прилагане на член 139 от Закона за ветеринарномедицинската служба, в който се казва, че животните се отнемат в полза на държавата и се евнатиназират. Такива са мерките, които се налага да се предприемат, за да не пламне епидемия в цялата страна и да срине индустрията“, заключи ветеринарният доктор.", "date": "2018.09.05", "title": "Д-р Иван Димитров, ветеринар: Регистрацията на нелегални прасета увеличава риска от африканската чума"}
{"url": "http://www.focus-news.net/news/2018/09/05/2563707/kyustendil-obshtina-dupnitsa-tarsi-firma-za-zimno-poddarzhane-na-blizo-180-kilometra-patna-mrezha.html", "text": "Община Дупница търси фирма за зимно поддържане на близо 180 километра пътна мрежа. Това съобщи за  Радио „Фокус” – Кюстендил  Христо Апостолов, говорител на Община Дупница. По думите му вече е започнала подготовката за зимния сезон. Обявена е обществена поръчка за избор на изпълнител на зимното поддържане на пътища и улици за предстоящия зимен сезон. Общата прогнозна стойност е до 228 хиляди лева, като заплащането се извършва само на база извършена дейност. Поръчката е обособена в 3 позиции: за градската пътна мрежа с дължина 78,2 км са заложени до 125 000 лева, за извънградските и общински пътища с дължина 85 км до 95 хиляди лева и за републиканските пътища, които са 8,4 км е до 8 хиляди лева. Основните дейности които се включват са снегопочистване, разчистване на снежни валове, преспи и снегонавявания, отстраняване на уплътнени снежни ледени пластове, обезопасяване на пътищата против хлъзгане, разпръскване на минерални материали и химически вещества. Обществената поръчка е с краен срок до 27 септември. \r\nВенцеслав ИЛЧЕВ", "date": "2018.09.05", "title": "Кюстендил: Община Дупница търси фирма за зимно поддържане на близо 180 километра пътна мрежа"}
{"url": "http://www.focus-news.net/news/2018/09/05/2563711/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. След броени дни Симитли ще празнува, защото отново дойде времето за празника на града. По традиция всяка година той се отбелязва на 8 септември – денят, в който православната църква чества Рождество Богородично или Малка Богородица. За историята на Симитли, за църковния празник, но и за актуалните теми, свързани с развитието на общината ще говорим в следващите 60 минути. Наши гости ще бъдат дългогодишният директор на гимназия „Св. св. Кирил и Методий“ – Симитли и историк Йордан Костов и отец Спас Веселински, свещеник в Симитли. Специален гост на изданието ще бъде кметът на Община Симитли Апостол Апостолов, с който ще говорим не само за предстоящия празник, но и за новостите и проектите, които се реализират към днешна дата или чието реализиране предстои. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.09.05", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/09/05/2563710/mvr-33-godishnata-zhena-i-dete-sa-prostrelyani-v-samokov-maykata-e-pochinala-a-sinat--e-v-kritichno-sastoyanie.html", "text": "33-годишната жена и дете са простреляни в Самоков, майката е починала, а синът ѝ е в критично състояние. Това съобщиха от пресцентъра на  МВР . Около 13.45 часа днес в полицията постъпил сигнал за простреляни жена и дете в Самоков. На адреса незабавно са изпратени служители на РУ - Самоков и Спешна помощ, които установили смъртта на 33-годишната жена. 12-годишният ѝ син е настанен в болницата в Самоков в критично състояние. По първоначални данни се касае за битов скандал. Предприети са активни действия за установяването и задържането на извършителя.", "date": "2018.09.05", "title": "МВР: 33-годишната жена и дете са простреляни в Самоков, майката е починала, а синът ѝ е в критично състояние"}
{"url": "http://www.focus-news.net/news/2018/09/05/2563715/xinhua-v-saraevo-se-provezhda-uchenieto-quick-response-2018.html", "text": "В босненската столица е започнало учението на мироподдържащата мисия на ЕУФОР Quick Response 2018, предава китайската информационна агенция  Xinhua .  \r\nНа церемонията по откриването във военната база „Битмир“ командващият генерал – майор Мартин Дорфер e отбелязал, че тазгодишното учение ще бъде най-голямото в сравнение с досега проведените. В него ще вземат участие над 1000 военнослужещи от осем националности.  \r\nМинистърът на отбраната на Босна и Херцеговина Марина Пендес на свой ред заяви, че сегашни предизвикателства пред сигурността, застрашаващи страната и региона, налагат необходимостта от по-добро и тясно сътрудничество между всички органи за сигурност и отбрана, включително Въоръжените сили на Босна и Херцеговина и ЕУФОР.", "date": "2018.09.05", "title": "Xinhua: В Сараево се провежда учението Quick Response 2018"}
{"url": "http://www.focus-news.net/news/2018/09/05/2563712/mvr-ustanoveni-sa-obshto-4-781-narusheniya-pri-provereni-vchera-spetsaktsii-po-patishtata-v-stranata.html", "text": "Продължават проверките на полицията в рамките на ежедневния засилен контрол по пътищата на страната. Това съобщиха от пресцентъра на  МВР . Вчера полицейските екипи са проверили 4 861 моторни превозни средства и 6 175 души. Установени са общо 4 781 нарушения, от които 1 599 са за управление на МПС с превишена скорост. Издадени са 2 471 фиша и 711 акта за установени административни нарушения.  \r\nОтнети са 47 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 505 електронни фиша. Засилените проверки ще продължат до края на месец септември.", "date": "2018.09.05", "title": "МВР: Установени са общо 4 781 нарушения при проверени вчера спецакции по пътищата в страната"}
{"url": "http://www.focus-news.net/news/2018/09/05/2563713/pernik-s-tarzhestven-kontsert-na-duhoviya-orkestar-v-grada-shte-bade-otbelyazana-133-godishnina-ot-saedinenieto-na-balgariya.html", "text": "С тържествен концерт на Духовия оркестър с диригент Трифон Трифонов ще бъде отбелязана 133-годишнина от Съединението на България на 6 септември. Това съобщиха от пресцентъра на  Община Перник . Събитието ще бъде пред Двореца на културата от 11.00 часа. След изявата на Духовия оркестър ще започнат изпълнения на народни хора.  \r\nНа 6 септември честваме Съединението на Княжество България с Източна Румелия, най-безспорното събитие в националната ни историческа памет. Един от малкото моменти, когато българската нация демонстрира забележително единство. Това е, може би, единственият случай, когато българинът категорично отказва да се съобразява с външни фактори и поема съдбата си в свои ръце.", "date": "2018.09.05", "title": "Перник: С тържествен концерт на Духовия оркестър в града ще бъде отбелязана 133-годишнина от Съединението на България"}
{"url": "http://www.focus-news.net/news/2018/09/05/2563714/pazardzhik-nad-100-detsa-i-mladezhi-protestirat-pred-sgradata-na-sadebnata-palata-v-pazardzhik-s-iskane-za-spravedliva-prisada-za-ubietsa-na-16-godishniya-stanislav-stoyanov.html", "text": "Над 100 деца и младежи протестират пред сградата на Съдебната палата в Пазарджик с искане за справедлива присъда за убиеца на 16-годишния Станислав Стоянов, убит при катастрофа от пиян надзирател, предаде репортер на  Радио „Фокус“-Пазарджик . Те изразиха болката, възмущението и разочарованието си от факта, че убиецът на момчето е на свобода под парична гаранция от 10 000 лева. Децата скандираха „Затвор за убиеца!“, „Няма да мълчим!“, „Справедливост за Станислав!“ и „Затвор за Доков!“. Младежите се заканиха, че ще протестират, докато 46-годишния системен нарушител на пътя Георги Доков не получи доживотна присъда за деянието си и подчертаха, че именно беззаконието прогонва младите хора от страната. Сред протестиращите имаше деца и ученици на различна възраст, носещи плакати с надписи „Убиец на свобода – докога ще търпим. Няма да мълчим!“, „Човешкият живот не струва 10 000 лв!“, „Затвор за убиеца!“. Протестиращите бяха подкрепени от жители на село Ивайло, случайни минувачи, преподаватели от Спортното училище, където е учило момчето и майки с малки деца. Родителите на убитото момче не присъстваха на протеста. Проявата се охранява при засилено полицейско присъствие. \r\nАлбена ЖИЛЕКОВА", "date": "2018.09.05", "title": "Пазарджик: Над 100 деца и младежи протестират пред сградата на Съдебната палата в Пазарджик с искане за справедлива присъда за убиеца на 16-годишния Станислав Стоянов"}
{"url": "http://www.focus-news.net/news/2018/09/05/2563717/vik-pazardzhik-vapreki-visokite-temperaturi-prez-avgust-ne-se-otchita-narastvane-na-potreblenieto-na-voda.html", "text": "Въпреки високите температури и засушаването през месец август, не се отчита сериозно увеличение на потреблението на питейна вода в общините, които обслужва ВиК-Пазарджик. Това съобщиха за  Радио „Фокус“ – Пазарджик  от дружеството и уточниха, че се извършват проверки за незаконни водопроводни отклонения, а също и за нерегламентирано включване към водопроводната мрежа. От дружеството отчитат подобряване на събираемостта. Големите длъжници са изплатили средствата, които са натрупали за изразходвана вода. От дружеството дават възможност за изплащане на задължения по различни начини – освен на касите на ВиК и чрез системи за разплащане, а също и възможности за разсрочване. Всичко това дава своите положителни резултати. \r\nВаня НИКОЛОВА", "date": "2018.09.05", "title": "ВиК-Пазарджик: Въпреки високите температури през август, не се отчита нарастване на потреблението на вода"}
{"url": "http://www.focus-news.net/news/2018/09/05/2563708/mariya-zaharova-imenata-na-zapodozrenite-za-solsbari-i-eymsbari-ne-sa-ni-izvestni.html", "text": "Обявените от британските власти имена на заподозрени за инцидентите в Солсбъри и Еймсбъри не са познати на руските власти. Това заяви говорителят на Министерство на външните работи на Руската федерация Мария Захарова пред журналисти, предава  TACC . \r\n\"В средствата за масова информация се появиха изявления на британски официални лица относно заподозрените за случаите в Солсбъри и Еймсбъри. Прави се връзка с Русия. Публикуваните в медиите имена и снимки не ни говорят нищо“, подчерта Захарова.  \r\n\"Отново призоваваме Великобритания да премине от публични обвинения и информационни манипулации към реално сътрудничество по линия на правоохранителните органи“, допълни руският дипломат.  \r\nПо-рано днес британските власти обявиха, че са получили европейска заповед за арест на двама руснаци, обвинени за предполагаемата атака с „Новичок“ срещу бившия офицер от руското Главно разузнавателно управление (ГРУ) Сергей Скрипал и дъщеря му Юлия. Прокуратурата на Обединеното кралство издирва Александър Петров и Руслан Боширов, заподозрени в опит за убийство на Скрипал с нервнопаралитичен газ, стана ясно от официално съобщение.", "date": "2018.09.05", "title": "Мария Захарова: Имената на заподозрените за Солсбъри и Еймсбъри не са ни известни"}
{"url": "http://www.focus-news.net/news/2018/09/05/2563721/danas-sarbiya-v-gartsiya-razbiha-sklad-s-ampuli-s-rayski-gaz.html", "text": "Гръцката полиция арестува лица, продавали ампули с „райски газ“ на туристи, почиващи на популярния ваканционен остров Закинтос, съобщава електронното издание на вестник  Danas . \r\nУточнява се, че правоохранителните органи са се натъкнали на склад, в който са били съхранявани 14 760 ампули с „райски газ“. Собственикът му – грък по произход, е арестуван. \r\nИ в предходните месеци полицията в южната ни съседка съобщи за случаи на продажби на „райски газ“ по улиците на Лаганас, едно от най-предпочитаните населени места за отсядане на острова. Селото отдавна има лоша репутация заради множеството млади туристи, които прекаляват не само с алкохола, но и с наркотиците, коментира редакцията на сръбския вестник.", "date": "2018.09.05", "title": "Danas (Сърбия): В Гърция разбиха склад с ампули с \"райски газ\""}
{"url": "http://www.focus-news.net/news/2018/09/05/2563718/blagoevgrad-84-godishen-mazh-e-postradal-pri-pozhar-v-selskostopanskata-postroyka-kray-selo-kavrakirovo.html", "text": "84-годишен мъж е пострадал при пожар в селскостопанската постройка край село Кавракирово, община Петрич. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. В 12.05 часа е постъпил сигнал за сухи треви и храсти, които горят край селото. При отзоваване на сигнала служителите на Районна служба „Пожарна безопасност и защита на населението“-Петрич са открили в района дървена барака, в която е бил възрастният мъж с изгаряния. Пострадалият е транспортиран в болницата в Петрич. Пожарът е локализиран. \r\nНатали СТЕФАНОВА", "date": "2018.09.05", "title": "Благоевград: 84-годишен мъж е пострадал при пожар в селскостопанската постройка край село Кавракирово"}
{"url": "http://www.focus-news.net/news/2018/09/05/2563720/prezidentat-rumen-radev-shte-uchastva-v-tarzhestvenoto-otbelyazvane-v-plovdiv-na-133-godini-ot-saedinenieto-na-balgariya.html", "text": "На 6 септември президентът Румен Радев ще посети Пловдив, където ще участва в честванията по повод 133-тата годишнина от Съединението на Княжество България и Източна Румелия. Това съобщиха от  прессекретариата на държавния глава . В 20.30 часа държавният глава ще участва в тържествената церемония на площад „Съединение“. В 21.00 часа президентът ще произнесе слово.", "date": "2018.09.05", "title": "Президентът Румен Радев ще участва в тържественото отбелязване в Пловдив на 133 години от Съединението на България"}
{"url": "http://www.focus-news.net/news/2018/09/05/2563716/borislav-sarafov-nsls-shtetata-koyato-e-nanesla-na-darzhavniya-byudzhet-otkritata-kray-karnobat-nelegalna-fabrika-za-tsigari-vazliza-nad-70-mln-leva.html", "text": "Щетата, която е нанесла на държавния бюджет откритата край Карнобат нелегална фабрика за цигари, възлиза над 70 млн. лева. Това каза пред журналисти директорът на Националната следствена служба Борислав Сарафов по време на следствените действия в офиси на „Винпром Карнобат“, „Сис Индустрийс“ и „Топаз Мел“ заради подозрения за укриване на данъци, предаде репортер на  Радио „Фокус“ – Бургас . По думите му както в района на Карнобат, така и в София се провеждат претърсвания и изземания на документи и други веществени доказателства. \r\n„Към момента тук са обезпечени и се провеждат претърсвания и изземвания в 12 обекта. Това са както фабриката, така и няколко други предприятия, а също така и свързани с тях дъщерни търговски дружества. Към момента е задържано за 24 часа лицето Миньо Стайков“, каза още Сарафов. Той добави, че досъдебното производство е образувано за пране на пари, данъчни престъпления и незаконно притежание на акцизни стоки без бандерол, а основният предмет на делото е свързан с разкритата от Специализираната прокуратура нелегална фабрика за производство на цигари. \r\n„Мерки досега не бяха предприети, тъй като нуждите на разследването и на Държавата предполагат да бъдат хванати „едрите риби“ – организаторите и ръководителите на това нелегално производство“, посочи още Сарафов. \r\nМария ГЕОРГИЕВА", "date": "2018.09.05", "title": "Борислав Сарафов, НСлС: Щетата, която е нанесла на държавния бюджет откритата край Карнобат нелегална фабрика за цигари, възлиза над 70 млн. лева"}
{"url": "http://www.focus-news.net/news/2018/09/05/2563719/vidin-nad-5-km-e-kolonata-ot-tezhkotovarni-avtomobili-na-granichen-punkt-dunav-most-2.html", "text": "Над 5 км е колоната от тежкотоварни автомобили на граничен пункт „Дунав мост 2“, съобщи за  Радио „Фокус“ – Видин  дежурният служител на граничния пункт. Той посочи, че колоната от автомобили е на изход от страната, а на вход трафикът е с нормална интензивност. Засилен е трафикът и на леки автомобили, но при тях няма образувани опашки. „От няколко дни се е увеличил трафикът на тежкотоварни камиони, работят всички трасета на граничния пункт, работи се с пълно натоварван“, каза дежурният служител. \r\nАнна ЛОЗАНОВА", "date": "2018.09.05", "title": "Видин: Над 5 км е колоната от тежкотоварни автомобили на граничен пункт „Дунав мост 2“"}
{"url": "http://www.focus-news.net/news/2018/09/05/2563723/zam-kmetat-na-obshtina-dupnitsa-krum-milev-216-000-leva-sa-otpusnati-za-vazstanovyavane-na-patya-mezhdu-selata-dyakovo-i-kremenik.html", "text": "216 000 лева са отпуснати за възстановяване на пътя между селата Дяково и Кременик. Това съобщи за  Радио „Фокус” – Кюстендил  зам.-кметът на Община Дупница Крум Милев. Средствата са отпуснати с решение на Министерски съвет. По думите на зам.-кмета през зимата на 2015 година, около 20 метра улично платно се е свлякло и на практика село Кременик е можело да остане без връзка. От Община Дупница на няколко пъти са отправяли искане за средства, необходими за възстановяване на пътя но до момента не е имало положителен резултат. Преминаването на моторни превозна средства става през частен имот, защото пътят е изцяло разрушен. „Доволен съм, разбира се, че сагата е на път да приключи. Писмото пристигна вчера при мен с положителния отговор и веднага съм възложил да се започне подготовка на документите за обявяване на обществена поръчка по избор на изпълнител“, каза Крум Милев. \r\nВенцеслав ИЛЧЕВ", "date": "2018.09.05", "title": "Зам.-кметът на Община Дупница Крум Милев: 216 000 лева са отпуснати за възстановяване на пътя между селата Дяково и Кременик"}
{"url": "http://www.focus-news.net/news/2018/09/05/2563725/atanas-chapkanov-asotsiatsiya-na-avtobusnite-prevozvachi-varna-nelegalnite-prevozi-i-spodelenite-patuvaniya-se-otraziha-na-patnikopotoka.html", "text": "Нелегалните превози и споделените пътувания са се отразили на пътникопотока, който досега е използвал превоз от автогарата. Това каза за  Радио „Фокус“ – Варна  председателят на Асоциацията на автобусните превозвачи във Варна Атанас Чапкънов. Той отбеляза, че заради нелегалните превози и споделените пътувания с лични автомобили пътниците по автогарите са намалели, а липсата на достатъчно средства не позволява на превозвачите закупуването на нови автобуси. Атанас Чапкънов посочи, че голяма част от автобусите във Варненско не разполагат с колани и е необходимо да правят преустройство. „Автобусният парк е стар. Нови автобуси по принцип се купуват от фирмите, които извършват туристически превози. Автобусите, които возят по пътищата между самите общини в рамките на областта, нямат много пътници. Купуването на нов автобус е голяма инвестиция  и няма как да се изплати от билетите на пътниците“, коментира Атанас Чапкънов. Той допълни, че въпросът за инвестициите, свързани с поставянето на колани на по-старите автобуси, е поставен преди няколко месеца в Министерството на транспорта, но до момента отговор няма. \r\nМарияна ВАЛЕНТИНОВА", "date": "2018.09.05", "title": "Атанас Чапкънов, Асоциация на автобусните превозвачи – Варна: Нелегалните превози и споделените пътувания се отразиха на пътникопотока"}
{"url": "http://www.focus-news.net/news/2018/09/05/2563724/sport-yoahim-lyov-othvarli-vazmozhnostta-za-zavrashtaneto-na-mesut-yozil-v-bundestima.html", "text": "Селекционерът на националния отбор на Германия Йоахим Льов отхвърли категорично възможността за завръщане на Месут Йозул в редиците на Бундестима.  \r\nЙозил, който има 92 мача за германския отбор по футбол и спечели световната титла през 2014 година, бе подложен на огромен натиск от фенове, журналисти и политици заради срещата си с президента на Турция Реджеп Тайип Ердоган преди световното първенство, а след провала на Германия на първенството бе посочен като основен виновник. \r\nВ отговор халфът на Арсенал реши да прекрати кариерата си в Бундестима.", "date": "2018.09.05", "title": "Спорт: Йоахим Льов отхвърли възможността за завръщането на Месут Йозил в Бундестима"}
{"url": "http://www.focus-news.net/news/2018/09/05/2563726/silistra-yuliyan-karaslavov-e-noviyat-direktor-na-odmvr.html", "text": "Със заповед на министъра на вътрешните работи Валентин Радев досегашният началник на отдел „Охранителна полиция“ комисар Юлиян Караславов е преназначен на длъжността директор на ОДМВР-Силистра, с чин старши комисар. Това съобщиха от  ОДМВР-Силистра .  \r\nЮлиян Караславов е на 46 години, семеен, с 1 дете. Завършил е Тракийския университет в Стара Загора през 1997 г. В системата на МВР е назначен през 2002 г. като оперативен в „Криминална полиция“ при РПУ-Дулово, на което става началник в периода от 2009 г. до 2013 г. От 28.08.2013 г. до момента е началник на отдел „Охранителна полиция“ в ОДМВР-Силистра. Днес старши комисар Караславов поздрави ръководния състав на дирекцията и пожела здраве на служителите и семействата им и по-малко напрежение в предстоящата съвместна работа. Той подчерта, че работещите в ОДМВР-Силистра притежават необходимите качества и с повече отговорност могат да постигнат високи професионални резултати. Комисар Мартин Недялков, който на 9 август бе временно преназначен на длъжността директор, остава зам.-директор на Областната дирекция.", "date": "2018.09.05", "title": "Силистра: Юлиян Караславов е новият директор на ОДМВР"}
{"url": "http://www.focus-news.net/news/2018/09/05/2563728/blic-sarbiya-prez-parvite-shest-mesetsa-na-godinata-sarbiya-e-posetena-ot-19-miliona-turisti.html", "text": "Повече от 1,9 милиона туристи са посетили Сърбия в периода януари-юли тази година, което е с 11 на сто повече в сравнение със същия период на миналата година. Това показва данни на Статистическата служба на Сърбия, цитирани от електронното издание  Blic . \r\nВ разглеждания период Сърбия е посетена от 1 938 225 туристи, като броят на вътрешните е бил 1 013 167, с девет процента повече в сравнение със същия период на предхоната 2017-та година. Чужденците, избрали да посетят западната ни съседка през първите шест месеца на годината, е 925 058, с 14 на сто повече от регистрираните през миналата година.  \r\nУточнява се, че броят на реализираните нощувки е 5 380 642 нощувки, което е 12% повече в сравнение с периода януари-юли 2017 г. От тях 3 368 738  нощувки са били на вътрешни туристи, а останалите – на чуждестранни. Ръстът е съответно 11 и 14%.  \r\nВътрешните туристи са избирали за почивка най-често планинските райони (37%) и курорти като Златибор и Копаоник. Най-голям брой чуждестранни туристи – 53%, са избрали Белград за своя дестинация, 17% са посетили други туристически обекти в страната.  \r\nНай-голям брой нощувки в този период са реализирани от туристи от Босна и Херцеговина (140,040 нощувките), което е шест на сто повече в сравнение с предходната година. След тях се нареждат посетителите от  Черна гора, Турция, Румъния, България, Германия.", "date": "2018.09.05", "title": "Blic (Сърбия): През първите шест месеца на годината Сърбия е посетена от 1,9 милиона туристи"}
{"url": "http://www.focus-news.net/news/2018/09/05/2563727/mvr-dve-momcheta-na-15-i-12-godini-sashto-sa-zaginali-sled-tezhkiya-intsident-v-samokov.html", "text": "При тежкия инцидент в Самоков освен 33-годишната жена на място е загинало и 15-годишно момче, а в болницата малко по-късно е починало и настаненото 12-годишно дете. Това съобщиха от пресцентъра на  МВР . Районът е заграден от полицейски сили. Предприети са активни действия по издирването на извършителя.", "date": "2018.09.05", "title": "МВР: Две момчета на 15 и 12 години също са загинали след тежкия инцидент в Самоков"}
{"url": "http://www.focus-news.net/news/2018/09/05/2563729/varna-opit-za-ubiystvo-na-ohranitel-po-huliganski-podbudi-izpravya-pred-sada-nepalnoleten-i-osazhdan-mnogokratno-mladezh.html", "text": "Десетокласникът Кристиян Т. и съучастникът му Галин М. са предадени на съд с обвинителен акт на Окръжната прокуратура във Варна за опит за убийство на охранителя в заведение „Гетсби“ Армен А., станал на 28 януари тази година. Двамата ще отговарят за извършено в съучастие престъпление по член 116, ал. 1, т. 11, във връзка с член 115, във връзка с член 18, ал. 1 и член 20, ал. 2 от НК. Това съобщиха от  Апелативна прокуратура – Варна . \r\nСлучаят в заведението, в което е имало около 400 посетители, стана публично известен във Варна заради агресията и личността на двамата подсъдими. Въпреки непълнолетието си, Кристиян бил чест посетител в „Гетсби“, а съучастникът му Галин не пропускал да създаде проблеми при всяко свое посещение там, като унижавал персонала и по правило създавал конфликти с посетителите, охранителите. Ходел винаги въоръжен и никога не позволявал да бъде проверен на входа на заведението, както и в нощта на извършеното тежко умишлено престъпление. Пострадалият охранител Армен А. оцелял по чудо и само благодарение на компетентната намеса и усилия на лекарите.  \r\nДвамата подсъдими се познавали от спортните зали, където тренирали. След скандал с друга компания те били изведени от заведението. Пред него ученикът държал за краката охранителя, а Галин размахвал нож, като нанасял удари с него по краката и тялото на 37-годишния Армен. Извършил повече от 15 замахвания с нож, а един от ударите попаднал в лявата гръдна половина на охранителя, близо до сърцето. Нараняванията са описани подробно от назначената по делото съдебномедицинска експертиза. \r\nСлед извършеното престъпление съучастниците в опита за убийство се разбягали. Екип на полицията успял да задържи непълнолетния Кристиян, който бил отведен в болницата. Пред полицаите развил защинта версия, че бил свидетел на намушкване с нож. Първоначално бил освободен, а по-късно привлечен като обвиняем за опита за убийство. \r\nГаллин М. избягал от местопроизшествието с автомобил. Едва на 29 май тази година той е задържан  във варненско казино. След като не се подчинил на разпорежданията на полицейския екип, след преследване с произвеждане на предупредителни изстрели той е задържан. \r\nМакар и с чисто съдебно минало, срещу 17-годишния Кристиян се водят две досъдебни производства за въоръжен грабеж в хранителен магазин и за кражба в съучастие от същия магазин.  Води се и преписка срещу него за увреждане на автомобил, както и за лека телесна повреда по хулигански подбуди, като при задържането му в него е намерен 1,12 г кокаин.  \r\nГалин М. е осъждан два пъти от Специализирания наказателен съд за участие в две организирани престъпни групи. Едната под ръководството на Николай Т. по прякор Чирпанския, а другата – на Радослав К. , както и за други престъпления. \r\nПредстои делото срещу двамата подсъдими да бъде насрочено за разглеждане във Варненския окръжен съд. И Кристиян Т., и Галин М. са с мярка за неотклонение „Задържане под стража“.", "date": "2018.09.05", "title": "Варна: Опит за убийство на охранител по хулигански подбуди изправя пред съда непълнолетен и осъждан многократно младеж"}
{"url": "http://www.focus-news.net/news/2018/09/05/2563732/shumen-blizo-1500-l-naliven-alkohol-bez-banderol-sa-namereni-v-chasten-imot-na-43-godishen-mazh-vav-veliki-preslav.html", "text": "Близо 1500 л наливен алкохол без бандерол са намерени в частен имот на 43-годишен мъж във Велики Преслав. Акцизната стока е иззета от след извършена проверка  от служители на сектор „Противодействие на икономическата престъпност“, съобщиха от  ОДМВР – Шумен .  \r\n43-годишнияt мъж попаднал в полезрението на служители от Икономическа полиция преди известно време.  Полицейските служители влезли в дирите му и в хода на предприети оперативни действия било извършено претърсване в частен имот в гр. Велики Преслав.  В хода на проверката началото на седмицата, извършена съвместно със служители на Митническо бюро- Шумен в имот, обитаван от Р.Д. били намерени 1377 л алкохол без бандерол. Още 67л от акцизната стока са намерени от друг адрес в града.  Алкохолът бил бутилиран в пластмасови туби с вместимост  между 10 и 11 литра.  Щетата за бюджета на установеното количество е на стойност  около  6500 лева. Незаконно притежавания алкохол с вид на ракия бил иззет.", "date": "2018.09.05", "title": "Шумен: Близо 1500 л наливен алкохол без бандерол са намерени в частен имот на 43-годишен мъж във Велики Преслав"}
{"url": "http://www.focus-news.net/news/2018/09/05/2563734/pernik-zapochna-esennoto-miene-na-ulitsite-v-obshtinata.html", "text": "Започна есенното миене на улиците в община Перник. това съобщиха от пресцентъра на  Общината . В тази връзка се призовават гражданите при възможност да освободят уличните платна от паркирани автомобили и тротоарните площи от строителни или друг вид материали, за да могат почистващите машини да навлязат в улиците и да изпълнят своите ангажименти по тяхното почистване. В графика са включени общо 20 улици, които ще бъдат измити и почистени до 21 септември.", "date": "2018.09.05", "title": "Перник: Започна есенното миене на улиците в общината"}
{"url": "http://www.focus-news.net/news/2018/09/05/2563733/denar-makedoniya-osnovniyat-sezon-priklyuchi-kakvi-sa-rezultatite-ot-turizmai.html", "text": "Основният туристически сезон приключва и идва ред на равносметката. Македония обаче не може да вземе решение какъв туризъм ще развива – масов, луксозен, селски или приключенски, коментират в редакцията на електронното издание  „Денар“ . \r\nЗаетите в бранша са категорични – Македония трябва да заложи на луксозния и селския туризъм. По думите им, предлагането на плажове и партита няма да има голям ефект, защото страната не може да се конкурира със своите съседи, които имат морски излаз. Чужденците няма да дойдат за плажуване на Охридското езеро, защото за почти същата сума ще могат да почиват на Егейско или Адриатическо море. Посетителите се интересуват от културата, историята и гастрономията, уверени са представители на туристическия сектор.  \r\nМакедонските села имат потенциал за туризъм, категорични са експертите. Селските райони предлагат идеални условия за туристически оферти. За развитието на семеен бизнес обаче следва да бъдат изпълнени определени условия, обяснява Владо Срънковски от Балканската асоциация за алтернативен туризъм. \r\nВ момента най-важното е да се инвестира в качеството на услугите чрез информиране на местното население, на което трябва да се обяснят ползите от развитието на местния туризъм. Особено важно е участието на младежите като движеща сила на процесите, твърди Сърбиновски. \r\nДържавната статистическа служба на Македония все пак отбеляза ръст в туризма. През първите шест месеца на годината в сравнение със същия период на миналата година броят на гостите се е увеличил с 16,4%, а броят на реализираните нощувки – с 16,0%. \r\nБроят на чуждестранните посетители е достигнал до 301 563, с 19.8% повече спрямо миналата година. Броят на вътрешните туристи е 131 798, което представлява ръст от 9.8%.  \r\nСпоред данните за юни най-посещавани са езерата в страната, които са посрещнали 30 689 чуждестранни гости. Следва Скопие с 30 291 гости от чужбина.  \r\nПовечето от туристите идват от Турция, следвана от туристи Гърция, България и Сърбия.  Тереза Герова", "date": "2018.09.05", "title": "„Денар“ (Македония): Основният сезон приключи – какви са резултатите от туризма?"}
{"url": "http://www.focus-news.net/news/2018/09/05/2563731/burgas-humanoiden-robot-shte-podpomaga-obuchitelniya-protses-na-uchenitsite-na-novata-it-gimnaziya-v-grada.html", "text": "Хуманоиден робот ще подпомага обучителния процес на учениците на новата IT гимназия в Бургас. Той е закупен специално за нуждите на модерната Професионална гимназия по компютърно програмиране и иновации, която след няколко дни ще отвори врати. Това съобщиха от пресцентъра на  Община Бургас . \r\nИдеята за закупуването на робота е на кмета на Бургас Димитър Николов, а целта е хуманоидът да се обучава заедно с учениците на високотехнологичното училище и да развива своите функционалности благодарение на тях. В часовете по практика младите програмисти ще разработват иновативен софтуер, който ще обогатява възможностите и ще направлява действията на робота. \r\n\"Оборудването по роботика и програмните продукти, с които ще се обучават учениците в новото училище, са избрани и реализирани със съдействието на най-добрите технологични фирми в страната, които са партньори на гимназията\", заяви кметът Димитър Николов. \r\nС това Гимназията по програмиране в Бургас се нарежда сред първите учебни заведения, които внедряват в обучителния процес собствен хуманоиден робот. \r\nПлатформата му е програмируема и дава многофункционални възможности за приложение, което ще бъде изключително полезно в часовете на учениците по компютърно програмиране, роботика и изкуствен интелект в новата гимназия. \r\nРоботът е модел \"Pepper\" и е продукт на SoftBank Robotics. Хуманоидът е висок 120 см, тежи 28 кг и  може да бъде програмиран да говори на 15 различни езика, включително и на български. Това е първият робот, който разпознава човешки емоции и адаптира поведението си спрямо човека. Той говори, слуша, жестикулира, движи ръцете и тялото си. \r\nВзаимодействието му е интуитивно чрез вградения изкуствен интелект в него. Има тъчскрийн, който подобрява комуникацията и чрез визуална информация. Хуманоидът е свързан с различни облачни услуги, бази от данни и обекти с Bluetooth, Ethernet и Wi-Fi, чрез които може да предостави информация в реално време. \r\nОсвен Pepper учениците на модерната гимназия ще се обучават в специалната лаборатория по роботика и с още един тип роботи - модел Dobot Robot, които представляват прецизни и интелигентни индустриални тренировъчни роботи. Тази технология е най-добрата за обучение на гимназисти в света за 2018 г. и съдържа роботизирани компоненти, които могат да бъдат програмирани да изпълняват както самостоятелни действия, така и серия от каскадни действия в поточна линия за изработването даден продукт. \r\nТези роботи могат да отпечатват различни 3D изображения, да рисуват големи графични обекти, да се движат, въртят и преместват предмети. Програмирането им ще се извършва чрез комбинация от два основни програмни езика - Python и JavaScript, с който децата ще започнат обучението си по роботика. Това ще подготви гимназистите за управление и програмиране на промишлени и производствени роботи, които навлизат все по-широко в индустрията. \r\nЛабораторията ще бъде разширявана с времето със закупуване на нови роботизирани компоненти и сътрудничество от международни университети за обогатяване на учебната програма по роботика на IT гимназията.", "date": "2018.09.05", "title": "Бургас: Хуманоиден робот ще подпомага обучителния процес на учениците на новата IT гимназия в града"}
{"url": "http://www.focus-news.net/news/2018/09/05/2563737/yambol-s-ofitsialna-tseremoniya-be-otkrita-obnovenata-baza-na-profesionalna-gimnaziya-po-zemedelie-hristo-botev-v-grada.html", "text": "С официална церемония бе открита  обновената база на Професионална гимназия по земеделие (ПГЗ) „Христо Ботев“ в Ямбол. Това съобщиха от пресцентъра на  Община Ямбол . Сградата бе реновирана по проект „Комплексни мерки за обновяване на Професионална гимназия по земеделие „Христо Ботев“ - град Ямбол“, финансиран от Оперативна програма „Региони в растеж“ 2014-2020 г., съфинансирана от Европейския съюз, чрез Европейски фонд за регионална развитие.  \r\n„Когато се прави нещо добро като този ремонт, който е изцяло в полза на учениците, няма как това да не ни удовлетворява, защото в предлагането на образование за нашите деца, сме длъжни да им предоставим най-подходящата среда“, заяви по време на откриването на обновената база кметът на Ямбол Георги Славов. \r\nСлед официалното откриване, в заседателната зала на гимназията се състоя заключителна пресконференция, по време на която ръководителят на проекта Мария Паспалджиева представи дейностите и постигнатите резултати от реализацията на проекта- обновяване и модернизиране на сградата на Професионална гимназия по земеделие \"Христо Ботев\" - учебните кабинети, общежитието и част от дворното пространство към нея. Строителните дейности включваха въвеждане на мерки за енергийна ефективност, ремонтни дейности, осигуряване на достъпна среда и изграждане на комбинирано спортно игрище. Осигурено бе обзавеждане и оборудване на общежитието и класните стаи в сградата. \r\nДиректорът на ПГЗ „Христо Ботев“ Тодор Тодоров  изрази своята благодарност към община Ямбол за извършените ремонти и заяви, че с модернизирането на материално-техническата база ще бъде постигнато още по-качествено образование. \r\nПроект „Комплексни мерки за обновяване на Професионална гимназия по земеделие „Христо Ботев“ - град Ямбол“ се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейски фонд за регионално развитие. Общата стойност на проекта  е 1 299 840.80 лв., което е 100 процента безвъзмездна финансова помощ от Европейския фонд за регионално развитие и националния бюджет, без съфинансиране от страна на община Ямбол.", "date": "2018.09.05", "title": "Ямбол: С официална церемония бе открита  обновената база на Професионална гимназия по земеделие „Христо Ботев“ в града"}
{"url": "http://www.focus-news.net/news/2018/09/05/2563738/stara-zagora-obnovenite-sgradi-na-dve-uchilishta-v-selo-ovoshtnik-i-grad-kran-shte-badat-otkriti-s-ofitsialna-tseremoniya-na-6-septemvri.html", "text": "Обновените сгради на две училища – в село Овощник и град Крън, ще бъдат открити с официална церемония на 6 септември. Това каза за  Радио „Фокус“  Цветолина Цветкова, зам.-кмет на Oбщина Казанлък. Тя поясни, че церемонията по откриване на Основно училище „Свети Климент Охридски“ в Крън ще се проведе в 11.00 часа, а тази на Основно училище „Д-р Петр Берон“ в Овощник - в 18.00 часа.  \r\nСградите са реновирани по проекта на Община Казанлък „Обновяване на образователната инфраструктура в Община Казанлък“, финансиран по Оперативна програма „Региони в растеж 2014-2020. Общата стойност на проекта е в размер на 9 млн. 504 хил. 532 лв. по Оперативна програма „Региони в растеж“ - 2014-2020, Приоритетна ос 1 „Устойчиво и интегрирано градско развитие“. Със средствата са реконструирани общо осем обекта от образователната инфраструктура на територията на община Казанлък - три детски градини в казанлъшкия квартал “Изток“и пет училища – в селата Овощник, Хаджидимитрово, Ръжена и в градовете Шипка и Крън. \r\nВ резултат на строително-монтажните работи са въведени мерки за енергийна ефективност, ремонтирани и изградени са водопровод и канализационни инсталации, извършени са газификация и свързване с градската газоразпределителна мрежа, монтирано е ново оборудване и са осигурени мерки за достъпна среда. \r\nСъс завършването на дейностите до края на 2019 г. учебната база на територията на общината ще бъде изцяло обновена. \r\nСлавяна ГАЙДАРОВА", "date": "2018.09.05", "title": "Стара Загора: Обновените сгради на две училища - в село Овощник и град Крън, ще бъдат открити с официална церемония на 6 септември"}
{"url": "http://www.focus-news.net/news/2018/09/05/2563739/kyustendil-30-godishen-mazh-ot-gizdova-mahala-v-dupnitsa-e-pochinal-sled-kato-e-bil-namushkan-s-nozh.html", "text": "30-годишен мъж от „Гиздова махала” в Дупница е починал, след като е бил намушкан с нож. Това съобщиха за  Радио „Фокус” – Кюстендил  от Областна дирекция на МВР – Кюстендил. Инцидентът се е случил малко след 14.00 часа. След скандал, прераснал в сбиване, един от участниците и бил намушкан с нож, а по-късно е починал. От страна на полицията са предприети незабавни действия. В Районно управление – Дупница са заведени много хора за снемане на обяснения, а трима души са задържани. Сред задържаните е и извършителят на убийството – 29-годишен мъж. Уведомен е дежурен прокурор. Работата по случая продължава. \r\nВенцеслав ИЛЧЕВ", "date": "2018.09.05", "title": "Кюстендил: 30-годишен мъж от „Гиздова махала” в Дупница е починал, след като е бил намушкан с нож"}
{"url": "http://www.focus-news.net/news/2018/09/05/2563730/kardzhali-zadarzhaniyat-pri-poluchavane-na-podkup-sluzhitel-na-grupa-migratsiya-v-odmvr-e-privlechen-kato-obvinyaem.html", "text": "Окръжна прокуратура-Кърджали привлече като обвиняем С.П., на 40 г., за това, че като длъжностно лице приел  подкуп – престъпление по чл. 302 т.1 във вр. чл. 301 ал. 1 от Наказателния кодекс. Това съобщиха от пресцентъра на  Апелативна прокуратура-Пловдив . Установено е, че на 4 септември 2018 г., обвиняемият С.П. е приел подкуп – парична сума от 50 лева, като длъжностно лице – служител на ОДМВР-Кърджали, за да извърши действие по служба.  \r\nПо делото са извършени неотложни следствени действия – претърсване и изземване, личен обиск, разпити на свидетели. \r\nОбвиняемият С.П. е задържан за срок от 72 часа с постановление на наблюдаващия прокурор от Окръжна прокуратура-Кърджали. Продължават следствените действия по случая.", "date": "2018.09.05", "title": "Кърджали: Задържаният при получаване на подкуп служител на група „Миграция“ в ОДМВР е привлечен като обвиняем"}
{"url": "http://www.focus-news.net/news/2018/09/05/2563742/varna-politsiyata-izdirva-15-godishnata-dayana-angelova-svetoslavova-izbyagala-ot-blizkite-si-v-rayona-na-avtogarata-v-grada-na-2-septemvri.html", "text": "ОДМВР-Варна издирва непълнолетната Даяна Ангелова Светославова на 15 години, избягала от близките си в района на Автогара - Варна около 22.00 часа на 2 септември 2018 г. и от тогава е в неизвестност. Това съобщиха от  ОДМВР-Варна . \r\nМомичето е на видима възраст около 15-17 години, висока е 170 см, със слабо телосложение.  Лицето й е продълговато, косата - черна и дълга, с кафяви очи и мургава кожа. \r\nПри изчезването си Даяна Ангелова Светославова е била облечена с панталон тип шалвари с черни и бели цветове, фланелка с къс ръкав – бяла на цвят, и дънково яке, носи черна кожена раница със закачено от страни кафяво мече. \r\nПризовават се гражданите, които имат информация за местонахождението на момичето, да позвънят на телефон 112 или да подадат сигнал в най-близкото поделение на МВР.", "date": "2018.09.05", "title": "Варна: Полицията издирва 15-годишната Даяна Ангелова Светославова, избягала от близките си в района на Автогарата в града на 2 септември"}
{"url": "http://www.focus-news.net/news/2018/09/05/2563741/mvr-52-godishen-mazh-e-otkrit-martav-v-mestnostta-shtarkelovo-gnezdo.html", "text": "52-годишен мъж е открит мъртъв в местността Щъркелово гнездо. Това съобщиха от пресцентъра на  МВР . В хода на предприетите издирвателни действия след тежкия криминален инцидент в Самоков, бе установена самоличността на извършителя - мъж на 52 години. Той незабавно бе обявен за издирване, както и автомобилът, с който, според първоначалните данни, се е оттеглил. В рамките на предприетите съвместни действия на служители на ГД \"Национална полиция\", ОДМВР-София, СДВР и РУ-Самоков, мъжът е локализиран в местността Щъркелово гнездо и скоро след това открит самопрострелял се. Медицински екип е установил смъртта му.   \r\nПродължават процесуално-следствените действия по случая, при който бяха простреляни и починаха 33-годишна жена и две момчета - на 12 и 15 години. \r\nОбразувано е досъдебно производство. Работата по случая продължава под наблюдението на Софийска окръжна прокуратура", "date": "2018.09.05", "title": "МВР: 52-годишен мъж е открит мъртъв в местността Щъркелово гнездо"}
{"url": "http://www.focus-news.net/news/2018/09/05/2563744/ministar-nikolina-angelkova-otchitame-rast-ot-7-na-poseshteniyata-na-chuzhdentsi-v-balgariya-za-mesetsite-ot-yanuari-do-yuli.html", "text": "Отчитаме ръст от 7% на посещенията на чужденци в България за месеците от януари до юли. Това каза министърът на туризма на Република България Николина Ангелкова в интервю за  Агенция „Фокус“  за равносметката от летния туристически сезон. „Това показва една много голяма устойчивост на дестинацията. Само за месеците юни и юли над 2.8 млн. чуждестранни туристи са посетили страната, което е ръст с около 3.6%“, допълни тя. „Всъщност всички тези данни показват, че през последните 3 години България неминуемо бележи ръстове и то в порядъка за 2016 година над 17%, 2017 година около 8-9% и очакваме и тази година на годишна база да имаме един ръст в рамките на около 7%, което със сигурност ни нарежда на едно от първите места според класацията на Световната организация по туризъм за устойчивост на дестинациите“, каза още министър Ангелкова. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.05", "title": "Министър Николина Ангелкова: Отчитаме ръст от 7% на посещенията на чужденци в България за месеците от януари до юли"}
{"url": "http://www.focus-news.net/news/2018/09/05/2563747/dobrich-120-kg-tyutyun-bez-aktsizen-banderol-e-otkrit-pri-politseyska-operatsiya-v-grada.html", "text": "На 4 септември, след проведена специализирана полицейска операция от служители на сектор Противодействие на икономическата престъпност при ОДМВР-Добрич са установени над 120 кг тютюн, изсушен нарязан и обработен, и не облепен с акцизен бандерол. Операцията е проведена на територията на град Добрич. Това съобщиха от  ОДМВР-Добрич . \r\nВ хода на операцията е извършена проверка на лек автомобил „Ауди” с добричка регистрация, паркиран в района на ж.к. „Добротица”. Полицейските служители установяват, че водача на МПС 38-годишен мъж от град Добрич съхранява 30 кг, тютюн, нарязан и обработен и не облепен с акцизен бандерол. Водача на МПС е задържан за 24 часа. \r\nПри извършена проверка на автосервиз, находящ се по ул. „Хан Тервел”. В хода на проверката е установен 60 кг., тютюн без акцизен бандерол. По случая е задържан 25-годишен мъж от с. Плачи дол, обл. Добрич. \r\nВ хода на операция е извършена проверка и на лек автомобил „Опел” с добричка регистрация, паркиран по ул. „Ген. Колев”. В хода на проверката е установен 31 кг. тютюн, без акцизен бандерол. Задържан е водача на МПС, мъж на 30 г. от град Добрич. \r\nПо трите случая са образувани досъдебни производства. Уведомена е Районна прокуратура-Добрич.", "date": "2018.09.05", "title": "Добрич: 120 кг тютюн без акцизен бандерол е открит при полицейска операция в града"}
{"url": "http://www.focus-news.net/news/2018/09/05/2563722/ministarat-v-ostavka-nikolay-nankov-predstoi-da-se-obnarodva-nova-naredba-za-proektirane-na-patishta-shte-se-udalzhat-garantsionnite-srokove-na-patishtata.html", "text": "За повече от година подготвихме много нормативни актове, свързани с пътната безопасност. Част от тях вече са приети, предстои в „Държавен вестник“ да бъде обнародвана новата Наредба за проектиране на пътища. Това каза в кулоарите на Народното събрание днес министърът на регионалното развитие и благоустройството в оставка Николай Нанков, съобщиха от пресцентъра на  министерството .  \r\nНовата Наредба за проектиране на пътищата ще даде отговор на много от въпросите. Сред тях са по-голяма осветеност на пътни възли и кръстовища – задължителен елемент от изграждане на нови и рехабилитиране на вече съществуващи отсечки. Предвидени са повече изисквания към системите за отводняване на пътното платно, за да се предотврати събирането на вода и опасността от „аквапланинг“. Министърът обърна внимание, че според наредбата зоната за безопасност ще зависи от класа на пътя, като при автомагистралите тя ще е 16 метра, а при първокласните пътища - 12 метра. В тази широчина от пътя всички елементи на инфраструктурата като билбордове, стълбове, дървета ще бъдат допълнително обезопасявани.  \r\nСред мерките са също не само удължаване на гаранционните срокове за пътищата, но и по-големи правомощия за възложителя.  \r\nМинистърът коментира, че, макар и в оставка, продължава да изпълнява задълженията си, сред които е и участието му в парламентарния контрол и обърна внимание, че две трети от въпросите към него днес са свързани с пътища.  \r\nМинистърът посочи, че пътният сектор е крайно недофинансиран, за да се отговори на изискванията на обществото за по-модерни, по-комфортни и по-безопасни пътища и напомни, че за да се промени това, в началото на годината бе подписан договорът за проектиране и въвеждане тол системата. Николай Нанков обърна внимание и на напредъка по отношение на политиката по търсене на реализация на приоритетни обекти чрез концесиониране или други форми на публично-частно партньорство. Първите стъпки в тази посока вече са направени с подписаните споразумения на срещата 16+1 тази година и се работи усилено за реализация на такива обекти. Регионалният министър посочи, че китайски компании проявяват интерес към строителството на тунела под връх Шипка.  \r\nПред народните представители Николай Нанков съобщи още, че спестени средства в размер на около 1 млн. лв. от строителството на язовир „Пловдивци“ ще бъдат използвани за възстановяване на участъци от републиканската пътна инфраструктура в Община Рудозем, които са засегнати от преминаващите по тях тежкотоварни автомобили, използвани при изграждането на съоръжението.  \r\nТой информира също, че текат тръжни процедури за избор на изпълнител за участък от пътя Провадия – Айтос – Дъскотна, който ще бъде рехабилитиран на два лота със средства от Оперативна програма „Региони в растеж“ 2014-2020.  \r\nНиколай Нанков съобщи още, че при планиране на бюджета на Агенция „Пътна инфраструктура“ за следващата година ще бъдат разгледани възможностите за осигуряване на средства за изготвянето на проект за осветление на пътен възел „Пъстрогор“ за входа на гр. Свиленград на АМ „Марица“ и неговото изпълнение.  \r\nНа въпрос за водоснабдяването във варненската Община Аксаково министърът съобщи, че през тази година министерството е възложило изработването на инженерно-хидроложки доклад и подробно геодезическо заснемане, които ще дадат изходни данни за последващо проектиране и решаване на проблема с прекъснатото заради свлачищни процеси водоснабдяване във вилна зона „Кранево“ и селищни образувания „Панорама“.  \r\nПо отношение на обновяването на многофамилни жилищни сгради Николай Нанков напомни, че според разчетите с разполагаемия бюджет на Националната програма за енергийна ефективност ще бъдат санирани 2022 блока. Ще се търси по-устойчив механизъм за финансиране обновяването на жилищата в България, като условията са предмет на широк обществен дебат, в който се приветстват всякакви конкретни предложения.", "date": "2018.09.05", "title": "Министърът в оставка Николай Нанков: Предстои да се обнародва нова Наредба за проектиране на пътища, ще се удължат гаранционните срокове на пътищата"}
{"url": "http://www.focus-news.net/news/2018/09/05/2563748/sport-tsska-vze-pod-naem-golmaystora-na-albanskoto-parvenstvo.html", "text": "ЦСКА привлече под наем гамбиеца Али Соу от италианския Киево Верона. Миналата година нападателят играе за албанския Скендербеу, с когото става шампион и печели голмайсторския приз в първенството с 21 попадения. Освен тях Соу отбелязва 5 гола в турнира за Купата на Албания и още 2 в евротурнирите срещу Йънг Бойс и Динамо Киев.", "date": "2018.09.05", "title": "Спорт: ЦСКА взе под наем голмайстора на албанското първенство"}
{"url": "http://www.focus-news.net/news/2018/09/05/2563750/kyustendil-lek-intsident-e-stanal-na-patya-kyustendil-sofiya-v-uchastaka-mezhdu-selata-konyavo-i-tsarvenyano-nyama-postradali.html", "text": "Лек инцидент е станал на пътя Кюстендил – София, в участъка между селата Коняво и Цървеняно. Това съобщиха за  Радио „Фокус” – Кюстендил  от Областна дирекция на МВР – Кюстендил. При инцидента няма пострадали. Поради обслужването на катастрофата се е наложило служители на „Пътна полиция” да регулират движението.  \r\nПоради пропадане на пътното платно е въведен обходен маршрут за товарните автомобили по пътя Смоличано – Пелатиково. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.05", "title": "Кюстендил: Лек инцидент е станал на пътя Кюстендил – София, в участъка между селата Коняво и Цървеняно, няма пострадали"}
{"url": "http://www.focus-news.net/news/2018/09/05/2563749/sliven-sedem-sa-nominatsiite-za-nagradata-na-obshtinata-za-literatura-i-izkustvo-dobri-chintulov.html", "text": "Седем номинации за наградата „Добри Чинтулов“ са подадени в Община Сливен. Това съобщиха от пресцентъра на  Общината . Призът се връчва за постигнати високи художествени резултати в областта на литературата и изкуството, на творци със значителен принос за духовното развитие на Сливен и българската култура. \r\nСъюзът на архитектите в България номинира арх. Анна Неврокопска. Инициативен комитет, състоящ се от членове на смесен хор „Добри Чинтулов“ при Народно читалище „Зора – 1860“, номинира Георги Йорданов.  Иван Савов е предложен от Съюза на българските художници, Михаил Илийков – от  Съюза на артистите в България.Петя Александрова е номинирана от издателство „Български писател“, а Съюзът на независимите български писатели посочва името на Соня Келеведжиева. Сред номинираните е и акад. Тодор Кръстев, зад чието име застават Съюзът на българските композитори и Съюзът на Българските музикални и танцови дейци. \r\nВ близките дни предстои заседание на Обществената комисия за избор на носител на наградата, на което ще стане ясен носителят на приза за тази година. \r\nНаградата е индивидуална и се връчва в навечерието на празника на Сливен – 26 октомври, Димитровден. На носителите се връчват почетен знак с образа на Добри Чинтулов, грамота на Община Сливен и парична премия в размер на 2 500 лв. Името на носителя на наградата „Добри Чинтулов” се вписва в „Лауреатската книга” и на паметната дъска в къща-музей „Добри Чинтулов”. \r\nСред носителите на наградата през годините са Елисавета Багряна, Дамян Дамянов, Радой Ралин, Николай Хайтов, Светлин Русев, Богомил Райнов, Дечко Узунов, Александър Морфов и много други изтъкнати дейци на българската култура и изкуство", "date": "2018.09.05", "title": "Сливен: Седем са номинациите за наградата на Общината за литература и изкуство „Добри Чинтулов“"}
{"url": "http://www.focus-news.net/news/2018/09/05/2563746/varna-prodalzhava-gledaneto-na-myarkata-za-neotklonenie-spryamo-44-godishniya-turski-grazhdanin-osaden-za-chlenstvo-v-teroristichna-organizatsiya.html", "text": "Във Варненския окръжен съд продължава гледането на мярката за неотклонение спрямо 44-годишния турски гражданин Мехмед Явуз, осъден за членство в терористична организация, предаде репортер на  Радио \"Фокус\" - Варна . В съда стана ясно, че не може да бъде назована страна за екстрадиране на Мехмед Явуз. Той не може да бъде върнат и в Турция, е записано в уведомление на посолството в Германия. В документа е посочени, че има опасност при завръщането си в Турция Явуз да бъде вкаран в затвор и измъчван.  \r\nВъв връзка с предоставените от защитата документи на немски език в залата бе повикана жена - преводач. Тя обясни, че в туристическите документи е записана резервация във Варна за Гюлшен Явуз. Потвърдено е пътуване чрез туроператорска фирма. Първо Мехмед и Гюлшен са пътували с влак към летището. На 2 септември са имали полет от Дюселдорф, като във Варна са пристигнали в 21.35 часа. След това са имали предвиден трансфер от летището до хотела. Резервациите са за \"Вива клуб хотел\" в к. к. \"Златни пясъци\". Трябвало е да бъдат настанени в двойна стая с all inclusive пакет. Датата на заминаване е 11 септември, като полетът е за 17.40 часа, а пристигането в Дюселдорф е предвидено за 19.35 часа. 1396 евро е струвала почивката на съпрузите. В друг документ за признаване на статута му на бежанец е записано, че признаването на статут на бежанец е отхвърлено.  \r\nЯвуз е турски гражданин от кюрдски произход, с мюсюлманска вяра. Има данни, че първоначално Германия му отказва статут на бежанец, но получава такъв чрез съседна страна. Всичко започва през 1994 година, когато е бил студент в Афион в Турция, но твърди, че не е бил член на турската партия ПКК. Не е вършил нищо в тяхна услуга и няма доказателства, че е бил свързан с тях. На 13 май 1995 година полицаи претърсват жилище, което наел с приятел и състудент. В 5.00 часа сутринта го задържат. Отведен е в отдел антитероризъм. Там е извършен разпит. Прекарал е в затвора една вечер, на следващия ден отново е отведен на разпит, казал е, че не знае защо трябва да бъде там. Получил шамар, измъчван е с ток. Питали го за позицията му в ПКК. Той е заявил, че не принадлежи към нито една организация. Измъчван е 6-7 дни и накрая е подписал самопризнания. Опитал се е след това да ги откаже пред прокуратурата, но всички са арестувани и изпратени в затвор. Прехвърлен е към затвор, където е останал до 4 ноември 1995 година. Пред съда отрича признанията си и казва, че те са изтръгнати с насилие. 3 години и 9 месеца е получената присъда. Освободен е на 4 ноември 1995 година, като му е повдигнато още едно обвинение от Касационния съд в Анкара. Не е очаквал, че съдът ще го върне обратно в затвора. Подчертава, че не е член на ПКК.  \r\nНа 13 декември 1998 година го осъждат на 12 години и 6 месеца. Касационният съд в Анкара потвърждава тази присъда. Към този момент е живеел в Истанбул в нелегалност. Съгласно закона за амнистията той и неговите състуденти са обсъдили с адвокат възможността и са се надявали на подобрения в съдебната система на законите да се възползват от закона за амнистията. Но този закон не е важал за обвинения като член на ПКК. През септември 2001 година е имало издадена присъда на Конституционния съд, но те не са попаднали сред хората, получили амнистия. Поради заявеното желание на Турция да влезе в ЕС са се надявали на амнистия. След атентата в кулите близнаци в САЩ политиката в Турция е станала по-твърда. Негова състудентка му е споделила, че жилището й в Истанбул е претърсено от полицията и че се притеснява, че ще го намерят. Тогава решават да избягат в чужбина с помощта на организация, скрити в камион. Сега, ако се върне в Турция, ще бъде задържан и ще трябва да излежи присъдата. Той не знае дали ще остане жив и може да има още едно обвинение за нелегално бягство в чужбина. Гледането на мярката продължава в Окръжния съд. \r\nДиана СТОЕВА", "date": "2018.09.05", "title": "Варна: Продължава гледането на мярката за неотклонение спрямо 44-годишния турски гражданин, осъден за членство в терористична организация"}
{"url": "http://www.focus-news.net/news/2018/09/05/2563752/ministar-nikolina-angelkova-za-parvite-6-mesetsa-na-2018-godina-imame-nad-13-mlrd-evro-prihodi-koeto-e-s-97-poveche-spryamo-minalata-godina.html", "text": "За първите 6 месеца на 2018 година имаме над 1.3 млрд. евро приходи, което е с 9.7% повече спрямо миналата година. Това каза министърът на туризма на Република България Николина Ангелкова в интервю за  Агенция „Фокус“  за равносметката от летния туристически сезон. „Надявам се наистина справките, които имаме по отношение на полетите за летищата Варна и Бургас като заявки да се реализират и съответно да достигнем тази прогноза, която имахме. По-важното обаче е, че всяка година увеличаваме и приходите от международен туризъм. За първите 6 месеца на 2018 година имаме над 1.3 млрд. евро приходи, което е с 9.7% повече спрямо миналата година. Това ни дава основание всъщност да смятаме, че все повече България започва да се превръща и в дестинация, която предлага добър и качествен продукт на разумна цена“, допълни още тя. „Именно по този начин ние сме отразени в регистрите на големите тур-оператори като „Томас Кук“ и Асоциацията на руските туроператори, което показва, че в рамките на 3 години от евтина дестинация успяхме да се превърнем в дестинация, която предлага добър и качествен продукт на разумна цена“, добави още министърът на туризма.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.05", "title": "Министър Николина Ангелкова: За първите 6 месеца на 2018 година имаме над 1.3 млрд. евро приходи, което е с 9.7% повече спрямо миналата година"}
{"url": "http://www.focus-news.net/news/2018/09/05/2563735/tass-rusiya-nanese-udari-sreshtu-dzhabhat-an-nusra-v-idlib.html", "text": "Самолети на Въздушно-космическите сили на Руската федерация са нанесли удари по позиции на терористичната групировка „Джабхат ан-Нусра“ в сирийската провинция Идлиб. Това съобщи пред журналисти говорителят на Министерството на отбраната в Москва Игор Коношенков, предава  TACC . \r\nДва руски Су-34 са унищожили цех на „Джабхат ан-Нусра“ в Идлиб, където са били базирани дронове и склад с експлозиви. Друг Су-35С е унищожил склад с преносими зенитно-ракетни системи. \r\nПо думите на Коношенков, на 4 септември в тъмната част на денонощието средствата за противовъздушна отбрана на базата Хмеймим са унищожили две безпилотни летателни апарати (UAV) на групировката. Като цяло, в района на руската военновъздушна база през последния месец са унищожени и обезвредени 47 бойни дронове. Тереза Герова", "date": "2018.09.05", "title": "ТАСС: Русия нанесе удари срещу \"Джабхат ан-Нусра\" в Идлиб"}
{"url": "http://www.focus-news.net/news/2018/09/05/2563755/ministar-nikolina-angelkova-otchitame-19-rast-v-osashtestvenite-noshtuvki-ot-balgarski-grazhdani-spryamo-minalata-godina.html", "text": "Отчитаме 19% ръст в осъществените нощувки от български граждани спрямо миналата година. Над 160 млн. лева са приходите само от нощувки в местата за настаняване с над 10 легла. Това каза министърът на туризма на Република България Николина Ангелкова в интервю за  Агенция „Фокус“  за равносметката от летния туристически сезон. „Нощувките, които са осъществени от български граждани са около 500 000 или почти 19% ръст, което отново показва, че качеството на продукта се подобрява. Българските туристи продължават да избират българското Черноморие“, допълни тя. „Нощувките, които са реализирани в тези областите Добрич, Варна и Бургас за 3-те летни месеца са над 3.3 млн, което почти 4.3% ръст, в сравнение с миналата година. В края на месец октомври ще можем да анализираме месеците юли и август, което да ни покаже ръста на нощувките, които са реализирани от чуждестранни и български туристи по българското Черноморие“, заяви Ангелкова. „Включително имаме и много висок ръст на приходите. Над 160 млн. лева само от нощувки в местата за настаняване с над 10 легла се отчитат и това отново е ръст с около 5% спрямо миналата година“, допълни още министърът на туризма.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.05", "title": "Министър Николина Ангелкова: Отчитаме 19% ръст в осъществените нощувки от български граждани спрямо миналата година"}
{"url": "http://www.focus-news.net/news/2018/09/05/2563753/zashtitata-na-mehmed-yavuz-chovek-koyto-se-ukriva-ne-hodi-na-pochivki.html", "text": "Човек, който се укрива, не ходи на почивки. Това заяви защитата на Мехмед Явуз, осъден за членство в терористична организация, при гледането на мярката за неотклонение спрямо 44 -годишния турски гражданин във Варненския окръжен съд, предаде репортер на  Радио „Фокус“ – Варна . При изслушването на превода на документите, представени в съда, Явуз се просълзи и видимо се разстрои, докато слушаше за задържането си в студентските години и упражненото над него насилие в родината му. Според адвоката му човек, който се укрива, не ходи на почивки. Той посочи, че за да се знае къде е отседнал, се попълват хотелски карти. Според защитника никъде в документите не е посочено за какво  престъпление се издирва и за какво са присъдите, като това е отбелязано в документите от неговите лични описания. По думи на защитата не става дума за отхвърляне на екстрадиция от Германия, а за това, че Явуз не е немски гражданин, като той е дошъл в България да почива, а не да върши престъпления. Юристът обясни, че Конвенцията за човешките права дава възможност за освобождаване на Явуз, а решението на съда в Адана е от годините, в които той изобщо не е пребивавал в Турция. Адвокатът поиска по-лека мярка вместо задържането под стража. Той увери, че има готовност да се наеме квартира до пристигане на още документи от посолствата на Турция и Германия. Според защитата изложеното в представените документи касае членство в организацията Турски наказателен фронт, но това не е доказано, а и наказанията са за лица, които членуват във въоръжена група, което според защитника не е престъпление според българското законодателство. Той посочи, че до този момент няма достатъчно предоставени документи. \r\nДиана СТОЕВА", "date": "2018.09.05", "title": "Защитата на Мехмед Явуз: Човек, който се укрива, не ходи на почивки"}
{"url": "http://www.focus-news.net/news/2018/09/05/2563745/yeni-safak-siriyskata-armiya-e-bombardirala-idlib.html", "text": "Правителствената сирийска армия е бомбардирала северозападната провинция Идлиб в сряда, след като Русия възобнови въздушните си удари предния ден, пише  електронното издание на вестник Yeni Safak . \r\nИзданието припомня, че сирийският президент Башар Асад се закле да освободи всеки сантиметър от Сирия и си възвърна много територия от опозицията, след като Русия се включи активно във войната през 2015 година. \r\nМиналата седмица, отбелязва още „Йени Шафак“, източник близък до Дамаск заяви, че правителството подготвя поетапна офанзива за освобождаването на провинция Идлиб, но Турция, чиято армия има наблюдателни постове по краищата на територията на въоръжената опозиция, предупреди срещу подобна атака.  \r\nПревод и редакция:", "date": "2018.09.05", "title": "Yeni Safak: Сирийската армия е бомбардирала Идлиб"}
{"url": "http://www.focus-news.net/news/2018/09/05/2563757/direktorat-na-odmvr-sofiya-st-komisar-nikolay-spasov-shte-predstavi-podrobnosti-svarzani-s-tezhkiya-kriminalen-intsident-v-samokov.html", "text": "В 18 часа, пред сградата на Районно управление на МВР-Самоков, директорът на ОДМВР-София ст. комисар  Николай Спасов ще представи подробности, свързани с тежкия криминален инцидент в Самоков. Това съобщиха от пресцентъра на  МВР .", "date": "2018.09.05", "title": "Директорът на ОДМВР-София ст. комисар  Николай Спасов ще представи подробности, свързани с тежкия криминален инцидент в Самоков"}
{"url": "http://www.focus-news.net/news/2018/09/05/2563756/yohanes-han-v-petak-nyama-da-ima-sporazumenie-mezhdu-hashim-tachi-i-aleksandar-vuchich.html", "text": "Европейският комисар по политиката на съседство и преговори за разширяване Йоханес Хан не очаква президентите на Косово и Сърбия Хашим Тачи и Александър Вучич да постигнат споразумение на преговорите в Брюксел в петък, предава  държавната „Радио и телевизия Косово (RTK)” . \r\nСпоред Хан, постигането на споразумение ще отнеме няколко месеца. По информация на вестник Shqip, комисарят е заявил, че е прекалено рано за финализация на диалога. Той е добавил, че и двете страни трябва да продължат да работят в тази посока. \r\nПо думите на Хан, има много проблеми по отношение на публичния дебат за корекцията на границите. \r\nПревод и редакция:", "date": "2018.09.05", "title": "Йоханес Хан: В петък няма да има споразумение между Хашим Тачи и Александър Вучич"}
{"url": "http://www.focus-news.net/news/2018/09/05/2563743/evrodeputatat-georgi-pirinski-preodolyavaneto-na-neravenstvata-v-es-i-palen-prioritet-na-politikite-za-restartirane-na-sblizhavaneto-tryabva-da-badat-osnovopolagashtoto-nachalo-na-mfr.html", "text": "Решителното преодоляване на неравенствата в Европейския съюз (ЕС) и пълен приоритет на политиките за рестартиране на сближаването, особено в социалната сфера трябва да бъдат основополагащото начало на следващата Многогодишна финансова рамка (МФР) на ЕС, заяви евродепутатът Георги Пирински при обсъждане на МФР на 4 септември в Работната група по бюджетни и структурни политики на Групата на социалистите и демократите в Европейския парламент. Това съобщиха от  пресофиса на евродепутата . Пирински изтъкна, че намаляването на средствата за сближаване и преместването на приоритетите от подпомагане на по-слабо развитите страни и региони към пазарно ориентирани инвестиции ще доведе до нова криза и все по-голямо задълбочаване на различията в ЕС. Той призова социалистите да удвоят усилията си за изричното включване  на специални средства за решаване на неотложния проблем с бедността при децата чрез т. нар. Детска гаранция, в следващата финансова рамка.", "date": "2018.09.05", "title": "Евродепутатът Георги Пирински: Преодоляването на неравенствата в ЕС и пълен приоритет на политиките за рестартиране на сближаването трябва да бъдат основополагащото начало на МФР"}
{"url": "http://www.focus-news.net/news/2018/09/05/2563759/pazardzhik-protestirashtite-detsa-i-uchenitsi-se-premestiha-pred-sgradata-na-obshtinata.html", "text": "Протестиращите деца и ученици се преместиха пред сградата на Общината в Пазарджик, където продължиха да настояват за справедлива присъда на убиеца на 16-годишния Станислав Стоянов, предаде репортер на  Радио „Фокус“ – Пазарджик . Шествието премина през центъра на града, както и през площад „Константин Величков“, и спря пред сградата на Общината. Децата носеха плакати с надписи „Убиец на свобода – докога ще търпим. Няма да мълчим!“, „Човешкият живот не струва 10 000 лв!“, „Затвор за убиеца!“. Те настояваха надзирателят Георги Доков, причинил в пияно състояние смъртта на Станислав Стоянов, да получи доживотно присъда.  \r\nПротестът се охранява от полиция. Граждани също изразиха своята солидарност към протестиращите младежи. \r\nАлбена ЖИЛЕКОВА", "date": "2018.09.05", "title": "Пазарджик: Протестиращите деца и ученици се преместиха пред сградата на Общината"}
{"url": "http://www.focus-news.net/news/2018/09/05/2563758/georgi-ikonomov-kmet-na-bansko-gradat-e-poznat-na-tseliya-balkanski-poluostrov-taka-che-nay-estestvenoto-myasto-za-festival-koyto-da-sreshtne-vsichki-balkanski-narodi-e-imenno-tuk.html", "text": "Банско е познато място на целия Балкански полуостров, така че най-естественото място за балкански фестивал, който да срещне всички балкански народи, е именно тук. Това каза за  Радио „Фокус“-Пирин  Георги Икономов, кмет на Община Банско. „В крайна сметка всички слушаме такава музика – македонска, сръбска или гръцка, но по отделно, и затова на нас ни хрумна идеята просто да съберем за няколко дни точно такива изпълнители в Банско, които да бъдат разнообразни, така че едната вечер да бъде сръбска, другата – гръцка и т.н. Мисля, че това е много интересно, още повече че Банско е точно като кръстопът на всички балкански народи, защото и през зимата, и през лятото напоследък, при нас е пълно с точно такива туристи – гърци, румънци, сърби, македонци, турци, албанци“, коментира той. Георги Икономов обясни, че са решили да организират такъв тип фестивал, защото не са имали такъв с точно такъв жанр – малко по-лек, не толкова претенциозен, не така специфичен като оперния и джаз фестивала, които се водят малко по-сериозни жанрове. \r\nНатали СТЕФАНОВА", "date": "2018.09.05", "title": "Георги Икономов, кмет на Банско: Градът е познат на целия Балкански полуостров, така че най-естественото място за фестивал, който да срещне всички балкански народи, е именно тук"}
{"url": "http://www.focus-news.net/news/2018/09/05/2563760/kyustendil-nachalni-uchiteli-ot-regiona-obsadiha-normativnite-promeni-za-predstoyashtata-uchebna-godina.html", "text": "Начални учители от Кюстендил и региона обсъдиха нормативните промени за предстоящата учебна година, предаде репортер на  Радио „Фокус” – Кюстендил . Срещата се проведе в залата на Природо-математическата гимназия. На нея присъстваха начални учители, възпитатели, представители на Регионално управление на образованието – Кюстендил, директори. „Това са традиционните септемврийски съвещания. На тях началните учители се запознават с предстоящите промени за новата учебна 2018/2019 година. Срещата преминава в дух на толерантност, задаване на въпроси и отговори. Тя е изцяло в полза на началните учители”, каза лекторът Мирослава Дончева. По думите й акцентът е поставен върху тематичните годишни разпределения на началните учители, както и програмите на учениците от първи, втори и трети клас. Присъстващите бяха запознати и с резултатите от Националното външно оценяване за четвърти клас, които са много добри за област Кюстендил. \r\nВенцеслав ИЛЧЕВ", "date": "2018.09.05", "title": "Кюстендил: Начални учители от региона обсъдиха нормативните промени за предстоящата учебна година"}
{"url": "http://www.focus-news.net/news/2018/09/05/2563740/ria-novosti-zapochna-polaganeto-na-trabite-na-severen-potok-2-vav-finlandiya.html", "text": "Във Финландия започна полагането на тръбите на газопровода „Северен поток 2“, се казва в съобщение от компанията Nord Stream 2 AG, предава  РИА Новости . \r\n„Днес (сряда, 5 септември), в 13,25 (14,25 българско време) корабът Solitaire започна работа по полагането на газопровода „Северен поток 2“ във Финландския залив“, уточняват от компанията. \r\nПланира се да се работи денонощно и без почивни дни. \r\n„До и след поставянето на тръбите изследователски съд ще изследва морското дъно за проверка на точното положение на газопровода“, добавят от Nord Stream 2 AG. \r\nПревод и редакция:", "date": "2018.09.05", "title": "РИА Новости: Започна полагането на тръбите на „Северен поток 2“ във Финландия"}
{"url": "http://www.focus-news.net/news/2018/09/05/2563761/kremal-v-momenta-nyama-planove-za-badeshta-sreshta-putin-tramp.html", "text": "Помощникът на руския президент Юрий Ушаков заяви в сряда, че в момента не се подготвя бъдеща среща между президентите на Русия и САЩ Владимир Путин и Доналд Тръмп, предава  Reuters . \r\n„Нямаме информация за подготовката на такава среща“, заяви Ушаков пред журналистите. \r\nПревод и редакция:", "date": "2018.09.05", "title": "Кремъл: В момента няма планове за бъдеща среща Путин – Тръмп"}
{"url": "http://www.focus-news.net/news/2018/09/05/2563751/babh-balgariya-shte-nastoyava-pred-ek-da-otpadnat-ogranichitelnite-merki-za-obekti-s-visoka-biosigurnost-vav-varnenska-oblast.html", "text": "Ветеринарномедицински експерти по инфекциозни заболявания на ЕК са в България по покана на БАБХ, за да окажат помощ на агенцията в борбата с африканската чума по свинете. Това съобщиха от пресцентъра на  Българската агенция по безопасност на храните (БАБХ) .  \r\nДнес се проведе среща между експертите на ЕК и БАБХ с представителите насвиневъдната промишленост. \r\nНа тази среща освен предприетите мерки на БАБХ за ограничаване и ликвидиране на огнището с африканска сума в България, и действия по неразпространение на заразата бяха обсъдени и поставени въпроси от представители на бизнеса.  \r\nСвиневъдите поставиха заобсъждане липсата на капацитет на сертифицираните кланици в област Варна, в която да се колят всички прасета в областта и необходимостта от експортирането им до най-близките сертифицирани кланици в другите области на страната. \r\nДруга тема, която също е беше дискутирана е намиращия се на територията на област Варна репродуктор на един от най-големите производители на свинско месо Бони Холдинг АД, в който прасетата се раждат и отглеждат до 35 кг., след което заминават за угояване в стоковата ферма на компанията в гр. Шумен. \r\nПо този начин се транспортират по 3000 бр. прасета седмично. \r\nПо повод излязлото вчера решение на ЕК да наложи ограничителни мерки за движение на живи прасета и продукция в област Варна, БАБХ ще настоява пред ЕК тези ограничителни мерки да отпаднат за обекти с висока биосигурност във Варненска област по отношениедвижение на живи прасета и продукция от тях.", "date": "2018.09.05", "title": "БАБХ: България ще настоява пред ЕК да отпаднат ограничителните мерки за обекти с висока биосигурност във Варненска област"}
{"url": "http://www.focus-news.net/news/2018/09/05/2563762/kevr-ochakva-pregovori-s-gazprom-koito-da-dovedat-do-po-dobri-usloviya-za-dostavkata-na-priroden-gaz.html", "text": "Председателят на енергийния регулатор Иван Иванов очаква съвсем скоро да започнат преговори с руската компания \"Газпром\", които да доведат до по-добри условия за страната ни по договора за доставка на синьо гориво, предаде  БНР .  \r\nДо това се стигна, след като руският газов гигант постигна споразумение с Европейската комисия по антимонополното дело. \"Газпром\" избегна плащането на огромни глоби и се задължи да продава газ на конкурентни цени на страните от Централна и Източна Европа.  \r\nИван Иванов посочи: \"След като в официалния вестник на Европейския съюз беше публикувано решението на Европейската комисия по антимонополното дело срещу \"Газпром\", изтекоха десетте седмици, тоест срокът, в който \"Газпром\" трябваше да покани страните, засегнати от решението - това са 8 страни от Централна и Източна Европа, включително и България. По информация, която официално ни беше подадена от Европейската комисия, очаквам започване на преговори, които да доведат до по-добри условия за България в рамките на договора за доставка на природен газ от \"Газпром\". \r\nВ тази връзка \"Булгаргаз\" е изпратила писмо до \"Газпром\", като се очаква до края на септември да има среща между двете газови дружества.", "date": "2018.09.05", "title": "КЕВР очаква преговори с \"Газпром\", които да доведат до по-добри условия за доставката на природен газ"}
{"url": "http://www.focus-news.net/news/2018/09/05/2563763/mzhg-startira-priemat-na-proektni-predlozheniya-po-podmyarka-641-investitsii-v-podkrepa-na-nezemedelski-deynosti-ot-prsr-2014-2020.html", "text": "От днес (5 септември) стартира приемът на проектни предложения по подмярка 6.4.1 „Инвестиции в подкрепа на неземеделски дейности“ от Програма за развитие на селските райони (ПРСР) 2014-2020, за инвестиции на територията на селските райони в страната, изпълнявани от земеделски стопани и микропредприятия. Това съобщиха от пресцентъра на  Министерството на земеделието, храните и горите  (МЗХГ). \r\nКандидатите ще имат възможност да подават своите проектни предложения в рамките на три процедури в зависимост от вида на заявените за подпомагане дейности, както следва - инвестиции, насочени към развитие на занаяти, инвестиции за развитие на услуги във всички сектори и други неземеделски дейности и инвестиции за производство на продукти, които не са включени в Приложение 1 от Договора за функционирането на Европейския съюз. Общият бюджет за трите процедури е в размер на 68 млн. евро.  \r\nНасоките за кандидатстване по трите процедури са публикувани в Информационната система за управление и наблюдение на средствата от Европейските структурни и инвестиционни фондове (ИСУН), чрез която кандидатите следва да подават и своите проектните предложение до 17.30 часа на 7 декември 2018 г.  \r\nКандидатите по процедурите могат да искат разяснения по документите по условията за предоставяне на финансова помощ в срок до три седмици преди изтичането на срока за кандидатстване на следния електронен адрес: rdd@mzh.government.bg. Разясненията ще се публикуват на електронната страница на МЗХГ, РА и на страницата на ИСУН в срок до две седмици преди изтичането на срока за кандидатстване.", "date": "2018.09.05", "title": "МЗХГ: Стартира приемът на проектни предложения по подмярка 6.4.1 „Инвестиции в подкрепа на неземеделски дейности“ от ПРСР 2014-2020"}
{"url": "http://www.focus-news.net/news/2018/09/05/2563764/sofiya-vavezhda-se-promyana-v-organizatsiyata-na-dvizhenie-v-kv-botunets-na-17-septemvri.html", "text": "Въвежда се промяна в организацията на движение в кв. „Ботунец“ в София. това съобщиха от пресцентъра на  Столична община . На 17 септември, за времето от 15.00 часа до 21.00 часа, в кв. „Ботунец“ се забранява влизането на пътни превозни средства по ул. „Васил Левски“ в участъка между ул. „Здравец“ и ул. „Витиня“. \r\nАвтобуси номера  118  и 119 ще се движат по променен маршрут. Автобусите, обслужващи линия 118, ще се движат от ул. „Васил Левски“ по ул. „Здравец“, ул. „Искър“,улиците покрай „Супермаркет“,  ул. „Витиня“,ул. „Мусала“, ул. „Искър“, ул. „Здравец“, ул. „Васил Левски“ и по маршрута си обратно. Автобусите, обслужващи линия 119, ще се движат от ул. „Васил Левски“ по ул. „Здравец“, ул. „Искър“, улиците покрай магазин „Супермаркет“ , ул. „Витиня“,  ул. „Мусала“, ул. „Искър“, ул. „Здравец“, ул. „Васил Левски“ и по маршрута си обратно.  \r\nАвтобусите от линиите ще се установяват на съществуващите спирки  и на временно откритите в същия район.", "date": "2018.09.05", "title": "София: Въвежда се промяна в организацията на движение в кв. „Ботунец“ на 17 септември"}
{"url": "http://www.focus-news.net/news/2018/09/05/2563769/pregled-na-mezhdunarodnite-novini-do-18-chasa-agentsiya-fokus.html", "text": "Помощникът на руския президент Юрий Ушаков заяви в сряда, че в момента не се подготвя бъдеща среща между президентите на Русия и САЩ Владимир Путин и Доналд Тръмп, предава  Reuters . \r\n„Нямаме информация за подготовката на такава среща“, заяви Ушаков пред журналистите. \r\n*** Европейският комисар по политиката на съседство и преговори за разширяване Йоханес Хан не очаква президентите на Косово и Сърбия Хашим Тачи и Александър Вучич да постигнат споразумение на преговорите в Брюксел в петък, предава  държавната „Радио и телевизия Косово (RTK)” . \r\nСпоред Хан, постигането на споразумение ще отнеме няколко месеца. По информация на вестник Shqip, комисарят е заявил, че е прекалено рано за финализация на диалога. Той е добавил, че и двете страни трябва да продължат да работят в тази посока. \r\nПо думите на Хан, има много проблеми по отношение на публичния дебат за корекцията на границите. \r\n***  Във Финландия започна полагането на тръбите на газопровода „Северен поток 2“, се казва в съобщение от компанията Nord Stream 2 AG, предава  РИА Новости . \r\n„Днес (сряда, 5 септември), в 13,25 (14,25 българско време) корабът Solitaire започна работа по полагането на газопровода „Северен поток 2“ във Финландския залив“, уточняват от компанията. \r\nПланира се да се работи денонощно и без почивни дни. \r\n„До и след поставянето на тръбите изследователски съд ще изследва морското дъно за проверка на точното положение на газопровода“, добавят от Nord Stream 2 AG. \r\n***  Самолети на Въздушно-космическите сили на Руската федерация са нанесли удари по позиции на терористичната групировка „Джабхат ан-Нусра“ в сирийската провинция Идлиб. Това съобщи пред журналисти говорителят на Министерството на отбраната в Москва Игор Коношенков, предава  TACC . \r\nДва руски Су-34 са унищожили цех на „Джабхат ан-Нусра“ в Идлиб, където са били базирани дронове и склад с експлозиви. Друг Су-35С е унищожил склад с преносими зенитно-ракетни системи. \r\nПо думите на Коношенков, на 4 септември в тъмната част на денонощието средствата за противовъздушна отбрана на базата Хмеймим са унищожили две безпилотни летателни апарати (UAV) на групировката. Като цяло, в района на руската военновъздушна база през последния месец са унищожени и обезвредени 47 бойни дронове. \r\n***  Гръцката полиция арестува лица, продавали ампули с „райски газ“ на туристи, почиващи на популярния ваканционен остров Закинтос, съобщава електронното издание на вестник  Danas . \r\nУточнява се, че правоохранителните органи са се натъкнали на склад, в който са били съхранявани 14 760 ампули с „райски газ“. Собственикът му – грък по произход, е арестуван. \r\nИ в предходните месеци полицията в южната ни съседка съобщи за случаи на продажби на „райски газ“ по улиците на Лаганас, едно от най-предпочитаните населени места за отсядане на острова. Селото отдавна има лоша репутация заради множеството млади туристи, които прекаляват не само с алкохола, но и с наркотиците, коментира редакцията на сръбския вестник. \r\n***  Президентът на Румъния Клаус Йоханис е отложил срещата на Съвета за сигурност, като по този начин блокира опитите на правителството за ревизия на държавния бюдже, предава  Intellinews. \r\nНа фона на нарастващите държавни разходи, той е обвинил правителството в съкращаване на средствата, предвидени за институциите, отговорни за националната сигурност. В тази връзка Йоханис прикани правителството да обясни причините за ревизията. \r\nВ отговор на президентското решение да замрази ревизията на бюджета, финансовият министър Еуджен Теодоровичи обвини Йоханис, че блокира дейността на правителството. Заплатите и социалните помощи (включително помощите за майчинство) в някои публични сектори са застрашени, заяви Теодоровичи. \r\nПрезидентът Йоханис обвини отново правителството, че използва бюджета като средство срещу политическите врагове на управляващата коалиция. С бюджетната ревизия, правителството планира съкращаването на средствата за Президентството, Министерството на външните работи и разузнавателните служби. \r\nТова се случва на фона на конфликта между управляващата коалиция,  Социалдемократическата партия и Алианс на либерали и демократи, срещу т.нар.“паралелна държава“, която контролира разузнавателните служби, органите за борба с корупцията (предимно Националната дирекция за борба с корупцията) и президентството. \r\n*** За нас израелците мемориалът, който ще бъде открит, винаги ще напомня за великото дело на българите за спасяването на евреите. Това има специално място в сърцата на израелците. Това каза премиерът на Израел Бенямин Нетаняху преди среща с българския си колега Бойко Борисов, предаде репортер на  Агенция „Фокус“ . „Най-ценно е отношението на симпатия и почит, което таи нашият народ към българския. Смятам, че за българските евреи е същото“, заяви той. „Демонстрираният кураж срещу антисемитизма е нещо, което трябва да продължи и в останалите държави“, коментира Нетаняху. „Това, което правим с България заедно, е да насърчим добро и проспериращо бъдеще, а не минало на насилие“, обяви израелският премиер. „В рамките на разговорите се надявам да се фокусираме върху това как да се борим срещу злото“, обяви той.", "date": "2018.09.05", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/09/05/2563766/api-vazstanoveno-e-dvizhenieto-po-pat--6-konyavotsarvenyano.html", "text": "Възстановено е движението по път І-6  Коняво–Цървеняно. Това съобщиха от пресцентъра на  Агенция \"Пътна инфраструктура\" .", "date": "2018.09.05", "title": "АПИ: Възстановено е движението по път І-6 Коняво–Цървеняно"}
{"url": "http://www.focus-news.net/news/2018/09/05/2563768/silistra-obshtinska-izbiratelna-komisiya-glavinitsa-zapochna-rabota-po-podgotovkata-na-chastichnite-izbori-za-kmet-na-suhodol.html", "text": "Общинска избирателна комисия (ОИК)-Главиница започна работа по подготовката на частичните избори за кмет на кметство Суходол. Това съобщи за  Радио „Фокус“-Шумен  Венцислав Маринов, председател на ОИК-Главиница. Вчера е проведено първото заседание, на което е определено работното време на ОИК, приети са правила за провеждане на заседания, определено е място за обявяване на решенията и др. На следващото заседание, което ще се проведе на 8 септември ще бъдат формирани единните номера на избирателните секции. Тече срокът за подаване на заявления за регистрация на политеските формации за участие в частичния вот. Частичните избори за кмет на кметство Суходол, община Главиница, ще се проведат на 14 октомври. Изборът се налага поради смърт на досегашния кмет Хамид Незир Рушид. На 13 септември, от 14.00 часа в заседателната зала на административната сграда на Община Главиница ще се проведат консултации за състава на секционните избирателни комисии. \r\nИвелина ИВАНОВА", "date": "2018.09.05", "title": "Силистра: Общинска избирателна комисия-Главиница започна работа по подготовката на частичните избори за кмет на Суходол"}
{"url": "http://www.focus-news.net/news/2018/09/05/2563770/predstoyashti-sabitiya-v-stranata-za-6-septemvri-agentsiya-fokus.html", "text": "*** \r\nОт 20.30 часа на площад „Съединение“ държавният глава Румен Радев ще участва в честванията по повод 133 години от Съединението на Княжество България и Източна Румелия. В 21.00 часа президентът ще произнесе слово.  \r\n*** \r\nОт 11.30 часа пред Мавзолея-костница на княз Александър І Батенберг на бул. „Васил Левски” №81 ще се проведе тържествено честване на 133-тата годишнина от Съединението на Източна Румелия с Княжество България. \r\n*** \r\nОт 9.00 часа на Площада пред Националния стадион „Васил Левски“ японският посланик н. пр. Масато Ватанбе ще даде старт на Екиден Маратон.  \r\n*** \r\nВ 11.30 часа на пл. „Акад. Николай Хайтов“ ще започне празничен концерт на Танцова формация „Етноритъм“ . \r\n*** \r\nОт 10.00 часа на площад „Мите Марков“ пред паметника на Македоно-Одринското опълчение ще се проведе тържественият ритуал по полагане на цветя в знак на признателност към делото на героите, довели до акта на обединение на нацията. \r\n*** \r\nОт 10.00 часа ще се проведе военен ритуал по тържествено издигане на националното знаме на площад „Атанас Сиреков”. Ще бъде отслужена заупокойна молитва и ще се състои военен ритуал по полагане на венци и цветя на паметника на 24-и Черноморски полк пред сградата на Военен клуб Бургас с участието на представителна част на ВМС от гарнизон Бургас.  \r\n*** \r\nВ 10.30 часа пред Паметника на 24-ти Черноморски пехотен полк (до Военен клуб-Бургас) ще бъде отслужена заупокойна молитва в памет на всички герои, дали живота си в борбата за Съединението на Княжество България с Източна Румелия. Ще бъдат положени венци и цветя на признателност към всички, паднали в Сръбско-българската война от 1885 г., довела до Съединението на България.  \r\n*** \r\nОт 11.00 часа на пл. \"Атанас Сиреков\" жителите и гостите на града ще могат да се включат в Празнично надиграване с участието на Клуб за български народни танци \"Чанове\" - Бургас.  \r\n*** \r\nОт 09.30 часа ще се състои ритуал по полагане на венци и цветя на паметната плоча на Княз Александър І Батенберг, с участието на командири на военни формирования от гарнизон Варна, Представителния духов оркестър на ВМС и почетен караул от ВВМУ „Н. Й. Вапцаров”. Следва шествие до паметника на приморци, загинали в Сръбско-българската война през 1885 г., където ще се състои ритуал за отдаване почит към загиналите във войните за Съединението на България и полагане на венци и цветя. \r\n*** \r\nОт 9.50 часа от Паметната плоча на княз Александър Батенберг ще тръгне шествие по бул. „Мария Луиза“ до Паметника на загиналите в Сръбско-българската война. \r\n*** \r\nОт 10.00 часа пред Паметника на загиналите в Сръбско-българската война  ще се състои заупокойна молитва и полагане на венци с военен ритуал. \r\n*** \r\nОт 18.00 часа на входа на Морската градина е организиран Концерт на Представителния духов оркестър на Военноморските сили. \r\n***  \r\nОт 10.30 часа пред сградата на Община Велико Търново ще започне честване на Деня на Съединението на Княжество България и Източна Румелия. Програмата включва военен ритуал за издигане на националното знаме на Република България, празнично слово на кмета инж. Даниел Панов, литературна композиция за Съединението.  \r\n***  \r\nОт 10.50 часа пред паметник „Майка България“ ще бъде отслужен Празничен благослов, последван от  полагане на венци и цветя в знак на признателност.  \r\n***  \r\nОт 11.15 часа по улица „Васил Левски“ ще премине почетния караул от НВУ „Васил Левски“ в тържествен марш.   \r\n***  \r\nОт 21.30 часа от площад „Цар Асен I“ може да бъде наблюдаван Аудио-визуален спектакъл „Царевград Търнов – звук и светлина“.  \r\n***  \r\nОт 12.00 часа в Клуб „Българско войнство“ ще бъде открита изложба „Български знаци, ордени и медали“, посветена на 140 г. от Освобождението на България и  100 г. от създаването на Химически войски в България. \r\n*** \r\nВ 11.00 часа пред паметника на Скърбящия воин ще започне тържествената церемония по случай 133 години от Съединението на България.  \r\n*** \r\nОт 11.00 часа Историческият музей ще отбележи 330 години от избухването на Чипровското въстание от 1688 г. с благодарствен молебен и празник на Гушовския манастир. По-късно вечерта пред останките от католическата катедрала в града ще бъде отслужена и литургия от католически свещеници за загиналите във въстанието. Ще бъде представена и възстановка на сцени от Чипровското въстание. \r\n*** \r\nОт 10.00 часа пред паметника на загиналите във войните за национално обединение с военен ритуал и тържествена церемония, Община Враца ще отбележи 133 години от Съединението на Княжество България с Източна Румелия. Честването ще продължи с концерт на духов оркестър при НЧ „Развитие 1869”  от 11.30 ч. в градинката пред пощенската палата. Част от празника е и концерт на Симфониета Враца, който ще се състои на 7 септември от 19.00 ч. в Градската концертна зала. \r\n*** \r\nОт 11.00 часа в с почетен караул и поднасяне на венци и цветя представителен блок от военното формирование 22 790 ще чества празника пред „Паметния знак на загиналите във войните“. \r\n*** \r\nОт 18.00 часа на площад „Македония“ ще се проведе концерт на Ансамбъл „Пирин“ по повод 133 години от Съединението.  \r\n*** \r\nПрез целия ден ще се полагат цвета на паметника на Захари Стоянов по повод 133 години от Съединението на Княжество България и Източна Румелия.  \r\n*** \r\nОт 11.00 часа на пл. „Свобода“ ще се състои празничен концерт на Духов оркестър-Добрич с диригент Стоян Монов.  \r\n*** \r\nОт 10.15 часа на площад „Свобода“ ще бъдат отбелязани 133 години от Съединението на България. В 10.30 часа ще бъдат поднесени венци и светя на паметната плоча на Опълченците. От 11.00 часа се организира голямо българско хоро.  \r\n*** \r\nОт 10.30 часа пред паметната плоча на Опълченците ще бъде отбелязана 133-годишнина от Съединението на Княжество България с Източна Румелия.   \r\n*** \r\nОт 10.00 часа ще бъде отслужен водосвет за здраве и благоденствие в храм „Св. Йоан Предтеча“ще бъде отбелязана 133-тата годишнина от Съединението на България.  \r\n*** \r\nОт 11.00 часа на площад \"Велбъжд\" ще се състои тържествено честване на 133-годишнина от Съединението на Княжество България с Източна Румелия.   \r\n*** \r\nОт 11.00 часа на площад „Трети март“ евродепутатът Момчил Неков ще бъде специален гост на откриването на трети национален събор „Млечният път на България през вековете“. \r\n***  В 11.00 часа на централния площад „Константин Величков“ ще бъде издигнат националния флаг по повод  133 години от Съединението, след което започва празнична програма. \r\n*** \r\nОт 11.00 часа пред Двореца на културата С тържествен концерт на Духовия оркестър с диригент Трифон Трифонов ще бъде отбелязана 133-годишнина от Съединението на България. \r\n*** \r\nОт 11.00 часа с участието на представителни подразделения от гарнизон Плевен ще се проведе тържествена церемония пред паметника на загиналите от 4-и пехотен Плевенски полк в Сръбско-българската война в градската градина. \r\n*** \r\nВ 10.00 часа в Катедрален храм „Света Богородица“ Негово Високопреосвещенство Пловдивският митрополит Николай ще отслужи тържествен молебен по случай 133 години от Съединението на България и Празника на града. \r\n*** \r\nВ 11.00 часа ще бъдат поднесени венци и цветя пред паметника на Захари Стоянов в Дондуковата градина.  \r\n*** \r\nВ 11.30 часа ще бъдат поднесени венци и цветя пред паметната плоча на майор Райчо Николов. \r\n*** \r\nОт 12.00 часа в зала „Съединение“ на Историческия музей ПФК „Ботев“ ще сключи рамков договор за сътрудничество с културните институции в Пловдив.  \r\n*** \r\nВ 18.30 часа на  площад „Централен“, пред Военния клуб ще се състои възстановка на събитията от 6 септември 1885 година от комитет „Родолюбие“. \r\n*** \r\nВ 19.00 часа на площад „Стефан Стамболов“ ще започне празничен концерт на Студентска музикална формация „Жарава“ към ПУ „Паисий Хилендарски“. \r\n*** \r\nОт 19.45 часа в зала „Съединение” на Регионален исторически музей - Пловдив ще бъде открита изложбата „Пловдив в културната история на България”. \r\n*** \r\nОт 20.30 часа на площад „Съединение“ ще се състои тържествената проверка (заря). В нея ще участват представителни блокове от 68-ма бригада „Специални сили“, Сухопътните войски, авиобазите Граф Игнатиево и Крумово, Представителният духов оркестър на ВВС. Ще присъства началникът на отбраната генерал Андрей Боцев.  \r\n*** \r\nОт 10.00 часа пред паметните плочи на участниците в борбата за Национално освобождение Поморие ще почете годишнината от Съединението. Честването ще започне с благодарствен молебен и ще продължи с тържествено слово за празника. Церемонията ще приключи с поднасяне на венци и цветя. Програмата ще продължи от 20.00 часа на пл. „Св. св. Кирил и Методий“, където ще се състои концерт на уникалната група Булгара.  \r\n***   \r\nОт 11.00 часа на пл. „Възраждане“ ще се състои общоградско честване на Съединението и  ритуал по поднасяне на венци и цветя.  \r\n***  \r\nОт 11.00 часа пред паметника на Свободата в града Община Свищов организира поклонение по повод 133 години от Съединението на Източна Румелия с Княжество България.  \r\n***   \r\nОт 11.00 часа пред паметника на Цар Борис III в Дунавския парк ще се състои тържествена церемония по случай 133 години от Съединението и отбелязване на 78 годишнината от подписването на Крайовската спогодба за възвръщане на Южна Добруджа към България. \r\n***   \r\nОт 11.00  часа на площад „Хаджи Димитър“  с тържествена церемония, водосвет  и концерт Сливен ще отбележи 133 години от Съединението на Княжество България и Източна Румелия.Проявите на площада ще продължат с изпълнения на Младежки танцов ансамбъл „Браво“ при Народно читалище „Хаджи Димитър – 1937“, които ще започнат в 11.45 часа.   \r\n*** \r\nОт 10.30 часа ще се проведе тържествен военен ритуал и поднасяне на венци и цветя пред паметника на защитниците на Стара Загора в парк „Пети октомври“.  \r\n*** \r\nОт 11.00 часа на сцена „Бирхале“ ще бъдат отбелязани 45 години от създаването на Туристически хор „Средногорски звуци“. \r\n*** \r\nОт 11.00 часа в Крън ще се проведе откриването на обновената сграда на Основно училище „Св. Климент Охридски“. \r\n*** \r\nОт 12.30 часа в с. Пряпорец ще бъде отбелязан празникът на селото.  \r\n*** \r\nОт 16.00 часа в село Михайлово ще бъде отбелязан Празникът на сливата.  \r\n*** \r\nОт 16.00 часа в с. Остра могила ще бъде отбелязан празникът на селото.  \r\n*** \r\nОт 17.00 часа в парк „Пети октомври“ ще се проведе празничен концерт на Общинския духов оркестър.  \r\n*** \r\nОт 18.00 часа в с. Малко Кадиево ще бъде отбелязан празникът на селото. \r\n*** \r\nОт 18.00 часа в Овощник ще бъде открита обновената сграда на Основно училище „Д-р Петър Берон“.  \r\n*** \r\nВ Съединение ще бъдат отбелязани празникът на общината и 133 години от Съединението на България. От 09.30 часа ще бъдат поставени цветя в началото на 43-и международен мемориален маратон „Съединение“. В 18.30 часа на площада ще се състои вечер на народното творчество с участието на народни танцови състави от Пловдивска област и певчески групи от град Съединение. В 21.30 часа ще започне концерт на оркестър „Тракийско настроение“, с който празничната програма ще завърши. \r\n***   \r\nОт 17.00 часа, на площад „Свобода“, ще се състои концерт на Професионален фолклорен ансамбъл „Мизия“. От 18.30 часа на градската видеостена ще бъде прожектиран филмът „Чия е тази песен?“ на изтъкнатата авторка на документално кино Адела Пеева. \r\n*** \r\nОт 09.00 часа в Хасково на площад „Общински“ ще се състои ритуал по издигане на националния флаг, а от 11,00 ч. на площад „Свобода” пред паметника на Незнайния воин - ритуал по полагане на венци и цветя с участието на военнослужещи от военното формирование 52 740 от състава на 2-ра механизирана бригада. \r\n*** \r\nОт 9.00 часа на стадион „Хасково“ ще се проведе футболен турнир в памет на Богомил Попов. \r\n*** \r\nОт 9.30 часа на тенис кортове „Хасково“ ще се проведе турнир по тенис на корт. \r\n*** \r\nОт 10.30 часа в зала „Родолюбие“ в РИМ-Хасково ще бъде открита фотоизложба „Хасковци, завършили образованието си в европейски университети в края на XIX век и началото  XX Век“.  \r\n*** \r\nОт 10.00 часа на ул. „Отец Паисий“ ще бъде открита изложба „Властелините на Родопите“.  \r\n*** \r\nОт 17.30 часа в Художествената галерия „Ат. Шаренков“ ще бъде открита изложба на Димитър Рашков.  \r\n*** \r\nОт 18.00 часа на пл. „Свобода“ ще се състои концерт на Групи за стари градски песни  „Нежни думи“, „Лотос бял“ и „Детелини“. \r\n*** \r\nОт 19.00 на  пл. „Свобода“ ще се проведе концерт на Представителен ансамбъл за народни песни и танци „Китна Тракия“. \r\n*** \r\nОт 20.00  ОНЧ „Заря“ ще се проведе Концерт на Камерен оркестър Хасково и Рок група „Hangar 42“. \r\n*** \r\nВ град Чирпан пред паметника на Съединението ще има тържествен ритуал по издигане на националния флаг и поднасяне на венци и цветя, в който ще участват военнослужещи от военното формирование 24 620 – Свобода. \r\n*** \r\nОт 10.00 часа пред паметника на загиналите във войните шуменци ще бъдат поднесени венци и цветя по повод Деня на Съединението на Княжество България и Източна Румелия.  \r\n***   \r\n От 10.00 часа пред паметника на загиналите във войните шуменци на пл. „Кристал“ ще се състои тържествено честване на Съединението. \r\n*** \r\nОт 11.00 часа военнослужещите от гарнизон Шумен ще поднесат венци и цветя пред паметника на загиналите във войните шуменци. \r\n*** \r\nОт 11.00 часа пред паметната плоча в местността Марашката кория в селото също ще бъдат поднесени венци и цветя по повод Деня на Съединението на Княжество България и Източна Румелия. \r\n*** \r\nОт 10.10 часа с изпълнения на Ямболския духов оркестър на площада пред общината ще се проведе тържествено честване на 6 септември – Деня на Съединението. В 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. Честването на Съединението ще продължи с шествие по ул. „Г. С. Раковски” – пл. „Освобождение” – ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2018.09.05", "title": "Предстоящи събития в страната за 6 септември (Агенция „Фокус“)"}
{"url": "http://www.focus-news.net/news/2018/09/05/2563765/ministar-nikolina-angelkova-vse-poveche-interes-kam-nas-proyavyavat-netraditsionni-za-balgariya-pazari-za-leten-turizam-kato-norvegiya-shveytsariya-kipar-sasht-albaniya-indiya.html", "text": "Все повече интерес към нас проявяват нетрадиционни за България пазари за летен туризъм като Норвегия, Швейцария, Кипър, САЩ, Албания, Индия. Това каза министърът на туризма на Република България Николина Ангелкова в интервю за  Агенция „Фокус“  за равносметката от летния туристически сезон. „Към момента първото място по посещение за месеците юни и юли се държи от Румъния като там ръста е 34%. След това е Германия, която запазва нивата от миналата година. И Русия, която бележи един лек спад, но това е очаквано на изключително агресивната политика на Турция, Кипър и Тунис, която те провеждат, за да възстановят позициите си на туристическия пазар и съответно да не забравяме и Европейското първенство по футбол, което се проведе и което оказа влияние по отношение на руските туристи в страната ни“, допълни тя. „Очакванията за август месец са той да бъде традиционно най-силният ни месец. Интересът към България като туристическа дестинация трайно нараства и се надявам с действията, които предприемаме по отношение на маркетинга и рекламата значително да увеличим повече, както разпознаваемостта на дестинацията, така и избора и като такава от страна на чуждестранните и българските туристи“, каза още министър Ангелкова. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.09.05", "title": "Министър Николина Ангелкова: Все повече интерес към нас проявяват нетрадиционни за България пазари за летен туризъм като Норвегия, Швейцария, Кипър, САЩ, Албания, Индия"}
{"url": "http://www.focus-news.net/news/2018/09/05/2563774/blagoevgrad-s-izlozhba-na-kovano-zhelyazo-iron-brothers-shte-zavarshat-kulturni-vecheri-traditsii-i-izkustvo-v-bansko.html", "text": "С изложба на ковано желязо „Iron Brothers” ще завършат Културни вечери „Традиции и изкуство“ в Банско. Това каза за  Радио „Фокус“-Пирин  Светла Барякова, директор на Музеен комплекс-Банско. Тя уточни, че изложбата е на Радослав Сарафов, като нейното откриване е утре – на 6 септември, в Посетителски информационен център-Банско, и тя ще остане там до 9 септември. По думите й в Програмата за демонстрация на бански занаяти за 7 септември – петък, е предвидена демонстрация на пресукване, а за 8 септември – демонстрация по изработка на бушлета. Барякова припомни, че всяка сряда, от 17.00 до 18.00 часа, в Читалище „Никола Вапцаров“ в Банско се провеждат уроци по народни танци. Тяпосочи, че в рамките на работната седмица всеки ден, от 09,00 до 13.00 часа, в Музейния комплекс се провеждат образователни интерактивни игри „Деца в музея“, а от 10.00 до 18.00 часа се провеждат уроци по тамбура, гайда и пеене в читалището. \r\nНатали СТЕФАНОВА", "date": "2018.09.05", "title": "Благоевград: С изложба на ковано желязо „Iron Brothers” ще завършат Културни вечери „Традиции и изкуство“ в Банско"}
{"url": "http://www.focus-news.net/news/2018/09/05/2563772/kuzman-valev-korporatsiya-na-avtomobilnite-prevozvachi-postavyaneto-na-kolani-vav-vsichki-avtobusi-e-izklyuchitelno-skapo-nachinanie-koeto-shte-se-otrazi-na-prevoznata-tsena.html", "text": "Поставянето на колани във всички автобуси е изключително скъпо начинание, което ще се отрази на превозната цена. Това каза за  Радио „Фокус“ – Пловдив  Кузман Вълев, председател на управителния съвет на Корпорацията на автомобилните превозвачи. По думите му, всеки разход на превозвачите по посока на автобусите се отразява и той няма откъде да дойде, освен от приходите от превоз на пътниците. „разходите на превозвачите са много, но това няма значение когато става въпрос за безопасността на пътниците. Въпросът е дали е възможно изискването на поставяне на колани във всички автобуси да бъде изпълнено“, коментира Кузман Вълев. \r\nТой смята, че поставянето на колани във всички автобуси  би било дълъг и труден процес. „Първо, това ще наруши конструкцията на автобусите. Второ, необходими са години за осъществяването на подобно нещо. Не е лесно за 6 месеца да се оборудват тези автобуси. Трябва подобно изискване да се огледа добре и от всички страни, да не се избързва, защото няма да се постигне желания резултат. Нашето становище като Корпорация на автомобилните превозвачи в България е този въпрос първо да се реши законосъобразно, да се проверят всякакви законови положения, и ако се реши да се отговаря на съответните наредби и нормативни документи, то да бъде в по-дълъг период, за да се даде възможност на превозвачите да реагират своевременно, да оборудват автобусите с колани и да има полза от това. Прибързаното действие няма да има ефект. Преди няколко години така се реши прибързано да сложим касови апарати в автобусите. Бяха вложени много средства, след което се оказа, че не е задължително. Някои сложиха апарати, други не, и така си остана“, каза още Кузман Вълев. \r\nНа въпрос дали към този момент пътниците поставят коланите в автобусите, които са оборудвани с такива, председателят на УС на Корпорацията на автомобилните превозвачи в България отговори, че това не се прави. „Трудно е шофьорът да ги провери. Той може да ги покани да си поставят коланите, да ги предупреди, но не може да следи всеки дали е сложил колана си. Трябва да се прави всичко възможно да се слагат колани от пътниците. Ако задължителното поставяне на коланите се регламентира със закон, смятам че тогава пътниците ще си ги слагат“, каза още Вълев. \r\nТони МИХАЙЛОВ", "date": "2018.09.05", "title": "Кузман Вълев, Корпорация на автомобилните превозвачи: Поставянето на колани във всички автобуси е изключително скъпо начинание, което ще се отрази на превозната цена"}
{"url": "http://www.focus-news.net/news/2018/09/05/2563771/mehmed-yavuz-pred-sada-rabotya-v-germaniya-kato-sotsialen-pedagog.html", "text": "Според немското законодателство статут на бежанец получава само този, който пристига със самолет, а не през трета държава. Това коментира Мехмед Явуз пред Окръжния съд във Варна по повод твърдението на прокуратурата, че Германия отначало не е признала статута му, предаде репортер на  Радио „Фокус“ – Варна . „Аз работя в Германия, аз съм социален педагог. В деня на пристигането си обратно в Германия трябва да бъда на работа и всяка минута задържан тук съм потърпевш. Аз съм кюрд, тук престъпление ли е да говориш на майчиния си език? Това ми беше престъплението. Искам да бъда освободен. Нищо не съм направил, което изисква моето задържане“, каза Мехмед Явуз. Той добави, че е пътувал из Европа но никой не го е спирал. \r\nДиана СТОЕВА", "date": "2018.09.05", "title": "Мехмед Явуз пред съда: Работя в Германия като социален педагог"}
{"url": "http://www.focus-news.net/news/2018/09/05/2563776/komisar-nikolay-spasov-odmvr-sofiya-izvarshitelyat-na-troynoto-ubiystvo-v-samokov-e-pritezhaval-zakonno-orazhie.html", "text": "Най-вероятно извършителят на тройното убийство в Самоков е бивш пожарникар, той е притежавал законно оръжие. Това каза комисар Николай Спасов, директор на ОДМВР – София по време на брифинг във връзка с тройното убийство в Самоков, предаде репортер на  Агенция „Фокус“.  Той уточни, че днес около 13.45 е постъпил сигнал в дежурната на РУ-Самоков и ОДМВР София за простреляни три лица на улица „Люляк“ в Самоков. „Незабавно са изпратени служители на районното управление и ЦСМП за оказване на първа помощ. На място е установено, че две лица са починали, а другото с тежка рана в областта на главата, като впоследствие в болницата е починало“, коментира комисар Спасов. Той поясни, че незабавно са започнати оперативно-издирвателни мероприятия. „Около 14.40 се получава сигнал за местност „Щъркелово гнездо“, където е открито лице, което е простреляно, най-вероятно се е самопрострелял. На място също се извършват процесуално-следствени действия. Предстоят множество експертизи“, обясни комисар Спасов.   \r\nНа въпрос дали извършителят е стрелял със законно притежаван пистолет „Макаров“, директорът на ОДМВР обясни, че най-вероятно оръжието е законно притежавано. „Почваме доста експертизи, изследвания на механизма, начина на извършването, за да можем да бъдем конкретни и да докажем деянието“, обясни още комисар Спасов. Той уточни, че до момента се знае за заподозрения, че работи в градския транспорт в София и най-вероятно е пенсионер. „Най-вероятно е бивш пожарникар. Мотивът е битов семеен скандал“, обясни той и допълни, че има множество свидетели, които в момента се разпитват.", "date": "2018.09.05", "title": "Комисар Николай Спасов, ОДМВР – София: Извършителят на тройното убийство в Самоков е притежавал законно оръжие"}
{"url": "http://www.focus-news.net/news/2018/09/05/2563775/varna-okrazhniyat-sad-postanovi-domashen-arest-spryamo-44-godishniya-turski-grazhdanin-mehmed-yavuz-osaden-za-chlenstvo-v-teroristichna-organizatsiya.html", "text": "Варненският окръжен съд постанови домашен арест спрямо 44-годишния турски гражданин Мехмед Явуз, осъден за членство в терористична организация, предаде репортер на  Радио „Фокус“ – Варна . След продължилото няколко часа заседание за определяне на мярка за неотклонение спрямо пребиваващия в Германия турския гражданин съдът счете, че задържане под стража на гражданин на Европейския съюз, който е дошъл на почивка в България, е неадекватно строго. Решението може да бъде обжалвано на 11 септември пред Апелативния съд. Въпросът за екстрадирането му ще бъде разгледан на отделно заседание на съда и не засяга днешното решение. \r\nВарненският окръжен съд постанови мярката за неотклонение спрямо Мехмед Явуз след постъпило искане на съдебните власти в родината му чрез Интерпол-Анкара за временното му задържане с намерение за екстрадиция. Мъжът е бил задържан на Летище „Варна“ на 2 септември, като е притежавал и немски документи за самоличност. Заповедта за ареста му е издадена на 22 август 2009 година от Висшия криминален съд в Адана. Престъплението, за което Мехмед Явуз е бил осъден и има влязла в сила присъда от 24 август 2005 година, касае извършване на дейности като член на терористичната организация PKK/KONGRA. Наложеното му наказание от турския съд е лишаване от свобода в размер на 6 години и 3 месеца, от което има остатък за изтърпяване – 3 години, 7 месеца и 23 дни. \r\nДиана СТОЕВА", "date": "2018.09.05", "title": "Варна: Окръжният съд постанови домашен арест спрямо 44-годишния турски гражданин Мехмед Явуз, осъден за членство в терористична организация"}
{"url": "http://www.focus-news.net/news/2018/09/05/2563779/veliko-tarnovo-proliven-dazhd-vali-v-grada.html", "text": "Проливен дъжд вали във Велико Търново, предаде репортер на  Радио „Фокус” – Велико Търново . Движението е затруднено поради интензивността на валежите от дъжд. Пътните настилки са мокри и хлъзгави. На места има образували се дълбоки локви, което е предпоставка за възникване на пътнотранспортни произшествия. „Фокус”  призовава шофьорите да се движат внимателно и със съобразена с метеорологичните условия скорост. \r\nМария НЕДЕВА", "date": "2018.09.05", "title": "Велико Търново: Проливен дъжд вали в града"}
{"url": "http://www.focus-news.net/news/2018/09/05/2563754/stara-zagora-oblastniyat-upravitel-gergana-mikova-svika-preskonferentsiya-po-povod-razprostranyavane-na-nevyarna-informatsiya-za-ustanoveno-ognishte-na-afrikanska-chuma-po-svinete.html", "text": "Областният управител на Стара Загора Гергана Микова свика пресконференция по повод разпространяване на нерегламентирана и невярна информация за провеждане на мерки, свързани с установено огнище на болестта африканска чума по свинете (АСЧ) на територията на Република България. Това съобщиха от пресцентъра на  Областната администрация . \r\nНа пресконференцията присъства директорът на Областна дирекция по безопасност на храните (ОДБХ) в Стара Загора д-р Дамян Миков. \r\n„Целта ни е, въпреки критичната обстановка, да предотвратим тревогата и напрежението у хората, чрез подаване на адекватна информация за самата болест и мерките, противодействащи на нейното разпространяване. Действително болестта се разпространява бързо, а в нашата област се гледат над 150 000 прасета. Идеята е да поставим акцент върху отговорността на хората, отглеждащи свине, независимо дали е за промишлени или битови цели, да се направи своевременна инвентаризация на животните, както е изискуемо по закон, за да се ограничат огромните преки и косвени загуби при настъпване на ситуация на болест. От Вас, журналистите зависи как да се подаде правилна и еднаква информация към всички“, каза в обръщението си д-р Миков. \r\n„Действията ни към момента имат предупредителен характер. Те са обърнати към хората с цел информация и превенция, както и за това, че предстоят засилени проверки с цел недопускане на зараза на АСЧ на територията на областта“, заяви също той.", "date": "2018.09.05", "title": "Стара Загора: Областният управител Гергана Микова свика пресконференция по повод разпространяване на невярна информация за установено огнище на африканска чума по свинете"}
{"url": "http://www.focus-news.net/news/2018/09/05/2563767/babh-publikuva-merki-za-biologichna-bezopasnost-za-furazhite-i-hraneneto-na-zhivotnite-zaradi-zabolyavaneto-afrikanska-chuma-po-svinete.html", "text": "Във връзка с ограничаване на разпространението на заболяването Африканска чума по свинете (АЧС) и свеждане до минимум на всеки риск от разпространение на АЧС,  БАБХ  публикува мерки, които следва да се прилагат в стопанства и предприятията, произвеждащи фуражи, на територията на областта, където е установена АЧС или има съмнение. В животновъдните обекти: \r\n1. Фуражите трябва да се съхраняват в затворени помещения – складове и/или силози, за да се ограничи достъпът на животни, които са носители и разпространители на вируса. \r\n2. Посевите, зеленчуците, сеното и сламата имат много ниска способност да съдържат и запазват инфекциозния вирус на АЧС. При използването на трева и слама, добити от реколта, която е отглеждана в наблюдаваната зона(в съответната община или област), е необходимо да се прилагат следните мерки: \r\n•Забрана на храненето с прясна трева (зелена маса) или зърна на свине, освен ако същите не са обработени за деактивиране на вируса на АЧС или са съхранявани (без да има достъп на диви свине до суровината) в продължение на най-малко 30 дни преди храненето им. \r\n•Забрана за използване на слама за постеля на свине, освен ако не е обработена за деактивиране на вируса на АЧС или е съхранявана (без да има достъп на диви свине до сламата) най-малко 90 дни преди употреба й. \r\n3. Да се предприемат действия от страна операторите да обезопасят всички отвори и възможните достъпни места за диви свине при съхранение на фуражи във фермата. \r\nЦелта е да се предотврати разпространението на вируса от диви на домашни свине и да се ограничат епидемиологичните случаи при домашни свине. \r\n4. Собственикът/ползвателят да гарантира, че обектът има вход, който разполага с оборудване и място за измиване и дезинфекция на хора и транспортни средства. \r\n5. Собственикът/ползвателят да гарантира, че обектът разполага с обособено място и оборудване за механично почистване, измиване и дезинфекция на транспортни средства (за живи животни, фуражи и инвентар) и на подвижни съоръжения, позволяващи отвеждане на отпадните води.", "date": "2018.09.05", "title": "БАБХ публикува мерки за биологична безопасност за фуражите и храненето на животните заради заболяването Африканска чума по свинете"}
{"url": "http://www.focus-news.net/news/2018/09/05/2563777/hashim-tachi-ezeroto-gazivoda-i-severno-kosovo-nyama-da-badat-obsazhdani-na-pregovorite-sas-sarbiya.html", "text": "Президентът на Косово Хашим Тачи заяви, че идеята за размяна на територии, или както той я нарича – „корекция на границите“, е единственото възможно решение, за да може най-накрая да се разреши конфликта между Косово и Сърбия. Но, той уточни, че няма да има отделяне на северната част на страната, а също така в Брюксел в петък няма да бъде обсъждано със Сърбия езерото Газивода или град Косовоска Митровица, предава  базираното в Прищина албанско електронно издание Gazeta Express . \r\nТачи смята, че единственият начин за разрешаване на проблемите между Косово и Сърбия е неговата идея за „корекция на границите“, посочва изданието. В рамките на организиран от Косовския демократичен институт дебат в сряда, държавният глава е заявил, че този процес ще отбележи края на един дълъг конфликт между двете страни. \r\n„Взаимното признаване може да бъде последвано от споразумение за демаркация на границата между Косово и Сърбия. Но искам да подчертая, че няма да има отделяне не северната част“, заяви Тачи. Той посочи още, че Прищина никога няма да обсъжда със Сърбия езерото Газивода или северната част на страната. „Този процес ще отбележи края на дълъг конфликт между Косово и Сърбия, а не, както някои казват, да предизвика нови конфликти. Краят на конфликта означава ясно определяне на границите между двете страни“, посочи косовският президент. \r\nПревод и редакция:", "date": "2018.09.05", "title": "Хашим Тачи: Езерото Газивода и Северно Косово няма да бъдат обсъждани на преговорите със Сърбия"}
{"url": "http://www.focus-news.net/news/2018/09/05/2563781/prezidentat-rumen-radev-dnes-balgariya-i-indiya-zagovoriha-v-edin-glas-i-na-nay-visoko-politichesko-nivo-i-na-biznes-ravnishte.html", "text": "Не е важно България и Индия просто да търгуват заедно, по-важно е да работим заедно. Това заяви президентът Румен Радев, който заедно с президента на Индия Рам Натх Ковинд поздрави участниците в Българо-индийски бизнес форум, който се състоя в София. Това съобщиха от прессекретариата на  държавния глава .  \r\n\"Днес е ден, в който България и Индия заговориха заедно, в един глас и на най-високо политическо равнище, и с гласа на бизнеса\", заяви Румен Радев по време на форума, който събра в София представители на около 300 български и индийски компании от различни сектори на икономиката. В рамките на събитието се проведоха редица двустранни бизнес срещи.  \r\nРумен Радев посочи, че същността на икономическата синергия се състои в съвместните дейности и призова България и Индия да работят заедно в сферата на образованието, при подготовката на свои кадри, с провеждането на научни изследвания, без които е невъзможна конкурентоспособността, съвместното развитие на производства. Българският държавен глава подчерта, че директна авиолиния между двете страни ще насърчи контактите между България и Индия.  \r\nДвамата президенти откроиха редица сфери с огромен потенциал за сътрудничество между България и Индия, сред които информационните и комуникационните технологии, фармацията, отбранителната индустрия, изследването на космоса, научни изследвания, търговията, образованието, хранителната индустрия.  \r\nПрезидентът Радев подчерта и предимствата на страната ни като туристическа дестинация, огромния потенциал в сферата на информационните технологии, благоприятните условия за филмовата индустрия.   \r\n\"Геополитическото положение на България позиционира страната ни като транзитен център и незаобиколим елемент от комуникацията между Европа и Азия, каза още президентът Румен Радев. Българският държавен глава открои редица предимства на страната ни за инвестиции – най-ниските оперативни разходи и данъци в ЕС за развитие на бизнес, висококвалифицирана работна ръка. България се възползва от всички възможности, които предоставят регулациите на ЕС, за да облекчи издаването на визи за индийски граждани\", посочи Румен Радев и добави, че това се доказва от увеличения брой на индийските студенти и на специалисти в областта на информационните технологии у нас.  \r\n\"С президента Радев поехме ангажимент да отворим нова глава в нашите икономически отношения\", заяви пред участниците във форума президентът на Индия Рам Натх Ковинд и призова за подкрепа от страна на бизнеса в тази насока. Индийският държавен глава коментира, че приятелството между България и Индия е доказано във времето, а политическите взаимоотношения винаги са били много задълбочени и силни. \"Българските компании могат да се възползват от бързия ръст на индийската икономика, а индийските компании могат да сформират партньорства в България както за целите на българския, така и на европейския пазар\", посочи Рам Натх Ковинд.", "date": "2018.09.05", "title": "Президентът Румен Радев: Днес България и Индия заговориха в един глас и на най-високо политическо ниво, и на бизнес равнище"}
{"url": "http://www.focus-news.net/news/2018/09/05/2563784/veliko-tarnovo-preasfaltiran-e-uchastak-ot-ul-dervenya-v-grada.html", "text": "Преасфалтиран е участъкът от ул. „Дервеня“ във Велико Търново, който бе  в лошо експлоатационно състояние. Това съобщиха за  Радио „Фокус“ – Велико Търново  от пресцентъра на Общината. Положена е трошена каменна настилка, която е валирана и така е оформена нова пътна основа. Върху нея е положена нова асфалтова настилка. \r\nДве са активните свлачища по трасето между Велико Търново и манастира „Света Троица“, където има и срутване на скални отломки. Установен е и трети участък, където земната маса е нестабилна заради валежите през отминалата зима. В района има и много подпочвени води. За проектирането и последващото укрепване, ремонт на асфалтовата настилка и отводняване, Общината ще търси финансиране от Междуведомствената комисия за възстановяване и подпомагане Министерския съвет. \r\nМария НЕДЕВА", "date": "2018.09.05", "title": "Велико Търново: Преасфалтиран е участък от ул. „Дервеня“ в града"}
{"url": "http://www.focus-news.net/news/2018/09/05/2563778/gl-insp-vasil-popov-rusamokov-neshtata-v-samokov-sa-pod-kontrol-i-ne-biva-da-ima-nikakvi-pritesneniya-za-eskalirane-na-sotsialno-naprezhenie.html", "text": "Нещата в Самоков са под контрол и не бива да има никакви притеснения за ескалиране на социално напрежение. Това каза началникът на РУ – Самоков гл. инсп. Васил Попов по време на брифинг във връзка с тройното убийство в Самоков, предаде репортер на  Агенция „Фокус“.  В отговор на въпрос дали има опасност от размирици, заради струпване на роми в махалата, гл. инспектор Васил Попов отговори, че нещата са под контрол.  \r\nВъв връзка с тройното убийство в Самоков той поясни, че е извършена проверка, считана от 1 януари 2015 г. до днешна дата. По думите му тя показва, че по никакъв повод не са постъпвали сигнали от пострадалата жена.", "date": "2018.09.05", "title": "Гл. инсп. Васил Попов, РУ–Самоков: Нещата в Самоков са под контрол и не бива да има никакви притеснения за ескалиране на социално напрежение"}
{"url": "http://www.focus-news.net/news/2018/09/05/2563773/radoslav-stoyanov-avtobusen-prevozvach-oborudvaneto-na-starite-avtobusi-s-kolani-shte-otneme-mnogo-vreme-i-sredstva.html", "text": "Оборудването на старите автобуси с колани ще отнеме много време и средства. Това каза пред  Радио „Фокус” – Кюстендил  Радослав Стоянов, автобусен превозвач от Кюстендил. той притежава няколко автобуса за осъществяване на екскурзионни пътувания, като само един от тях няма обезопасителни колани.  \r\n„Ако се приемат предвидените промени в законодателството, ще се наложи премахване на старите седалки и поставяне на нови. Една седалка е в порядъка на 200 – 300 евро, при 50-местен автобус може да направите сметката”, посочи Радослав Стоянов. По думите му към момента почти нито един от пътниците не ползва коланите. „Няма как контролът да се поеме само от водача на автобуса. Аз мога да ги призова да си поставят коланите при тръгване, при някоя от спирките, но няма как да ги контролират през целия път. Водачът трябва да наблюдава пътя си, а не дали коланите са поставени от страна на пътниците. Всеки сам трябва да носи отговорността и наказанията”, каза Радослав Стоянов. \r\nВенцеслав ИЛЧЕВ", "date": "2018.09.05", "title": "Радослав Стоянов, автобусен превозвач: Оборудването на старите автобуси с колани ще отнеме много време и средства"}
{"url": "http://www.focus-news.net/news/2018/09/05/2563786/sport-svetovniyat-shampion-polsha-pobedi-belgiya-s-31-geyma.html", "text": "Световният шампион Полша, който е съперник на България в група D на започващото след броени дни световно първенство в България и Италия, победи Белгия с 3:1 гейма в подготвителен мач за Мондиала. Първият мач на поляците от световното ще бъде срещу Куба във Варна на 12 септември, а мачът срещу България е на 18 септември. Останалите отбори в групата са Финландия, Иран и Пуерто Рико.", "date": "2018.09.05", "title": "Спорт: Световният шампион Полша победи Белгия с 3:1 гейма"}
{"url": "http://www.focus-news.net/news/2018/09/05/2563788/burgas-normalen-e-trafikat-v-oblastta.html", "text": "Нормален е трафикът в област Бургас. Това каза за  Радио „Фокус“ – Бургас  дежурният в Областно пътно управление - Бургас. Пътищата са нормално проходими. По-интензивно е движението по пътя Бургас-Слънчев бряг в района на Поморие, както по пътя Бургас – Созопол при Военноморска база Бургас, край село Атия.  \r\nС нормална интензивност е движението по основните улици в областния център. По-натоварен е трафикът в района на кръстовището между улиците „Спортна“ и „Индустриална“. \r\nМария ГЕОРГИЕВА", "date": "2018.09.05", "title": "Бургас: Нормален е трафикът в областта"}
{"url": "http://www.focus-news.net/news/2018/09/05/2563787/gabrovo-ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444, съобщиха за  Радио „Фокус“ – Велико Търново  от Областно пътно управление – Габрово. \r\nОстава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на  прохода Шипка. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 граница с област Ловеч – Кормянско - Малък Вършец – при км 46+800, по общинския път до път III-403 в село Малък Вършец. \r\nМария НЕДЕВА", "date": "2018.09.05", "title": "Габрово: Ограничено за превозни средства над 10 тона е движението в участък от пътя между село Крамолин и Велико Търново"}
{"url": "http://www.focus-news.net/news/2018/09/05/2563785/44-godishniyat-turski-grazhdanin-zadarzhan-na-letishte-varna-e-izdirvan-9-godini-s-chervena-byuletina-na-interpol.html", "text": "Състав на Варненския окръжен съд определи мярка за неотклонение „Домашен арест“ на издирван от девет години турски гражданин като член на терористична организация. Това съобщиха от пресцентъра на  Апелативната прокуратура във Варна . Мярката за неотклонение е със срок до 40 дни, а издирваният ще я търпи в хотел, в който е отседнал по време на почивката си във Варна. Окръжната прокуратура във Варна настояваше за най-тежката мярка за процесуална принуда. \r\n44-годишният мъж Мехмед Я., който притежава и немска лична карта, е издирван с червена бюлетина на Интерпол – Анкара. Установен е и е задържан на 2 септември тази година на летище „Варна“, тъй като се е отклонил от правосъдието на Република Турция и се е укрил. \r\nСпрямо Мехмед Я. има валидна заповед за арест, издадена още през 2005 г. от Висшия криминален съд в Адана. Той е осъден като член на терористичната организация ПКК/Конгра на 6 години и 3 месеца лишаване от свобода, от които не е изтърпял 3 години 7 месеца и 23 дни. Престъпната му дейност се е изразявала в подпомагане и работа с терористи от провинциалните крила на организацията, създаване на комитет като младежка асоциация на ПКК в университета Косатепе, както и в набиране на терористи. Бил е инструктор в организацията и е събирал финансови средства от името на ПКК. \r\nТурските власти имат намерението да поискат екстрадиция на лицето. Престъпленията, за които Мехмед Я. е получил ефективна присъда, са наказуеми и по българските закони. \r\nОпределението на Варненския окръжен съд подлежи на протест и обжалване пред Апелативния съд.", "date": "2018.09.05", "title": "44-годишният турски гражданин, задържан на летище „Варна“, е издирван 9 години с червена бюлетина на Интерпол"}
{"url": "http://www.focus-news.net/news/2018/09/05/2563782/prokuror-radoslav-lazarov-myarkata-za-neotklonenie-na-turskiya-grazhdanin-tseli-da-obezpechi-prisastvieto-mu-v-ramkite-na-sroka-za-izprashtane-na-dokumenti-za-ekstraditsiya.html", "text": "В Окръжната прокуратура е постъпило постановление на Върховната касационна прокуратура на Република България, с което е бил задържан за 72 часа турския граждани, който е и германски граждани. Това каза пред журналисти Радослав Лазаров, зам. окръжен прокурор на Варна, след заседанието на съда по определяне на мярката за неотклонение спрямо 44-годишният турски гражданин, предаде репортер на  Радио „Фокус“ – Варна .  \r\n„Въз основа на това задържане и на постъпили материали от турската страна, че тя ще поиска екстрадирането на лицето, ние спазихме процедурата по Закона за екстрадиция и европейска заповед за арест и внесохме в съда искане за задържане под стража. Тази мярка има за цел да обезпечи присъствието на лицето в рамките на 40-дневния срок, в който турската страна има възможност да изпрати документите за екстрадиция и ако стори това, ще се гледа делото по същество – дали да бъде предадено лицето на Турция или не. Ако турската страна не изпрати документите, след 40 дни лицето ще бъде освободено. Такъв е закона,  освобождаването след 40-я ден не е пречка  за последващото му задържане, ако постъпят материали след това“, заяви прокурор Лазаров. По думите му домашният арест е достатъчна мярка за обезпечаване на присъствието на лицето. „Ние сме в състояние и ще го сторим – да вземем и други мерки за процесуална принуда, които да гарантират ненапускането на страната – забрана за напускане на страната в тези 40 дни. Също така ще уведомим компетентното полицейско управление, което следва да надзирава стриктното изпълнение на домашния арест“, подчерта прокурор Радослав Лазаров. \r\nСпоред съда не се касае за лице с висока степен на обществена опасност, а за гражданин на ЕС, което води до извода, че неговото задържане се явява неадекватно тежка мярка. Същият има запазена стая и резервация в хотел на територията на община Варна. Отделно от това е налице възможност мярката да бъде преразгледана, ако настъпят нови обстоятелства. Липсват данни лицето да е осъждано или да има постъпки след данните на Интерпол. Видно от представените документи, че е пристигнал със съпругата си, ползвайки се от правото на свободно придвижване в рамките на ЕС. Не са представени никакви доказателства в обратна посока. Според съда болшинството от доводите, изложени от страните в залата днес, касаят действително производството по същество за екстрадицията на лицето. Обстоятелствата дали се касае за преследване по политически, расови и други белези е по преценка на съда, ако постъпи искане от турската държава. В делото предстои да бъдат представени в пълнота всички документи. Турските власти молят мъжът да бъде задържан до 40 дни, в които ще представят необходими документи.  Искането на прокуратурата днес бе за временно задържане с оглед, че задържаният няма постоянен адрес на територията на страната. От своя страна защитата счита, че Федерална Република Германия не само е дала статут на бежанец, а е дала и гражданство, като е отказала екстрадиция в Турция. През този период Явуз не се е намирал на територията на Турция, което възпрепятства възможност да извърши престъпление.  Лично Явуз заяви, че не е извършил никакви престъпления нито сега, нито в Турция. Първоначалните обвинения в страната му не отговарят на действителността. Заедно със свои приятели той твърди, че е бил преследван с оглед на кюрдския си произход. Не е участвал в никакви партии и движения. \r\nДиана СТОЕВА", "date": "2018.09.05", "title": "Прокурор Радослав Лазаров: Мярката за неотклонение на турския гражданин цели да обезпечи присъствието му в рамките на срока за изпращане на документи за екстрадиция"}
{"url": "http://www.focus-news.net/news/2018/09/05/2563789/133-godini-ot-saedinenieto-na-knyazhestvo-balgariya-tarzhestveno-shte-bade-otbelyazano-v-severozapadna-balgariya.html", "text": "133 години от Съединението на Княжество България тържествено ще бъде отбелязано в Северозападна България, съобщиха за  Радио „Фокус“ – Видин  от пресцентровете на общините във Видин, Враца и Монтана. От 11.00 ч. започва тържествената церемония във Видин, която по традиция се провежда пред паметника на Скърбящия воин на площад „Съединение“. С приветствено слово към видинчани ще се обърне кметът на Видин инж. Огнян Ценков.  \r\nВоенен ритуал и тържествена церемония  ще се проведат за Съединението на България във Враца. Честването ще започне в 10.00 ч., пред Паметника на загиналите във войните за национално обединение – Лъвчето. Благодарствен молебен и водосвет за здраве ще отслужи Негово Високопреосвещенство Врачанският Владика Григорий. Пред паметника на загиналите във войните и пред паметната плоча на полковник Васил Таслаков и загиналите от 35 Врачански полк в Добричката епопея, ще бъдат поднесени венци и цветя.  \r\nВ Монтана, в 10.30 ч. на откритата сцена на площад „Жеравица” ще започне тържествен концерт, посветен на Съединението. \r\nАнна ЛОЗАНОВА", "date": "2018.09.05", "title": "133 години от Съединението на Княжество България тържествено ще бъде отбелязано в Северозападна България"}
{"url": "http://www.focus-news.net/news/2018/09/05/2563792/gd-granichna-politsiya-na-gkpp-dunav-most-vidin-i-gkpp-dunav-most-ruse-trafikat-e-izklyuchitelno-intenziven-na-izhod-za-tovarni-avtomobili.html", "text": "На ГКПП \"Дунав мост-Видин\" и ГКПП \"Дунав мост-Русе\" на българо-румънската граница трафикът е изключително интензивен на изход за товарни автомобили. На всички останали гранични контролно-пропускателни пунктове (ГКПП) е интензивен трафикът на леки автомобили и в двете посоки. Това съобщиха от пресцентъра на  ГД \"Гранична полиция\" . \r\nНа ГКПП \"Калотина\" на българо-сръбската граница трафикът е интензивен на изход за леки и товарни автомобили. На ГКПП \"Кулата\" на българо-гръцката и ГКПП \"Капитан Андреево\" на българо-турската граница трафикът е интензивен на изход за товарни автомобили.  \r\nНа българо-македонската граница трафикът е нормален на всички контролно-пропускателни пунктове.", "date": "2018.09.05", "title": "ГД \"Гранична полиция\": На ГКПП \"Дунав мост-Видин\" и ГКПП \"Дунав мост-Русе\" трафикът е изключително интензивен на изход за товарни автомобили"}
{"url": "http://www.focus-news.net/news/2018/09/05/2563812/predstoyashti-mezhdunarodni-sabitiya-za-6-septemvri-agentsiya-fokus.html", "text": "*** Министърът на външните работи на Франция Жан-Ив льо Дриан пристига на посещение в Атина, където ще преговаря с колегата си Никос Коцияс \r\n*** Съвместна пресконференция на македонския премиер Зоран Заев и генералния секретар на НАТО Йенс Столтенберг \r\n*** Мисията на МВФ ще посети Украйна \r\n*** Среща между главните преговарящи за Брекзит от страна на ЕС и Великобритания Мишел Барние и Доминик Рааб \r\n*** В сградата на ООН трябва да се проведат преговори между страните в йеменския конфликт \r\n*** Президентът на Франция Еманюел Макрон  и премиерите на Люксембург, Белгия и Нидерландия Ксавие Бетел, Шарл Мишел и Марк Руте ще проведат консултации за формиране на план за бъдещето на Европа \r\n*** Министърът на външните работи на Германия Хайко Маас ще приеме японския си колега Таро Коно \r\n*** Очаква се парламентът на Камбоджа да даде нов петгодишен мандат на премиера Хун Сен \r\n*** Заседание на Съвета за сигурност на ООН по случая \"Скрипал\" \r\n***", "date": "2018.09.05", "title": "Предстоящи международни събития за 6 септември ( Агенция „Фокус“ )"}
{"url": "http://www.focus-news.net/news/2018/09/05/2563813/zhelyo-boychev-bsp-nuzhna-e-podkrepata-na-balgarskite-grazhdani-za-radikalna-promyana-v-balgariya-koyato-da-izvede-stranata-ot-bezpatitsata.html", "text": "Нужна е подкрепата на българските граждани, за радикална промяна в България, която да изведе страната от безпътицата. Това каза в предаването „Това е България“ на  Радио „Фокус“  зам.-председателят на ПГ на „БСП за България“ Жельо Бойчев за обсъждането на документа „Визия България“. \"В страната има няколко добре развиращи се градски центрове, от там нататък региони с липса на всякакъв вид перспектива\", каза той и обясни, че БСП иска да проведе дискусия с гражданите, а обобщените мнения и решения да бъдат поместени в документа, за да бъде той максимално полезен. „Ясно е, че този социално-икономически модел за развитие на страната се изчерпа. Ясно е, че случващото се в момента подлага основни принципи на демокрация под съмнение. Все по-голямото неравенство в българското общество води до нестабилност и социално конфликти и кризи. Трябва да гарантираме бъдещето и перспективата на страната и на българските граждани. Считаме, че това което предлагаме е част от необходимите мерки. Много труд, срещи и разговори ще бъдат необходими, за да се завърши този материал. Най-важното е той да ангажира енергията на мнозинството български граждани. Само по този начин можем да излезем от тежката ситуация, в която се намира страната“, каза Бойчев и обясни, че ако левицата вземе властта, ще предприеме радикални мерки в управлението на България.", "date": "2018.09.05", "title": "Жельо Бойчев, БСП: Нужна е подкрепата на българските граждани, за радикална промяна в България, която да изведе страната от безпътицата"}
{"url": "http://www.focus-news.net/news/2018/09/05/2563794/turski-grazhdanin-obvinen-za-uchastie-v-teroristichna-organizatsiya-v-rodinata-si-ostava-pod-domashen-arest-do-nachaloto-na-sashtinskoto-proizvodstvo-po-ekstraditsiya-obzor.html", "text": "Варненският окръжен съд определи мярка за неотклонение домашен арест спрямо 44-годишния турски гражданин Мехмед Явуз след постъпило искане на съдебните власти в родината му чрез Интерпол - Анкара за временното му задържане с намерение за екстрадиция. Мъжът е бил задържан на летище „Варна“ при пристигането му с полет от Дюселдорф на 2 септември, като целта на пребиваването му у нас е била почивка в к.к. \"Златни пясъци\". Мехмед Явуз се издирва от 9 години с червен бюлетин на Интерпол – Анкара издаден на 22 август 2009 година. Престъплението, за което той е бил осъден и има влязла в сила присъда, е за извършване на дейности като член на терористична организация PKK/KONGRA в Турция. Наложеното му наказание от турския съд е лишаване от свобода в размер на 6 години и 3 месеца, от което има остатък за изтърпяване - 3 години, 7 месеца и 23 дни. Мъжът е пристигнал в Германия като бежанец, като по-късно е получил германско гражданство и в момента работи като социален педагог там. Защитата на Мехмед Явуз посочи, че германските власти вече са отказали екстрадиция в Турция на мъжа, тъй като преследването спрямо него е било политическо. Турският гражданин не може да бъде върнат в Турция, е записано в уведомление от посолството в Германия. В документа се казва още, че има опасност при завръщането си в Турция Явуз да бъде вкаран в затвор и измъчван. Към  предоставените от защитата документи на немски език в залата бе повикана жена преводач. Тя обясни, че в туристическите документи е записана резервация във Варна за г-жа Гюлшен Явуз. Потвърдено е пътуване чрез туроператорска фирма. Първо двамата са пътували с влак към летището. На 2 септември са имали полет от Дюселдорф, като във Варна са пристигнали в 21.35 часа. След това са имали предвиден трансфер от летището до хотела. Резервациите са за \"Вива клуб хотел\" в \"Златни пясъци\". Трябвало е да бъдат настанени в двойна стая с ол инклузив изхранване. Датата на заминаване е 11 септември, като полетът е за 17.40 часа, а пристигането в Дюселдорф  е за 19.35 часа. 1396 евро е струвала почивката на съпрузите. При изслушването на превода на документите Явуз се просълзи и видимо се разстрои, докато слушаше за задържането си в студентските години и наложеното му насилие в родината му. Според адвоката му човек, който се укрива не ходи на почивки. Пред съда обвиняемият заяви, че не е извършил престъпленията, за които е бил осъден от турските власти. Той посочи, че като студент, преследванията спрямо него са били, че е ползвал майчиния си – кюрдски език и заедно с други свои колеги от университета, е бил обявен за част от терористична организация. Становището на съда беше, че голяма част от представените доводи от защитата са по-скоро обект на преценка по време на същинското производство по екстрадиция. Съдебният състав прецени, че искането е съобразено с изискванията на Европейската конвенция за екстрадиция, както и че е налице валидна заповед за арест.  Декларирано е и намерението на турските съдебни власти да искат екстрадицията. Според съда не са налице кумулативните предпоставки за определяна на най- тежката мярка за процесуална принуда задържане под стража, която в конкретния случай  се явява несъразмерно тежка.  Съдът определи мярка домашен арест по хотелската регистрация на лицето,  която да обезпечи неговото участие в същинското производство по екстрадиция. Определението на съда може да се протестира и обжалва пред Апелативен съд Варна в тридневен срок, считано от днес.  \r\nДиана СТОЕВА", "date": "2018.09.05", "title": "Турски гражданин, обвинен за участие в терористична организация в родината си остава под домашен арест до началото на същинското производство по екстрадиция (ОБЗОР)"}
{"url": "http://www.focus-news.net/news/2018/09/05/2563790/mvnr-na-rusiya-london-otkaza-da-predostavi-otpechatatsi-ot-paltsite-na-zapodozrenite-po-sluchaya-skripal.html", "text": "Посланикът на Великобритания в Москва Лори Бристоу в сряда на среща в Министерството на външните работи на Русия е заявил, че Лондон няма да предостави отпечатъци от палците на двамата мъже, заподозрени по случая „Скрипал“, заяви пред  ТАСС  официалният представител на руското външно ведомство Мария Захарова. \r\n„МВнР на Русия поиска от британския посланик в Москва да предостави отпечатъци от палците на двамата мъже, които Лондон определи като заподозрени по случая в Солсбъри и свърза с Русия“, информира Захарова. „Британският посланик заяви, че британската страна няма да предостави тези материали“. \r\nВ ефира на радиостанция „Ехо Москвьi“ представителят на руското дипломатическо ведомство заяви, че британската страна е отказала да отговаря на руските искания за информация по отношение на заподозрените. „На опитите на нашите дипломати да зададат въпроси относно информацията, която бе публикувана, британската страна не даде никакви отговори“, отбеляза дипломатът. \r\nПо нейните думи, Москва в момента знае само „имената и фамилиите на заподозрените, има и фотографии, но нищо повече: нито номера на паспорти, нито номера на визи, нито каквито и да е други данни“. „Защо тази информация не беше отразена по никакъв начин днес, нито публично, нито в хода на контактите, които се състояха в нашето посолство с британската страна. Това остава голяма загадка“, подчерта официалният представител на руското външно министерство, която по-рано заяви, че имената на заподозрените „не говорят нищо“ на Русия. \r\nТАСС припомня, че в сряда британският премиер Тереза Мей информира парламента на своята страна за изводите от разследването на инцидента в Солсбъри, като заяви, че за покушението срещу Скрипалите са заподозрени двама руснаци, които британските спецслужби, смятат за агенти на ГРУ. По нейните думи, това не е била несанкционирана операция и предполагаемите агенти на руското разузнаване са действали по заповед, одобрен „на най-високо в Русия държавно ниво“. \r\nНа свой ред Скотланд Ярд публикува серия от снимки, както се предполага, на двамата руснаци, заподозрени за отравянето на Скрипал. По данните на следствието, те са пътешествали в страната с руски паспорти под имената Александър Петров и Руслан Боширов. Агенция „Фокус“ припомня: \r\nНе е изключено за разпознаването и засичането на двамата нови заподозрени основна роля да са изиграли агентите „супер разпознавачи“ на Скотланд Ярд. \r\nКакто разкриха от Sky News на 28 август: „Двама детективи от уникалния екип от „супер разпознавачи“ на Скотланд Ярд оглавиха усилията по издирване на заподозрените за отравянето на бившия полковник от руското военно разузнаване (ГРУ) Сергей Скрипал и неговата дъщеря Юлия, разкри британският телевизионен канал Sky News. \r\nСпоред данните на медията, полицаите, които имат рядката способност да запомнят лица, са имали основна роля за идентифицирането на двама заподозрени руснаци, които британските власти искат да бъдат екстрадирани от Русия. \r\nДетективите, твърди „Скай нюз“, са изпратени в Солсбъри в началото на разследването по случая „Скрипал“. \r\nТе са част от екип, изгледал пет хиляди часа записи от охранителни камери, в опит да издирят следите на заподозрените, заснети в Солсбъри, преглеждайки записите от летищата около Лондон преди и след предполагаемото отравяне през март, отбелязва медията. \r\nБившият детектив главен инспектор Мик Невил, който е основал екипа, заяви: „Двамата супер разпознавачи са изпратени веднага заради техните специални способности и продължават да работят по случая. Нямам съмнение, че те са изиграли ключова роля“. \r\n\"Те имат вродено умение, не можете да го купите и не можете да го научите. Те имат изключително необичайна способност да запомнят лица, независимо дали е от снимка, част от видеоклип, или някого, с когото са се запознали. \r\nТе не се концентрират върху очевидното, посивялата коса или мустаците или очилата, гледат очите, устата, ушите - нещата, които не се променят. Те могат да разпознаят лице от най-малкия поглед на част от него. \" \r\nНевил смята, че е възможно на „супер разпознавачите“ да са показали и снимки на известни руски агенти, заподозрени, че оперират в Обединеното кралство и те да са проучили видеозаписите от Солсбъри за наличието им в града по време на деянието. \r\nТой обясни, че „разузнавателните служби имат снимки на чуждестранни агенти, които идват тук и след като бъдат показани на супер разпознаващите, те ще бъдат отпечатани в паметта им.\"  \r\nПревод и редакция:", "date": "2018.09.05", "title": "МВнР на Русия: Лондон отказа да предостави отпечатъци от палците на заподозрените по случая „Скрипал“"}
{"url": "http://www.focus-news.net/news/2018/09/05/2563783/", "text": "На 7 септември в Техеран президентът на Русия Владимир Путин ще проведе отделни преговори с президентите на Турция и Иран Реджеп Таийп Ердоган и Хасан Роухани, както и с върховния водач на Ислямската република аятолах Али Хаменей на полето на срещата на върха за Сирия, заяви пред журналистите в сряда помощникът на държавния глава Юрий Ушаков, предава  ТАСС . \r\n„Техеран ще бъде площадка за двустранни преговори. Ние планираме нашия президент да проведе три двустранни срещи: с духовния лидер и ръководител на Иран аятолах Хаменей, както и отделни преговори с президента на Иран Хасан Роухани. Освен това, ще има и отделен контакт с президента на Турция Ердоган“, заяви Ушаков. \r\nКакто обясни помощникът на руския държавен глава, темите, които трябва да бъдат обсъдени с иранските представители са „Сирия и различни аспекти от двустранното сътрудничество, както и ситуацията около Съвместния всеобхватен план за действие (СВПД), предвид излизането на САЩ от тази сделка“. \r\nНа срещата между Путин и Ердоган, по думите на Ушаков, ще бъдат обсъдени различни въпроси от двустранното сътрудничество, „а освен това и определено разглеждане на ситуацията на сирийската площадка“. Представителят на Кремъл припомни, че президентите на двете страни поддържат интензивни контакти и конкретно „се води постоянен диалог по телефона – през тази година Путин и Ердоган са говорили по телефона 17 пъти“. \r\nПрезидентите на Русия, Иран и Турция след края на срещата на върха в Техеран ще приемат съвместно заявление. „В началото на тристранната среща лидерите ще се изкажат пред журналистите, а след това ще се проведе закрита дискусия. След края на тази среща ще бъде прието съвместно заявление, а след това лидерите ще изкажат своите оценки за състоялите се разговори пред представителите на медиите“, заяви помощникът на Путин. \r\nСтраните ще отделят голямо внимание на ситуацията в Идлиб и проблемите около очакваните провокации с инсценировка на използване на химическо оръжие от Дамаск. „Очаква се, че лидерите ще отделят голямо внимание на зоната на деескалация в Идлиб, където са съсредоточени остатъците от терористите от „Ислямска държава“ и особено „Джебхат ан Нусра“. В последно време терористите там се активизираха и провеждат много обстрели, използвайки самоделни дронове, включително и срещу руската база“, обясни Ушаков. \r\n„Освен това ще бъде обсъдена подготовката на различни провокации с инсцениране на използване на химическо оръжие от Дамаск“, добави той. \r\nПредставителят на Кремъл подчерта, че „позициите на Русия, Турция и Иран по Сирия съвпадат в много неща и това позволява на трите страни да си сътрудничат достатъчно ефективно, включително и в рамките на астанинския процес“. „Но, естествено, във всяка позиции има нюанси, които и ще бъдат тема на разговорите“, резюмира Ушаков. \r\nПревод и редакция:", "date": "2018.09.05", "title": "ТАСС: Путин ще проведе отделни преговори с Ердоган, Роухани и Хаменей в Техеран"}
{"url": "http://www.focus-news.net/news/2018/09/05/2563816/varna-baseynat-v-sporten-kompleks-petko-sirakov-vav-valchi-dol-otvarya-vrati-za-posetiteli.html", "text": "От утре – 6 септември, жителите и гостите на град Вълчи дол ще могат да се възползват от още една възможност за отдих и спорт – басейнът в спортен комплекс „Петко Сираков” отваря врати за посетители и ще работи всеки ден от 10.00 часа. Това съобщиха за  Радио „Фокус“ – Варна  от Община Вълчи дол. Цената за използване на съоръжението от възрастни е 10 лева, за деца от 6 до 12 години – 5 лева, а за деца под 6 години – безплатно. \r\nРеконструираният басейн и Комплексът за спорт и отдих, създаден във Вълчи дол по Проект „Красива България”, бе официално открит за празника на града. Проектът на Община Вълчи дол „Ремонт на сграда съблекалня и реновация на открит басейн за обществено ползване и пространството около него в УПИ I, кв. 85 по плана на град Вълчи дол“, финансиран по „Красива България”, е на стойност 359 039 лв. На 15 юни кметът на Общината Георги Тронков откри строителната площадка, а на 30 август бе открит реконструираният басейн, както и обновеният и модернизиран парк, в който се създаде Комплекс за спорт и отдих. Новосъздадения комплекс е разположен в имотa на градския стадион „Петко Сираков“ във Вълчи дол. На мястото на занемарената спортна база,  създадена през 1969 година, сега жителите на общината, както и жители на съседните общини, ще се наслаждават на красотата и уюта в новоизградения комплекс, който е с реновиран външен басейн, обграден с красиви шезлонги и шарени чадъри, външен бар с дървени маси и барбекю. Обновена е и сградата на съблекалнята, изградена е нова алейна мрежа от подходяща трайна настилка с парково осветление. Изградено е и игрището за плажен волейбол. \r\nМарияна ВАЛЕНТИНОВА", "date": "2018.09.05", "title": "Варна: Басейнът в спортен комплекс „Петко Сираков” във Вълчи дол отваря врати за посетители"}
{"url": "http://www.focus-news.net/news/2018/09/05/2563780/aleksandar-vuchich-vizhdam-che-albantsite-ne-iskat-da-govoryat-po-vazhnite-vaprosi.html", "text": "Президентът на Сърбия Александър Вучич заяви в сряда, че представителите на Прищина не искат да обсъждат нито един въпрос от жизнена важност, предава  белградското радио „Б92“ . \r\n„Виждам, че албанските представители от Косово и Метохия не искат да говорят нито за Общността на сръбските общини (ОСО), нито за Севера, нито за Газивода“, заяви Вучич. \r\n„Изглежда те не искат да говорят по нито един от важните въпроси“, посочи сръбският президент, когато журналист го помоли да коментира последните коментари на косовския държавен глава Хашим Тачи и премиера Рамуш Харадинай, които говориха за това „кое не е тема на преговорите“ в диалога Белград – Прищина. \r\n„Сърбия няма време за губене и иска да обсъжда всички въпроси, които са важни за сърбите и албанците“, подчерта Вучич и посочи, че е време Белград и Прищина да поемат отговорност: \r\n„Време е да решим съдбата си, преди някой друг отвън да го направи“, предупреди държавният глава. По неговите думи, „политиците не са избрани, за да се подмазват на избирателите“, а, за да „разрешават най-големите проблеми на гражданите“. \r\nИзказването на Вучич идва два дни преди преговорите в Брюксел с Тачи и са във връзка с обявленията от представителите на Прищина, че няма да обсъждат въпроси, важни за нормализацията на отношенията и постигането на историческо споразумение между сърбите и албанците, коментира „Б92“. \r\nВместо това, продължава медията, те искат да говорят за „модалностите за постигането на окончателно, правно обвързващо споразумение“ – без да обясняват какво всъщност означава „модалностите за постигането“. \r\nПревод и редакция:", "date": "2018.09.05", "title": "Александър Вучич: Виждам, че албанците не искат да говорят по важните въпроси"}
{"url": "http://www.focus-news.net/news/2018/09/05/2563791/premierat-boyko-borisov-vazstanovena-e-istoricheskata-spravedlivost-za-balgarite-koito-sa-spasili-nad-100-hil-evrei.html", "text": "Възстановена е историческата справедливост за българите, които са спасили над 100 хил. евреи. Това каза премиерът Бойко Борисов по време на откриването на паметник - символ на повдига на българите за спасяването на евреите в Тел Авив, предаде репортер на  Агенция „Фокус“ . По думите му благодарение на българите, хиляди евреи са получили възможност да избягат. „Една историческа справедливост беше възстановена“, каза Борисов. По думите му всички, които са направили, така че над 100 хил. евреи в момента да ги има, трябва да получат заслуженото си. Борисов отчете, че те го получават. „Благодаря ви, че сте тук\", каза още министър-председателят на събралите се сънародници.  \r\nПремиерът обърна внимание, че на събитието присъстват премиерът на Израел Бенямин Нетаняху, кметът на Тел Авив. Борисов коментира, че с израелския си колега са се обединили заедно да проверят архивите, защото може да се окаже, че още хиляди евреи са спасени от българската държава. \r\nБиляна ИВАНОВА", "date": "2018.09.05", "title": "Премиерът Бойко Борисов: Възстановена е историческата справедливост за българите, които са спасили над 100 хил. евреи"}
{"url": "http://www.focus-news.net/news/2018/09/05/2563814/troyno-ubiystvo-v-samokov-obzor.html", "text": "В сряда около 13.45 часа в полицията постъпва сигнал за простреляни жена и дете в Самоков. На адреса незабавно се изпращат  служители на РУ - Самоков и Спешна помощ, които установяват три лица.  Намерена е мъртва 33-годишната жена, освен нея на място е загинало и 15-годишно момче, а в болницата малко по-късно губи живота си и настаненото 12-годишно дете. В хода на предприетите издирвателни действия след тежкия криминален инцидент в Самоков, се установява  самоличността на извършителя - мъж на 52 години. В рамките на предприетите съвместни действия на служители на ГД \"Национална полиция\", ОДМВР-София, СДВР и РУ-Самоков, мъжът е локализиран в местността Щъркелово гнездо и скоро след това открит самопрострелял се.  \r\nНа брифинг директорът на ОДМВР – София комисар Николай Спасов уточни, че мотивът е битов семеен скандал и че има множество свидетели, които се разпитват. Комисар Спасов обясни, че извършителят на тройното убийство  е притежавал законно оръжие и най-вероятно е бивш пожарникар, като се знае до момента за него, че работи в градския транспорт в София. В отговор на въпрос дали има опасност от размирици, заради струпване на роми в махалата, началникът на РУ – Самоков гл. инсп. Васил Попов обясни, че нещата са под контрол и не бива да има никакви притеснения за ескалиране на социално напрежение. \r\nДеница КИТАНОВА", "date": "2018.09.05", "title": "Тройно убийство в Самоков (ОБЗОР)"}
{"url": "http://www.focus-news.net/news/2018/09/05/2563817/smolyan-obshtinskiyat-savet-shte-provede-redovnoto-si-zasedanie-na-11-septemvri.html", "text": "Общински съвет – Смолян ще проведе редовното си заседание на 11 септември, от 10.00 часа, съобщиха от пресцентъра на  Община Смолян . В дневния ред са включени 32 докладни записки и един отговор на питане на общински съветници.  Сред тях са предложение за удостояване на свещеник Димитър Михайлов Михайлов със званието „Почетен гражданин на Смолян” по повод неговата 70-годишнина, предложение за отличаване на Явор Севдалинов Говедаров със „ Значка на Смолян“ по повод неговата 70-годишнина. \r\nНа вниманието на общинските съветници ще бъде предложено приемане на окончателен план и отчет за изпълнението на бюджета и средствата от европейския съюз и отчет за състоянието на общинския дълг към 31 декември 2017 година на Община Смолян. и одобряване на промени в актуализираната средносрочна бюджетна прогноза на Община Смолян за периода 2019 – 2021 г., на постъпленията от местни приходи и на разходите за местна дейност. \r\nНа заседанието на Общински съвет – Смолян ще бъдат утвърдени паралелки и групи с брой на учениците и децата под определения минимум за учебната 2018/2019 година, предвиждат се приемане на Общинска програма за закрила на детето 2018-2020 г. и други важни за жителите на Общината теми.", "date": "2018.09.05", "title": "Смолян: Общинският съвет ще проведе редовното си заседание на 11 септември"}
{"url": "http://www.focus-news.net/news/2018/09/05/2563820/pazardzhik-prodalzhava-da-se-rushi-bivshiyat-voenen-sanatorium-v-belovo.html", "text": "Продължава да се руши бившият Военен санаториум в Белово, предаде репортер на  Радио „Фокус“ – Пазарджик . Съдебната сага около сградата приключи с връщане на собствеността на санаториума изцяло на Община Белово. Тя продължи около 4 години като първоначално собствеността бе присъдена на наследниците на ген. Рачо Петров.  Делото беше върнато от Апелативния съд в Пловдив за ново разглеждане в Окръжния съд в Пазарджик. Присъдена беше само ½ от имота на Общината. Това решение беше потвърдено и от Апелативния съд в Пловдив. След обжалване от страна на Общината на решението във Върховния административен съд, той върна целия имот на Общината, както земя, така и сгради. За да бъдат възстановени сградите и парка около тях трябва да приключи новото актуване на имота. След това Община Белово планира този имот да се използва за социални дейности. За целта са необходими средства, за да  бъде изграден социален дом за възрастни хора. \r\nВаня НИКОЛОВА", "date": "2018.09.05", "title": "Пазарджик: Продължава да се руши бившият Военен санаториум в Белово"}
{"url": "http://www.focus-news.net/news/2018/09/05/2563821/sport-sesil-karatancheva-se-klasira-za-vtoriya-krag-na-turnira-v-chikago.html", "text": "Българската тенисистка Сесил Каратанчева се класира за осминафиналите на турнира на твърди кортове от сериите 125К на Женската тенис асоциация в Чикаго с награден фонд 125 хиляди долара. В среща от първия кръг на основната схема тя победи с 2:1 сета (в отделните части 3:6, 6:0, 6:3) рускинята Виктория Кудерметова. Българката, която е 197-а в световната ранглиста, премина квалификации, за да стигне до същинската част на турнира. В следващия кръг Каратанчева ще играе срещу победителката от мача между Петра Мартич и Джейми Льоб.", "date": "2018.09.05", "title": "Спорт: Сесил Каратанчева се класира за втория кръг на турнира в Чикаго"}
{"url": "http://www.focus-news.net/news/2018/09/05/2563823/kyustendil-izlozhbi-s-knigi-za-saedinenieto-predstavyat-dve-chitalishta-v-obshtina-dupnitsa.html", "text": "Изложби с книги за Съединението се представят от две читалище в Община Дупница. Това съобщиха за  Радио „Фокус” – Кюстендил  от отдел „Култура” към Община Дупница. Изложбите са подредени в читалище „Светлина” – село Бистрица и „Христо Ботев” – Дупница. Те представят различни книги от библиотечните фондове на читалищата, свързани със Съединението на Княжество България и Източна Румелия. Изложбите са част от културната програма, посветена на бележитата дата. Тържествено събитието ще бъде отбелязано на 6 септември от 10.30 часа на площад „Свобода” в град Дупница. Предвидени са поднасяне на венци и цветя на паметната плоча на Опълченците, както и фолклорен танцов флашмоб с участието на фолклорни танцови състави от Община Дупница. В село Бистрица ще бъдат поднесени венци и цветя пред паметника на загиналите във войните жители на населеното място. \r\nВенцеслав ИЛЧЕВ", "date": "2018.09.05", "title": "Кюстендил: Изложби с книги за Съединението представят две читалища в община Дупница"}
{"url": "http://www.focus-news.net/news/2018/09/05/2563818/balgariya-i-indiya-vazstanoviha-politicheskite-ikonomicheskite-i-priyatelskite-si-vzaimootnosheniya-sled-15-godishen-zastoy-obzor.html", "text": "По покана на българския държавен глава, президентът на Република Индия е на държавно посещение у нас, което ще продължи до 6 септември. Това е първото посещение на индийски президент в България за изминалите 15 години, с което се възстановява политическият диалог на най-високо равнище между България и Индия. В присъствието на двамата президенти в Гербовата зала на „Дондуков“ 2 бяха подписани двустранни документи - Програма за сътрудничество в областта на науката и технологиите за периода 2018-2021 г., Меморандум за сътрудничество в областта на туризма и Меморандум за разбирателство между Индийския съвет за културни отношения и СУ „Св. Климент Охридски“ за гост-преподавател по хинди. Според българския президент Румен Радев  възстановяване на отношенията е изключително важно за развитие на сътрудничество между двете държави.   \r\nФокус в срещата бяха обсъждане на перспективите в области като търговия, икономика, инвестиции, туризъм и културен обмен. След двустранно подписване на договорите Румен Радев изтъкна, че Република Индия винаги е била приятелски настроена към България, а също така е страна, която се е оформила като глобален фактор в световната икономика. Държавният глава каза, че Индия е страна със сериозна тежест в международните отношения, и това най-вече е така, заради конструктивната външна политика, която води в дух на диалог, мир, добросъседство и борба с глобалния тероризъм. При срещата на двамата президенти стана ясно още, че по-късно през деня ще представят значителен бизнес форум от 300 компании, като се очаква подписване на важни договори, браншови и регионални споразумения. По думите му тези споразумения са значителни, защото те са в областта на науката и технологиите, образованието, туризма, които допринасят за интензифициране на контактите между нашите двата народа. Радев каза също, че двамата президенти обсъждат откриване на директна авиолиния, която да свързва двете страни. Според  президента на Република Индия Рам Натх Ковинд взаимоотношенията между двете страни се коренят далеч назад в историята. По думите му върху тази солидна основа трябва да се изгради едно съвременно партньорство, основано на споделени демократични ценности и ангажимент към глобалния мир и сигурност. Той също е съгласен с президента Радев, че трябва значително да се подобрят икономическите партньорства между двете страни. При срещата на двамата държавни глави стана ясно, че индийските компании  искат да дадат своя принос за българския пазар. По думите му  страната ни може да бъде ключов партньор на Индия в сектора на отбраната, както и в областта на технологиите, логистиката, инфраструктурата. Ковинд изтъкна, че с удоволствие е подписал меморандумите за насърчаване на икономическо партньорство между „Инвест Индия“ и Българската агенция за инвестиции. \r\nПосещението на президента Рам Натх Ковинд  ще продължи до 6 септември, като в програма му е включена и среща с министър-председателя Бойко Борисов. В България той е придружаван от съпругата си Савита Ковинд  и 65-членна бизнес делегация. По-късно те ще имат възможност да се запознаят с културно и историческо наследство на страната ни в Националния исторически музей. \r\nДаяна ДЮЛГЕРОВА", "date": "2018.09.05", "title": "България и Индия възстановиха политическите, икономическите и приятелските си взаимоотношения след 15-годишен застой (ОБЗОР)"}
{"url": "http://www.focus-news.net/news/2018/09/05/2563826/vik-pazardzhik-nerazgradimite-otpadatsi-kato-mokrite-karpi-sa-osnovna-prichina-za-zapushvane-na-kanalizatsiyata.html", "text": "Въпреки многократните предупреждения към гражданите да не изхвърлят мокри кърпи в канализацията, този проблем не се решава, а се задълбочава, каза за  Радио „Фокус“ – Пазарджик  Атанас Узунов, управител на ВиК-Пазарджик. Той обясни, че повечето от сигналите, на които се отзовават от ВиК, са именно за запушвания на канализационни тръби, в резултат на попаднали там мокри кърпи. „Мокрите кърпи не се разграждат, събират се и запушват канализацията. Те са трудни за изваждане. Ние правим разходи за отпушването, а след това се оказва, че недобросъвестни граждани отново ги хвърлят там”, коментира Узунов. Той допълни, че тези отпадъци се превръщат в сериозен проблем, защото мокрите кърпи все повече се използват. По думите му хората трябва да бъдат по-внимателни и по-прецизни, когато използват канализационните системи, и да знаят, че неразградимите отпадъци създават проблеми, за решаването на които се изискват време и средства. \r\nВаня НИКОЛОВА", "date": "2018.09.05", "title": "ВиК-Пазарджик: Неразградимите отпадъци като мокрите кърпи са основна причина за запушване на канализацията"}
{"url": "http://www.focus-news.net/news/2018/09/05/2563827/veliko-tarnovo-politsiyata-izdirva-izvarshitelite-na-nezakonna-sech-na-250-kubicheski-metra-darva-v-zemlishteto-na-selo-kamen.html", "text": "Извършител на незаконна сеч на 250 кубически метра дърва издирват служители на Районното полицейско управление в Стражица. Това съобщиха от пресцентъра на  Областна дирекция на МВР – Велико Търново . Сигналът е подаден от старши лесничей към местното Държавно горско стопанство, а незаконната сеч е извършена в землището на село Камен, община Стражица, за периода от месец юни до началото на месец септември. В Районното управление в Стражица е образувано досъдебно производство по чл. 235, ал.1 от НК. Работата по изясняване на случая продължава.", "date": "2018.09.05", "title": "Велико Търново: Полицията издирва извършителите на незаконна сеч на 250 кубически метра дърва в землището на село Камен"}
{"url": "http://www.focus-news.net/news/2018/09/05/2563825/pametnik-simvol-na-podviga-na-balgarite-za-spasyavaneto-na-evreite-beshe-otkrit-v-tel-aviv-obzor.html", "text": "Премиерът Бойко Борисов присъства на тържествена церемония в парк „Чарлз Клор“ в Тел Авив, на която беше открит паметник- символ на подвига на българите за спасяването на евреите. По време на церемонията Борисов заяви, че е възстановена е историческата справедливост за българите, които са спасили над 100 хил. евреи. Израелският му колега Бенямин Нетаняху от своя страна обърна внимание, че българите са препречили с телата си избиването на евреите по време на Холокоста и заяви, че народът му помни своите приятели. Депортирането на българските евреи в нацистки концлагери е спряно след силната реакция на обществеността. От вероятна гибел са спасени около 50 хил. евреи. През март 1943 година обаче са депортирани  над 11 хил. евреи от Вардарска Македония, Беломорска Тракия и Пиротско. От лагерите оцеляват само около 300 души. \r\nИдеята за поставяне на паметник за спасяването на евреите се зароди през 2013 година, по повод отбелязването на 70-годишнината от спасяването на българските евреи от Холокоста. Тогава правителството отпусна 150 хил. лева, за да се отбележи годишнината и да се направят два еднакви паметника- за София и за Тел Авив. Паметникът на благодарността е открит в София през 2016 година и се намира близо до Народното събрание. 5 години след отливането на паметниците стана ясно, че вторият се е повредил заради неправилно съхранение. На 14 март кабинетът отпусна 36 хил. лева за промяна на дизайна му и нова отливка на паметника. В края на май Бойко Борисов откри паметна плоча на Димитър Пешев в Киев. Площадът, на който беше поставена плочата, носи името на Пешев по инициатива на българското посолство. Димитър Пешев остава в историята заради ключовата си роля за спасяването на евреите от Холокоста. В края на юни в родния му Кюстендил бяха отбелязани 124 години от рождението му. \r\nПо време на визитата си в Израел Бойко Борисов беше почетен гост на 18-тата годишна конференция на Международния институт по контратероризъм. Той даде България за пример за етническа толерантност. Премиерът коментира, че на Балканите има много наслоени мъки и варварства, а ако те останат в „задния двор“ бързо стават жертва на войни. Той обясни, че по темата за тероризма сме изправени пред нови и непознати предизвикателства, което изисква нови политики и приоритети в международните отношения.  Премиерът посочи, че българските служби са се доказали като едни от най-добрите в охраната по границите и контратероризма. \r\nПремиерът се срещна и с израелския си колега Бенямин Нетаняху. Преди срещата между двамата стана ясно, че България ще открие генерално почетно консулство в Йерусалим. С решение на МС от юни класът на почетния ни консул в Израел беше издигнат до генерален почетен. Консулстският му окръг вече ще обхваща не само Южен Израел, а цялата територия на страната. През последните 11 години почетен консул на България е Мони Леон Бар. Израелският премиер заяви, че страната му приветства това решение и се надява да е първа крачка за установяване и на посолство.  Бенямин Нетаняху обърна внимание, че великото дело на българите за спасяване на евреите има специално място в сърцата на израелците. Бойко Борисов заяви, че трябва да се преборим за умовете на хората и да им обясним, че мирът, толерантността и разбирателството са най-важни. Премиерът се срещна и с роднини на загиналите в атентата в Сарафово. През 2012 година в него загинаха петима израелци и един българин. Бойко Борисов изтъкна, че доверието между него и израелския му колега е от изключително значение, защото Израел играе ключова роля за развързване на сложния възел в Близкия Изток. \r\nПремиерът посещава Израел за втори път в годината, в която отбелязваме 75-ата годишнина от спасяването на българските евреи. През 2010 година Борисов отново посети Израел, като това беше първата визита на ниво министър-председател от 18 години. Премиерът беше на посещение в страната и през 2016 година. \r\nБиляна ИВАНОВА", "date": "2018.09.05", "title": "Паметник-символ на подвига на българите за спасяването на евреите беше открит в Тел Авив (ОБЗОР)"}
{"url": "http://www.focus-news.net/news/2018/09/05/2563829/the-jerusalem-post-89-ot-evreite-ne-mislyat-che-prez-5779-godina-shte-bade-postignat-mir.html", "text": "Както се разбра, президентът на САЩ Доналд Тръмп отложи за след междинните американски избори и следващите парламентарни избори в Израел „Окончателната сделка“ – мирният план за Близкия Изток и според най-новото проучване, евреите са изключително песимистични относно шансовете за постигане на мир през новата еврейска година 5779-а, която започва в неделя през нощта, пише  израелското издание The Jerusalem Post . \r\nСъгласно ежемесечния Peace Index Poll на Израелския институт за демокрация и Университета в Тел Авив, 89% от евреите виждат „шансовете през започващата скоро година да има позитивен пробив в израелските отношения с палестинците“ като много ниски. Според данните от анкетата и арабите споделят песимизма, като 71% от тях отговарят, че шансовете за мир са минимални. \r\nThe Peace Index пита израелтяните дали подкрепят решението за две държави на израело-палестинския конфликт от 1999 година насам. Подкрепата рядко е преминавала под 50%, като това се случва обикновено след края на военни действия. \r\nНо когато бъдат попитани: „Подкрепяте ли, или не, в момента подписването на мирен договор по формулата за две държави – два народа?“ – само 47% от евреите казват „да“ и 46% кават „не“. Сред израелтяните, определящи себе си като десни, едва 25% са за две държави. 70% от центристите подкрепят това решения, а 91,5% от самоопределящите се като леви са в полза на решение за две държави. \r\nПревод и редакция:", "date": "2018.09.05", "title": "The Jerusalem Post: 89% от евреите не мислят, че през 5779 година ще бъде постигнат мир"}
{"url": "http://www.focus-news.net/news/2018/09/05/2563830/minka-krasteva-tehnolog-po-vinoproizvodstvoto-v-grad-vetren-protivno-na-ochakvaniyata-dobivat-shte-e-poveche-ot-dobar-tazi-godina-vapreki-dazhdovete.html", "text": "Преди седмица от взетите проби на сорта мускат се оказа, че все още гроздето е зелено, каза за  Радио „Фокус“-Пазарджик  Минка Кръстева, технолог по винопроизводството в град Ветрен. По думите й се очаква сортовете да са готови за бране след 15 септември. „Противно на очакванията, добивът ще е повече от добър тази година, въпреки дъждовете, които се изсипаха над областта. Производителите са се погрижили добре за запазването им, като е пръскано с подходящите препарати, които са запазили доброто качество на сортовете“, посочи Кръстева. \r\nРадослава МУРДЖЕВА", "date": "2018.09.05", "title": "Минка Кръстева, технолог по винопроизводството в град Ветрен: Противно на очакванията, добивът ще е повече от добър тази година, въпреки дъждовете"}
{"url": "http://www.focus-news.net/news/2018/09/05/2563828/shumen-priklyuchva-stroitelstvoto-na-ploshtadkata-za-opasni-otpadatsi-v-grada.html", "text": "Пред завършване е строителството на площадката за Общинския център за разделно събиране и съхраняване на опасни битови отпадъци в Шумен. Това съобщиха от пресцентъра на  Община Шумен . Положена е бетоновата настилка, изграден е навес, поставена е ограда. Предстои да бъдат доставени електронните везни и съдовете, в които ще се събират и съхраняват отпадъците. Общината има ангажимент да проектира и изгради кабел за ел.захранване и уличен водопровод до площадката. Вече е сключен договор с изпълнител – „Инфра проект 2018“ ДЗЗД, Шумен и се очаква строителството да започне до края на месец септември. Срокът за изпълнение е двайсет дни от откриване на строителната площадка, по данни на Живка Атанасова, главен експерт в направление „Екология“ в Община Шумен. От дирекцията по устройство на територията към Община Шумен припомнят, че градът е един от петте в страната, в които се изграждат подобни площадки със средства от швейцарското правителство. Там ще се събират бои, лакове, опаковки от тези отпадъци, лекарства, излезли от употреба електрически уреди и електронно оборудване като компютри, хладилници, печки, лампи, излезли от употреба батерии и акумулатори. Площадката е разположена на площ от три декара и се намира на изхода на Шумен в посока към Варна на бул. „Симеон Велики“. Количеството отпадъци, които се очаква да се събират на място, са близо 45 тона годишно.", "date": "2018.09.05", "title": "Шумен: Приключва строителството на площадката за опасни отпадъци в града"}
{"url": "http://www.focus-news.net/news/2018/09/05/2563832/sport-francheska-skiavone-slaga-kray-na-karierata-si-sled-otkritoto-parvenstvo-na-sasht.html", "text": "Тенис: Франческа Скиавоне слага край на кариерата си след Откритото първенство на САЩ в сряда. Носителката на Ролан Гарос и бивша №4 в света Франческа Скиавоне анонсира официално оттеглянето си от тениса . Италианската тенисистка стори това на Откритото първенство на САЩ в сряда, след като бе част от професионалния тур цели 22 години и направи своя дебют през 1996 година.", "date": "2018.09.05", "title": "Спорт: Франческа Скиавоне слага край на кариерата си след Откритото първенство на САЩ"}
{"url": "http://www.focus-news.net/news/2018/09/05/2563822/talat-dzhaferi-ako-referendumat-propadne-reshavat-institutsiite.html", "text": "Председателят на македонския парламент Талат Джафери заяви, че е убеден в успеха на референдума за името на 30 септември и призова опозицията да се държи отговорно, предава  скопската електронна медия „24 Вести“ . \r\nНа въпрос какво ще се случи, ако не бъде постигната нужната избирателна активност на допитването, Джафери отговори, че тогава въпросът ще отиде в ръцете на институциите. \r\nПревод и редакция:", "date": "2018.09.05", "title": "Талат Джафери: Ако референдумът пропадне, решават институциите!"}
{"url": "http://www.focus-news.net/news/2018/09/05/2563834/afp-izrael-zatvarya-posolstvoto-si-v-asunsion-v-otgovor-na-paragvayskoto-reshenie-da-varne-obratno-posolstvoto-si-ot-erusalim-v-tel-aviv.html", "text": "Израел затваря посолството си в Асунсион в отговор на парагвайското решение да върне обратно посолството си от Ерусалим в Тел Авив, предава  AFP . \r\nПалестинските власти реагираха, като решиха да \"отворят\" незабавно посолството в столицата на Парагвай Асунсион, каза министърът на външните работи Рияд ал Малики, според официалната информационна агенция Wafa. \r\nНовият президент на Парагвай Марио Абдо Бенитес, който встъпи в длъжност в средата на август, реши да върне посолството \", за да допринесе за засилване на регионалните и международните дипломатически усилия, целящи постигането на широк, справедлив и продължителен мир в Близкия изток\" каза правителството. \r\n\"Израел гледа  с изключителна сериозност на  необичайното решение на Парагвай, което ще засенчи двустранните отношения\", заяви офисът на Нетаняху в социалната мрежа „Туитър“. \r\nОригиналното решение за преместване на посолството от Тел Авив в Ерусалим бе взето от предшественика на Абдо Бенитес Хорацио Картес малко след като президентът Доналд Тръмп обяви, че САЩ ще преместят своето посолство в Ерусалим. \r\nКартес дори се присъедини към Нетаняху на церемонията по откриването на новото посолство в Ерусалим през май. \r\nАбдо Бенитес вече беше избран за президент и оспори решението, като се оплака, че не са консултирали решението с него.  Юлиян Марков", "date": "2018.09.05", "title": "AFP: Израел затваря посолството си в Асунсион в отговор на парагвайското решение да върне обратно посолството си от Ерусалим в Тел Авив"}
{"url": "http://www.focus-news.net/news/2018/09/05/2563824/a1-on-makedoniya-generalniyat-sekretar-na-nato-pristigna-na-poseshtenie-v-makedoniya.html", "text": "Генералният секретар на НАТО Йенс Столтенберг пристигна в сряда вечерта на официална визита в Македония. Това е първото му посещение, откакто Скопие получи покана за започване на преговори за членство в Алианса и втора от началото на годината, предава  македонската електронна медия „А1 Он“ . \r\nГенералният секретар на Северноатлантическата организация пристигна на Международното летище в Скопие, където бе посрещнат от министъра на отбраната на Македония Радмила Шекеринска. \r\n„За първи път ни се случва в една година да ни посети два пъти генерален секретар на НАТО, а сме страна, която все още не е страна-членка на Алианса. Светът наистина цени това, което се случва в Република Македония и дава силна подкрепа за нашите две стратегически цели  - членство в ЕС и членство в НАТО“, заяви Шекеринска преди пристигането на Столтенберг. \r\nПревод и редакция:", "date": "2018.09.05", "title": "„А1 Он“ (Македония): Генералният секретар на НАТО пристигна на посещение в Македония"}
{"url": "http://www.focus-news.net/news/2018/09/05/2563795/b92-sarbiya-prishtina-otnovo-zabrani-na-marko-dzhurich-da-vleze-v-kosovo.html", "text": "В сряда следобед Прищина не е позволила на директора на сръбската правителствена Канцелария за Косово и Метохия Марко Джурич да влезе в страната, предава  белградското радио „Б92“ . \r\nМалко след 15:00 часа (16:00 българско време), Джурич е върнат на граничния пункт, независимо че неговото посещение е било „обявено по съответния ред“, съобщиха от Канцеларията. \r\nТой е заявил пред ТАНЮГ, че това е скандален акт на Прищина, който нарушава всички споразумения и елементарни принципи на свободата на движение. \r\nДжурич е казал още, че веднага след завръщането си в Белград и след консултации с президента Александър Вучич е информирал обществеността за причините за това и всички други форми на натиск и изнудване, на които сръбската страна е била подложена през този и миналите дни – „заради липсата на готовност да бъдат приети решенията на Прищина, които противоречат изцяло на сръбските интереси“. \r\nПревод и редакция:", "date": "2018.09.05", "title": "„Б92“ (Сърбия): Прищина отново забрани на Марко Джурич да влезе в Косово"}
{"url": "http://www.focus-news.net/news/2018/09/05/2563831/emsc-registrirano-e-silno-zemetresenie-s-magnitud-66-na-ostrov-hokaydo-v-yaponiya.html", "text": "Регистрирано е силно земетресение с магнитуд 6.6 на остров Хокайдо в Япония, показва справка на интернет страницата на  Европейския средиземноморски сеизмологичен център . \r\nЗеметресението е станало в 3:08 на 6 септември местно време (21:08 на 5 септември българско време)на 36 километра източно от града Читосе и на 70 километра югоизточно от Сапоро на дълбочина 30 километра. Земетресението е усетено силно на острова и е последвал вторичен трус с магнитуд 5.3  в 3:20  местно време. За сега няма информация за пострадали хора и нанесени материални щети. Не е обявена опасност от цунами.  Юлиян Марков", "date": "2018.09.05", "title": "EMSC: Регистрирано е силно земетресение с магнитуд 6.6 на остров Хокайдо в Япония"}
{"url": "http://www.focus-news.net/news/2018/09/05/2563815/oda-tv-turtsiya-rokada-na-prokurorite-angazhirani-s-obvinenieto-sreshtu-pastora-ot-sasht-endryu-bransan.html", "text": "Стана известно, че ангажираните с обвинителния акт срещу пастора от САЩ Ендрю Крейг Брънсън вече са назначени на нови длъжности, предаде телевизионният канал „Oda TV”. Арестът и съдебният процес против американския пастор станаха повод за сериозно напрежение в отношенията между Турция и САЩ. \r\nПо решение на Главната републиканска прокуратура в Измир, водещите двама прокурори вече са с нови работни места. Изготвилият обвинителния акт срещу Брънсън прокурор Беркант Каракая е изваден от състава на Прокуратурата за  разследване на тероризма и организираната престъпност и вече е в Бюрото за разследване на информационните и киберпрестъпленията. \r\nЗам.-главният републикански прокурор на Измир и завеждащ Бюрото за разследване на организираните престъпления Окан Бато вече е зам.-главен прокурор в Бюрото за разследване на домашното насилие. Окан Бато е особено популярен в Турция покрай неговата дейност за разследване на проникването на т.нар. „Терористична организация на гюленистите/Паралелна държавна структура (ФЕТО/ПДС) в  турската армия, напомня още „Oda TV”. \r\nПревод и редакция:", "date": "2018.09.05", "title": "Oda TV: Турция: Рокада на прокурорите, ангажирани с обвинението срещу пастора от САЩ Ендрю Брънсън"}
{"url": "http://www.focus-news.net/news/2018/09/05/2563833/hashim-tachi-trevozhno-e-ako-nyakoy-v-prishtina-i-belgrad-govori-za-voyna.html", "text": "Тревожно е ако някой в Прищина и Белград говори за война, заявява косовския президент Хашим Тачи, цитиран от македонското електронно издание  “МКД“ . \r\n„Не вярвам, че той (Вучич - б.ред)) има някакви симпатии към мен, но аз съм избран за президент. Ако аз и той говорим за мир, в това няма нищо лошо \", каза Тачи и добави:\" Ако някой в Прищина и Белград говори за война тогава трябва да бъдем загрижени \". \r\nТой е уверен, че нито Косово ни Сърбия няма да бъдат част от Европейския съюз, ако не постигнат окончателно споразумение за нормализиране на отношенията, и посочи, че няма определен срок за постигане на споразумение, но че има очаквания това да се случи до пролетта. \r\nСлед постигането на окончателното споразумение Тачи очаква добри отношения със Сърбия. \r\n\"Знам, че ще бъде трудно да се постигне споразумение, почти невъзможно, но аз виждам светлина в края на тунела\", каза Тачи и добави, че е наясно, че в Косово и в Сърбия има много, които са против споразумение, и че ще бъде трудно да се обсъжда. \r\nТой обаче смята, че е важно да се възползват от възможността и да се постигне споразумение, тъй като, според него, ако се пропусне този момент се рискува Косово да остане на дъното на интереса на Европейския съюз, без членство и в други международни институции.  Юлиян Марков", "date": "2018.09.05", "title": "Хашим Тачи: Тревожно е ако някой в Прищина и Белград говори за война"}
{"url": "http://www.focus-news.net/news/2018/09/05/2563819/the-washington-times-velikobritaniya-svikva-zasedanie-na-saveta-za-sigurnost-na-oon-po-sluchaya-skripal.html", "text": "Великобритания свиква заседание на Съвета за сигурност на ООН в четвъртък по случая Скрипал, пише  вестник The Washington Times . \r\nПредставителите на Обединеното кралство искат да запознаят членовете на органа с прогреса по разследването. Изданието отбелязва, че Русия ще присъства, защото е постоянен член на СС. \r\nWashington Times припомня, че в сряда от Лондон обявиха, че са внесли обвинения срещу двама предполагаеми служители на руското военно разузнаване (ГРУ) за използване на, както твърдят от Обединеното кралство, „Новичок“, с който са отровили бившия полковник от ГРУ Сергей Скрипал и неговата дъщеря Юлия в Солсбъри. \r\nОбвинителите твърдят, че двамата мъже са обвинени в опит за убийство и химическа атака с „Новичок“, а премиерът Тереза Мей заяви пред депутатите, че британското разузнаване е стигнало до заключение, че двамата мъже са именно агенти на ГРУ. \r\nПревод и редакция:", "date": "2018.09.05", "title": "The Washington Times: Великобритания свиква заседание на Съвета за сигурност на ООН по случая „Скрипал“"}
{"url": "http://www.focus-news.net/news/2018/09/05/2563835/a1-on-makedoniya-partiyata-na-ramush-hradinay-boykotira-zasedanieto-na-parlamenta-svikano-ot-opozitsiyata.html", "text": "Партията на Рамуш Храдинай \"Алианс за бъдещето на Косово\" бойкотира заседанието на парламента, свикано от опозицията, съобщава македонското електронно издание  A1 On \r\nНа свиканата от опозицията сесия се предвиждаше обсъждане на предложение за резолюция за ограничаване на преговорния мандат на президента Хашим Тачи и да се забрани обсъждането на размяна на територии. \r\nОт партията на Харадинай са отговорили,че тяхното решение е в отговор на решението на опозицията да не участва в  заседанието, на което партията на Харадинай искаше да бъде избран нов преговорен екип, като ги обвиниха, че тяхната позиция е като тази на Сръбската листа, която работи за интересите на Белград.  Юлиян Марков", "date": "2018.09.05", "title": "А1 On (Македония): Партията на Рамуш Храдинай бойкотира заседанието на парламента, свикано от опозицията"}
