{"url": "http://www.focus-news.net/news/2018/01/15/2477545/binali-yaldaram-sasht-se-darzhat-s-turtsiya-kato-kam-vrag.html", "text": "Министър-председателят на Турция Бинали Йълдъръм разкритикува наскоро обявения от САЩ план да формира гранична армия с участието на „Кюрдските сили за народна самоотбрана“(PYD) в северна Сирия. Според него така Вашингтон се отнася към Турция като към „враг“, предава Anadolu Agency.\r\nНаскоро водената от САЩ международна коалиция, бореща се срещу „Ислямска държава“ обяви, че ще установи гранични сили за сигурност от около 30 хил. души, съставени от „Сирийските демократически сили“ – подкрепяни от Вашингтон сили, контролирани най-вече от PYD. „Кюрдските сили за народна самоотбрана\" са смятани от Турция са сирийско разклонение на забранената в страната Кюрдска работническа армия (ПКК).\r\n„Страните с империалистични амбиции в региона подкрепят открито терористични групировки срещу Турция“, заяви Йълдъръм.  Той призова САЩ да осъзнаят грешката си и да се откажат от плана.  Виктор Турмаков", "date": "2018.01.15", "title": "Бинали Йълдъръм: САЩ се държат с Турция като към враг"}
{"url": "http://www.focus-news.net/news/2018/01/15/2477527/azerbaydzhanskata-darzhavna-neftena-kompaniya-sokar-proyavyava-interes-kam-investirane-v-balgarskata-gazoprenosna-mrezha-obzor.html", "text": "Азербайджанската държавна нефтена компания СОКАР проявява интерес към инвестиране в българската газопреносна мрежа. Това стана ясно след срещата на министър-председателя на България Бойко Борисов и президента на Азербайджан Илхам Алиев в азербайджанската столица Баку. Българският премиер отчете, че едва 3% от територията на България е газифицирана, а в същото време въздухът у нас е замърсен заради използване на твърди горива за отопление. „Поставяме си амбициозната цел да разширим използването на материали за отопление на населението, които не водят до замърсяване“, каза премиерът Борисов. „Очакваме през месец юни да стартира изграждането на междусистемата газова връзка Гърция-България, а през месец юли да е готово разширението с Турция. Така за страната ни ще се гарантира получаването на договорените 1 млрд. куб. м./год. природен газ за България от втората фаза на находището Шах Дениз“, каза премиерът Борисов. По думите му има възможност за изготвяне на социални пакети, които да се предоставят на населението за отопление на природен газ.\r\nПо думите на президента Алиев 93% от територията на Азербайджан е газифицирана. Страната е инвестирала успешно в газификацията на Грузия и би могла да придаде опита и добрите си практики и в България. Президентът Алиев подчерта, че Азербайджан и България са стратегически партньори в реализацията на проекта за изграждане на Южния газов коридор, който ще гарантира енергийна сигурност за Европа. \r\nПремиерът Борисов и президентът Алиев обсъдиха и важността на транспортните коридори номер 8 и 10, които ще свържат Европа и Азия. Във вторник ще бъде открита официално директната авиолиния София-Баку, която беше договорена през 2015 г., когато Алиев беше на посещение у нас. Очаква се новата транспортна връзка ще помогне за бизнеса между двете държави и ще укрепи още по-здраво икономическите, търговските и културните отношения.", "date": "2018.01.15", "title": "Азербайджанската държавна нефтена компания СОКАР проявява интерес към инвестиране в българската газопреносна мрежа (ОБЗОР)"}
{"url": "http://www.focus-news.net/news/2018/01/15/2477528/sport-inter-obyavi-che-naema-lisandro-lopes-ot-benfika.html", "text": "Защитникът на Бенфика Лисандро Лопес стана футболист на Интер. Италианският клуб наема 27-годишния играч до края на сезона със запазено право да го купи.\r\nНаемът на Лопес  е в размер на 500 хил. евро, а неговият окончателен трансфер ще струва девет млн. евро. \r\nПрез този сезон Лопес проведе четири мача в първенството на Португалия, по време на които отбеляза един автогол.    Виктор Турмаков", "date": "2018.01.15", "title": "Спорт: Интер обяви, че наема Лисандро Лопес от Бенфика"}
{"url": "http://www.focus-news.net/news/2018/01/15/2477529/futbol-lionel-mesi-podobri-legendaren-rekord-na-gerd-myuler.html", "text": "Лийонел Меси от състава на \"Барселона\" подобри рекорда на някогашния нападател на \"Байерн\" (Мюнхен), Герд Мюлер, отбелязвайки гол в срещата с \"Реал\"(Сосиедад) от 19-ти кръг на \"Ла Лига\", завършила при резултат \"72 за каталунците.\r\nС гола си Меси събира 366 гола от 401 изиграни срещи, срещу 365 гола, отбелязани от легендарния германец.", "date": "2018.01.15", "title": "Футбол: Лионел Меси подобри легендарен рекорд на Герд Мюлер"}
{"url": "http://www.focus-news.net/news/2018/01/15/2477530/aleksandar-damovski-mkd-ot-podpisvaneto-na-dogovora-za-dobrosasedstvo-balgariya-i-makedoniya-varvyat-napred-s-golemi-krachki.html", "text": "От подписването на Договора за добросъседство България и Македония вървят напред с големи крачки. Това каза в интервю за вечерния блок „Това е България“ на Радио „Фокус“ Александър Дамовски, главен редактор на електронното издание МКД, като коментар на ратификацията на междудържавния договор днес в Скопие. „Подписани са договорите, трасиран е общият ни път и сега наистина зависи от нас, зависи от властта, от министрите да започнем много, много по-конкретно да работим. Тази символика и положителните чувства ще свършат един ден и трябва да се циментира, да се асфалтира – да се изгради влаковата линия, да се направят общите фирми и компании по отношение на търговията, за да можем да изпълним всичките наши намерения за развитие на бизнеса  между двете страни. Защото всичко това досега беше занемарено, изоставено, особено инфраструктурната обвързаност между двете страни“, допълни Александър Дамовски. Той сподели мнението си, че различията в прочита на историята и събитията от миналото между Македония и България ще останат. Дамовски подчерта обаче, че докато това е така, премиерите на двете страни Бойко Борисов и Зоран Заев продължават да работят за инфраструктурата, за комуникациите, за общите фирми, за поставяне на общи въпроси пред Европа.", "date": "2018.01.15", "title": "Александър Дамовски, МКД: От подписването на Договора за добросъседство България и Македония вървят напред с големи крачки"}
{"url": "http://www.focus-news.net/news/2018/01/15/2477531/polsha-i-balgariya-imat-shodni-pozitsii-za-razvitieto-na-darzhavite-ot-zapadnite-balkani-obzor.html", "text": "Полша и България имат сходни позиции за развитието на държавите от Западните Балкани. Това стана ясно от изявления на вицепремиера и министър на външните работи Екатерина Захариева и полския ѝ колега Яцек Чапутович след срещата им. Чапутович пристигна у нас на еднодневно работно посещение в София. Във фокуса на срещата на двамата първи дипломати в София бяха приоритетите в програмата на Българското председателство на Съвета на ЕС, което започна на 1 януари 2018г. и други ключови теми от европейския дневен ред. Екатерина Захариева и Яцек Чапутович са обсъдили и въпроси от областта на регионалното сътрудничество и двустранните отношения. \r\nПо думите на Захариева Полша е важна държава за ЕС и дългогодишен приятел за България. Тя уточни, че през 2018 г. България и Полша ще отбележат 100-годишнината от двустранните си отношения. „Обсъждахме общата отбранителна политика и политика за сигурност, по която имаме много общи виждания с Полша. Обсъждахме кохезионната политика и селскостопанската и общото мнение, че това е една от най-важните политики на ЕС, която трябва да продължи и за в бъдеще и за следващата финансова рамка. Това е политика за солидарност, икономически растеж и сближаваме между страните от ЕС. Обсъждахме и нашите приоритети за страните от Западните Балкани. Радвам се, че имаме сходна позиция, да не кажа еднаква за бъдещата перспектива на страните от Западните Балкани“, допълни тя и добави, че са обсъдили и общата политика за убежища и опазването на външните граници. Тя благодари на Полша за подкрепата към България и Румъния за присъединяването към Шенген. „Обсъдихме и процедурата по чл. 7, която беше стартирана от ЕК. Влизаме в положение на ситуацията и се радваме и наблюдаваме диалога между Полша и ЕК. Набелязахме продължаващи разговори по тази тема. Много се надявам заедно да стигнем до добър изход в тази ситуация“, посочи тя. \r\nОт своя страна Яцек Чапутович заяви, че успехът на България като председател на Съвета на ЕС ще бъде успех и на Полша. По думите му тази визита показва колко важен е регионът за тях. Той подчерта, че Полша подкрепя ангажиментите на България, особено за развитието на страните от Западните Балкани. „В момента България е основната страна за нас и всички страни трябва да я подкрепят“, заяви той и добави, че е поканил Екатерина Захариева да посети Полша най-вероятно през второто полугодие.\r\nЗахариева увери, че България като председател на Съвета на ЕС ще изпълни своите задължения отговорно и добронамерено и ще направи всички усилия, за да продължи диалогът за представяне на позицията за опит за сближаване и намиране на изход от неприятната ситуация за започване на процедурата по чл. 7 от Договора за ЕС. „Може да разчитате на нашето добронамерено и безпристрастно отношение по този въпрос. Приветствам вашия план за диалог, срещи и разговори с ЕК, които споделихте с мен“, подчерта вицепремиерът.\r\nПолският ѝ колега Яцек Чапутович допълни, че с Екатерина Захариева са обсъдили хронологията и това, което чака Полша по отношение на чл. 7 от Договора за ЕС. Той обясни, че в разговора си със Захариева е декларирал готовността да изпратят полски експерти, които биха могли да обсъдят всички проблемни страни на предлаганите реформи. По думите му Полша очаква включването на Съда на ЕС, който е институцията на европейското право, отговаряща за тези въпроси. Агенция „Фокус“ припомня: На 20 декември 2017 г. ЕК започна безпрецедентна процедура срещу Полша заради опасения за върховенството на закона в страната. Според ЕК има сериозен риск от нарушаване на върховенството на закона в държавата. С чл. 7 от Договора за ЕС се цели да се гарантира, че всички държави от ЕС зачитат общите ценности, включително принципите на правовата държава. С механизма за санкциониране се дава възможност на Съвета да изземе някои права на страната, включително и правото на глас на държавата в Съвета. .\r\nЛюба АЛЕКСИЕВА", "date": "2018.01.15", "title": "Полша и България имат сходни позиции за развитието на държавите от Западните Балкани (ОБЗОР)"}
{"url": "http://www.focus-news.net/news/2018/01/15/2477532/sliven-60-detsa-uchastvaha-v-priyatelska-sreshta-po-borba-v-grada.html", "text": "60 деца от 5 клуба участваха в първото официално състезание, което се проведе в новопостроената зала на СК по борба „Станка Златева“ в Сливен. Това съобщиха от едноименния клуб.\r\nВ приятелските срещи участваха „Черноморец“ (Бургас) с треньор Стоян Банев, „Олимпиец“ (Търговище) с тр. Мустафа Черкезов, „Виктори“ (В. Търново) с тр. Николай Викторов, АСК „Борба“ (Сливен) с тр. Тодор Кънев и домакините от СК „Ст. Златева“ с треньори Станка Златева и Недка Атанасова.\r\nСъстезателите бяха разделени в 5 възрастови групи, в 10 категории. В групата се бориха всеки срещу всеки, а първенец е състезателят с най-много точки. Над 50 схватки се изиграха на двата тепиха в изключително приятна атмосфера пред многобройната публика.", "date": "2018.01.15", "title": "Сливен: 60 деца участваха в приятелска среща по борба в града"}
{"url": "http://www.focus-news.net/news/2018/01/15/2477533/xinhua-prezidentite-na-balgariya-i-cherna-gora-prizovaha-kam-zasilvaneto-na-ikonomicheskite-vrazki.html", "text": "Президентът на България Румен Радев и гостуващият му черногорски колега Филип Вуянович  призоваха към засилване на икономическите връзки между двете държави, предава  Xinhua.\r\nДвамата президенти заявиха, че не са доволни от равнището на двустранната търговия и туристическия обмен. „Могат да бъдат значително по-големи.  Затова и ще работим за по-добри транспортни, енергийни и цифрови връзки в региона“, убеден е Радев. „Извънредно важно е гражданите да пътуват по-удобно и по-често“, допълни той.  Според него благодарение на това „всички контакти, засягащи инвестициите, бизнеса, образованието и културата също ще бъдат засилени“. \r\nНа свой ред Вуянович заяви, че близките отношения между България и Черна гора могат да служат за пример в региона.  „Тази близост в отношенията трябва да се насочи и в икономическата сфера“, допълни той. \r\nСпоред данните на българското Министерство на икономиката двустранната търговия между двете държави е била едва 12,5 млн. евро през първите девет месеца на 2017 г.  Виктор Турмаков", "date": "2018.01.15", "title": "Xinhua: Президентите на България и Черна гора призоваха към засилването на икономическите връзки"}
{"url": "http://www.focus-news.net/news/2018/01/15/2477534/filip-popov-bsp-ne-podkrepyame-ratifikatsiyata-na-istanbulskata-konventsiya-zashtoto-ne-obhvashta-tova-za-koeto-partiyata-se-e-borila-otstoyavala-i-zashtitavala-prez-godinite.html", "text": "БСП не подкрепя ратификацията на Истанбулската конвенция, защото не обхваща това, за което партията се е борила, отстоявала и защитавала през годините, а именно борбата срещу насилието над жени, деца и другите беззащитни в едно общество. Това заяви в интервю за вечерния блок „Това е България“ по Радио „Фокус“ - Филип Попов, секретар на ПГ на „БСП за България“. Той допълни, че правото е създадено именно за защита на незащитените. \r\n„Друг проблем е не в правосъздаване, а в правоприлагането и в органите, които следва да прилагат законите, които Народното събрание създава. Оттук идва и усещането на беззащитните членове на нашето общество за липсата на защита от страна на държавата към тях. Има проблем и около превода – има „социален пол“ в нея, но не е дадена точна дефиниция. След като има проблем около текстовете, не виждам защо България да ратифицира тази конвенция. Защото след ратификацията протичат и определени задължения за държавата“, уточни Филип Попов. Той каза още, че има и един основен проблем, а именно, че в България в този момент има крещяща нужда от насочване на вниманието и фокусиране както на законодателната власт, така и на цялото общество, върху други, по-важни за страната ни теми. Що се отнася до различната позиция за ратификацията на Конвенцията между евродепутатите на БСП и тази на ПГ на „БСП за България“ той поясни, че групата ще приложи в парламента решението от Пленума на партията.", "date": "2018.01.15", "title": "Филип Попов, БСП: Не подкрепяме ратификацията на Истанбулската конвенция, защото не обхваща това, за което партията се е борила, отстоявала и защитавала през годините"}
{"url": "http://www.focus-news.net/news/2018/01/15/2477535/veliko-tarnovo-2-220-lv-shte-badat-vlozheni-v-remont-na-shkolata-po-izkustva-pri-parvo-balgarsko-narodno-chitalishte-elenka-i-kiril-d-avramovi-v-svishtov.html", "text": "2 220 лв. ще бъдат вложени в ремонт на Школата по изкуства при Първо българско народно читалище „Еленка и Кирил Д. Аврамови“ в Свищов. Средствата са събрани чрез продажбата на покани за тържественото честване на 155-годишнината от рождението на Алеко Константинов. Това каза за Радио „Фокус“ – Велико Търново Таня Ликова, главен експерт Отдел „Култура и културно наследство“ в Община Свищов. В рамките на събития бе представен и спектакълът „Всичко или нищо“, които гледаха стотици зрители. „Ние като организатори, при изготвянето на програмата, се стремим да обхванем всички възрастови групи и се надявам и занапред да продължим да успяваме“, каза още Таня Ликова. Показателно, по думите й, е участието на много малчугани от града в голяма част от събитията. „За успеха ни говори и факта, че в националния ученически конкурс за есе, който обявихме, се включиха 149 младежи от цялата страна“, добави тя. „Искам да поздравя всички тези деца, защото те го заслужават. Журито много се затрудни при оценяване на творбите и се наложи да увеличим наградния фонд. Бяха раздадени 18 отличия“, допълни експертът. Подобен конкурс се предвижда да бъде обявен и за 170-годишнината от рождението на Щастливеца.\r\nЛуиза ТРАНЧЕВА", "date": "2018.01.15", "title": "Велико Търново: 2 220 лв. ще бъдат вложени в ремонт на Школата по изкуства при Първо българско народно читалище „Еленка и Кирил Д. Аврамови“ в Свищов"}
{"url": "http://www.focus-news.net/news/2018/01/15/2477536/mariano-rahoy-madrid-shte-zapazi-pryakoto-upravlenie-nad-kataluniya-ako-karles-puchdemon-bade-preizbran.html", "text": "Испанското правителство отхвърли като абсурдни предложенията каталунският сепаратист Карлес Пучдемон да води региона от чужбина, където е в изгнание, ако бъде избран за нов каталунски лидер. Министър-председателят на Испания Мариано Рахой съобщи, че в такъв случай Мадрид ще запази прякото управление над областта, предава  Reuters.\r\nПучдемон избяга в самоналожено изгнание в Брюксел през октомври, след като министър-председателят Рахой го уволни от поста му лидер на Каталуния заради това, че обяви независимост на областта, след приеман за нелегален референдум.  Той ще бъде арестуван, ако се завърне на територията на Испания. \r\nСамо дни остават докато каталунският регионален парламент се събере, за да избере ново регионално правителство и сепаратистите сочат, че Пучдемон ще бъде техният кандидат отново да води региона. Те в момента проучват възможността да се установи видеовръзка между Барселона и Брюксел. \r\nРахой по време на своя реч заяви, че това предложение е невъзможно. „Абсурдно е някой да иска да бъде председател на каталунското регионално правителство, докато е в изгнание в Брюксел.  Това вече е въпрос на здрав разум“, обяви испанският министър-председател.  „Ако Пучдемон се опита да присъства на гласуването за нов регионален водач от Брюксел, испанското правителство ще оспори това в съда“, допълни той. \r\nКаталунският регионален парламент ще се събере на 17 януари, за да избере комисия, която да направлява ежедневната му дейност. Нов регионален лидер ще бъде избран най-рано на 31 януари. Виктор Турмаков", "date": "2018.01.15", "title": "Мариано Рахой: Мадрид ще запази прякото управление над Каталуния, ако Карлес Пучдемон бъде преизбран"}
{"url": "http://www.focus-news.net/news/2018/01/15/2477537/agerpres-ministar-predsedatelyat-na-rumaniya-shte-podade-ostavka.html", "text": "Министър-председателят на Румъния Михай Тудосе обяви след края на днешната среща на националния изпълнителен комитет на управляващата Социалдемократическа партия, че е загубил нейната подкрепа и ще подаде оставка, предава румънската медия   Agerpres.\r\n„Напускам с високо вдигната глава“, заяви Тудосе. Той уточни, че няма да поеме ролята на служебен премиер. \r\nНа въпрос кога точно ще подаде оставката си той отговори с: „тази нощ, може би утре“.  Виктор Турмаков", "date": "2018.01.15", "title": "Agerpres: Министър-председателят на Румъния ще подаде оставка"}
{"url": "http://www.focus-news.net/news/2018/01/15/2477538/interfaks-nyakolko-stotin-zatvornitsi-shte-poluchat-amnistiya-v-makedoniya-zaradi-prepalnenite-zatvori.html", "text": "Парламентът на Македония одобри законопроект за амнистия, приет заради препълнените затвори в страната, предава Интерфакс.\r\nСъгласно законопроекта 670 затворници, чийто престой в затвора приключва след по-малко от шест месеца, ще бъдат помилвани. Законопроектът предвижда и намаляване на лишаването на свобода с една трета на 3000 затворници, получили по-сериозни присъди.\r\nАмнистията няма да засегне затворниците, излежаващи доживотна присъда, а също така за осъдените за убийства, престъпления от сексуален характер и за престъпления срещу държавата.  Виктор Турмаков", "date": "2018.01.15", "title": "Интерфакс: Няколко стотин затворници ще получат амнистия в Македония, заради препълнените затвори"}
{"url": "http://www.focus-news.net/news/2018/01/15/2477539/sport-cherveniya-karton-na-diego-karlos-udaril-sadiya-e-otmenen.html", "text": "Професионалната футболна лига на Франция отмени червения картон на защитника на Нант Диего Карлос в мача от 20-ти кръг на първенството на страната срещу Пари Сен Жармен, получен заради това, че удари съдията Тони Шапрон.\r\nЛигата е решила, че Карлос е ударил съдията случайно и че той ще може да играе на мача от 21-ви кръг срещу Тулуза на 17 януари.  Виктор Турмаков", "date": "2018.01.15", "title": "Спорт:  Червения картон на Диего Карлос, ударил съдия, е отменен"}
{"url": "http://www.focus-news.net/news/2018/01/15/2477540/emsc-zemetresenie-s-magnitud-43-e-registrirano-kray-atina.html", "text": "Земетресение с магнитуд 4,3 по скалата на Рихтер е регистрирано край гръцката столица, показва справка на интернет страницата на Европейския средиземноморски сеизмологичен център (EMSC).\r\nЗеметресението е регистрирано в 22:24 часа местно време (съвпада с българското) на дълбочина от 10 км. Епицентърът е на 24 км. североизточно от Атина. \r\nНяма данни за жертви и разрушения. Виктор Турмаков", "date": "2018.01.15", "title": "EMSC: Земетресение с магнитуд 4,3 е регистрирано край Атина"}
{"url": "http://www.focus-news.net/news/2018/01/15/2477541/ria-novosti-siriyskiyat-zamestnik-ministar-na-vanshnite-raboti-zayavi-che-silite-na-sasht-ne-plashat-nikogo.html", "text": "Според заместник-министъра на външните работи на Сирия Фейсал Микдад силите, които САЩ изпращат в страната му са „фиктивни“ и не плашат никого, предава РИА Новости, позовавайки се на местни медии.\r\nПо-рано водената от САЩ международна коалиция срещу Ислямска държава заяви, че ще създаде съвместно със Сирийските демократични сили т.нар. „Сили за сигурност на границите“ в контролираните от тях територии. Крайна цел ще бъде създаването на контингент от около 30 хил. души. Освен това САЩ имат и бази в Сирия – в частност в град Ет Танфе, където се провежда обучение на отрядите на въоръжената сирийска опозиция.\r\n„Силата на САЩ в момента е фиктивна и не ни плаши. Убедени сме, че Сирия ще остане единна“, заяви Микдад пред местна телевизия. Той подчерта, че сирийската армия и нейните съюзници следят всеки, който се опитва да посегне на единството на страната. „Посланието ни достигна до получателите си и те знаят, че сирийската армия е способна да постигне своите цели“, смята заместник-министърът.  \r\nСпоред сирийския дипломат присъствието на американски и турски сили не съответства на интересите на Сирия и е нещо „враждебно и незаконно“.  Виктор Турмаков", "date": "2018.01.15", "title": "РИА Новости: Сирийският заместник-министър на външните работи заяви, че силите на САЩ не плашат никого"}
{"url": "http://www.focus-news.net/news/2018/01/15/2477062/predstoyashti-sabitiya-v-stranata-za-15-yanuari-agentsiya-fokus.html", "text": "***\r\nОт 09.30 часа държавният глава Румен Радев ще разговаря на „Дондуков“ 2 с министър-председателя на Япония Шиндзо Абе, който ще бъде на посещение у нас.\r\n***\r\nДържавният глава на Черна гора ще бъде на еднодневно официално посещение в България по покана на президента Румен Радев. От 10.15 часа на площад „Св. Александър Невски“ ще се състои церемонията по официалното посрещане на Филип Вуянович, който ще поднесе венец на Паметника на Незнайния воин. \r\nОт 10.40 часа в сградата на „Дондуков“ 2 ще се проведе среща на четири очи между двамата президенти, а от 11.05 часа ще започнат пленарните разговори между официалните делегации на България и Черна гора. В 11.55 часа Румен Радев и Филип Вуянович ще дадат съвместна пресконференция за медиите в Гербовата зала на „Дондуков“ 2.   \r\n***\r\nОт 10.00 часа в зала „Пресцентър“ в Министерството на регионалното развитие и благоустройството в присъствието на министър Николай Нанков ще бъде подписан договорът за проектиране, изграждане и въвеждане на електронна система за събиране на таксите за ползване на републиканската пътна мрежа.\r\n***\r\nОт 14.15 часа председателят на Народното събрание Цвета Караянчева ще се срещне с президента на Република Черна гора Филип Вуянович.\r\n***\r\nОт 15.45 часа, в МВнР ще има изявления за медиите на заместник министър-председателя по правосъдната реформа и министър на външните работи Екатерина Захариева и нейният полски колега Яцек Чапутович. \r\n***\r\nОт 09.00 часа IV състав на Специализираният наказателен съд ще проведе съдебно заседание по делото срещу Радослав Рачев, Любомир Евстатиев, Петър Василев, Иво Прокопиев, Симеон Дянков и Трайчо Трайков, които са обвинени в безстопанственост в особено големи размери. \r\n***\r\nОт 10.00 часа, IX състав на Специализирания наказателен съд ще проведе заседание по делото срещу Петър П., обвинен за трафик на хора. \r\n***\r\nОт 10.00 часа XV състав на Специализираният наказателен съд ще проведе ще проведе съдебно заседание по делото срещу Персин П., който е обвинен в организиране и ръководене на организирана престъпна група. \r\n***\r\nОт 11.00 часа омбудсманът Мая Манолова и фондация „Асоциация Анимус“ организират в партньорство кръгла маса на тема „Трудова експлоатация vs. Трудови права в България – законодателна рамка и предизвикателства“. Събитието ще се проведе в институцията на омбудсмана на ул. „Георг Вашингтон“ № 22.\r\n***\r\nОт 11.00 часа в Националния пресклуб на БТА ще се състои пресконференция на Сдружение „Прес Авто Клуб – България” по повод автомобилния конкурс „Автомобил на годината 2018”. \r\n***\r\nОт 12.00 до 13.00 часа общинските болници на територията на цялата страна ще прекратят работата си в знак на протест, който ще протече под мотото „Спрете унищожаването на общинското здравеопазване!“ \r\n***\r\nСтолична община организира честване по повод 155 години от рождението на Алеко Константинов. Големият български писател и общественик е роден на 13 януари (1-ви януари стар стил) 1863 година. От 13.00 часа пред Паметника на Алеко на бул. „Витоша” ще се проведе програма с участието на актьорите Светослав Пеев и Ивайло Калоянчев. Ще бъде представено специално издание на вестник, посветен на годишнината, подготвен и издаден от Националния литературен музей. На честването ще присъства доц. д-р Тодор Чобанов, заместник-кмет на Столична община. Гости на събитието ще бъдат съставителите на вестника - Атанас Капралов - директор на Националния литературен музей, Румяна Пенчева и д-р Елена Алекова. \r\n***\r\nОт 13.30 часа 13-и състав на Софийски градски съд щ заседава по делото срещу Марин П. и Георги П. за стрелбата по Януш С. (сина на Киро Японеца).\r\n***\r\nОт 13.30 часа 11-и състав на Софийски градски съд щ заседава по делото срещу Христо Петров бивш управител на „Фонд научни изследвания“,  на  когото са повдигнати обвинения за умишлена безстопанственост.\r\n***\r\nОт 14.00 часа 26-и състав на Софийски градски съд щ заседава по жалба за изменение на мярка за неотклонение, подадена от Дмитрий Абрамкин (осъден на 10 г. затвор за пране на 1 млрд. евро).\r\n***\r\nОт 14.15 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация Добрич“ АД и за утвърждаване и одобряване цени на ВиК услуги на „Водоснабдяване и канализация Добрич“ АД.\r\n***\r\nОт 10.30 часа в зала 601 в сградата на Община Асеновград ще се проведе публично обсъждане на проекта на бюджета на Община Асеновград за 2018 година.\r\n***\r\nОт 11.00 часа народният представител от ГЕРБ - Бургас и областен координатор на партията Димитър Бойчев ще се срещне с граждани в централата на партията на ул. \"Конт Андрованти\" 5.\r\n***\r\nОт 10.00 часа в Народният представител от ГЕРБ-Враца Красен Кръстев ще се срещне с жителите на Попица, Община Бяла Слатина. \r\n***\r\nОт 10.00 часа народният представител от ГЕРБ – Варна Нели Петрова ще има приемен ден \r\nза граждани в клуба на партията на ул. „Г. Бенковски” №1 . \r\n*** \r\nОт 13.00 часа в  централата на ГС на БСП на ул. „Македония” 33 ще се състои приемна на  народния представител от ПГ „БСП за България“ Иван Иванов.\r\n***\r\nОт 11.00 часа в Регионална библиотека „П. Р. Славейков“ ще бъде открита документална изложба  „В изгнание“, разказваща за живота и дейността на цар Симеон II преди завръщането му в България.\r\n***\r\nОт 17.00 часа в конферентната зала на Община Враца ще се проведе публично обсъждане на                                                  Проектобюджета на Община Враца за 2018 г.\r\n***\r\nОт 11.30 часа заместник-министърът на регионалното развитие и благоустройството Деница Николова ще присъства на официалното откриване на обновеното и модернизирано детско заведение ДГ „Елена Грънчарова“ което се реализира  по проект  „Подобряване на образователната среда в гр. Горна Оряховица”, финансиран по Оперативна програма „Региони в растеж“ 2014 – 2020 г. \r\n***\r\nОт 11.00 часа в Бизнес залата в сградата на Община град Добрич ще се проведе пресконференция по повод проекта за енергийното обновяване на многофамилни сгради в града. Символична церемония „първа копка“ ще се проведе веднага след пресконференцията до жилищната сграда с адрес „Кирил и Методий“ 8.\r\n***\r\nОт 18.00 часа по повод Деня на българското кино, 13 януари, Общинската организация на ПП ГЕРБ в Добрич организира безплатна прожекция на филма „Дамасцена“ в Киноклуб „Икар“.\r\n***\r\nОт 10.00 часа народният представител от ПП ГЕРБ Борис Кърчев ще се срещне с граждани в офиса на партията на ул. „Климент Охридски” № 1.\r\n***\r\nОт 12.00 до 13.00 часа работещи в МБАЛ \"Д-р Сергей Ростовцев” в Момчилград ще прекратят работата си за 1 час, с което ще се включат в протеста, организиран от Националното сдружение на общинските болници. \r\n***\r\nОт 10.00 часа народният  представител от ГЕРБ Десислава Костадинова ще проведе приемна за граждани в офиса на партията на ул.„Екзарх Йосиф“ № 5  А, ет. 2.\r\n***\r\nОт 09.00 часа народният представител от ГЕРБ-Плевен Владислав Николов организира приемен ден в сградата на библиотека „Христо Смирненски“.\r\n***\r\nОт 09.00 часа, в зала 2 на Окръжен съд – Пловдив, ще се проведе заседание по делото срещу Любен Ч., Иван Т. и Ерол Е., обвинени за това, че са избегнали установяването и плащането на данъчни задължения. \r\n***\r\nОт 09.30, в зала 10 на Окръжен съд – Пловдив, ще се проведе заседание по делото срещу Иван С., обвинен в това, че незаконно е присвоил чужди движими вещи. \r\n***\r\nОт 09.30 часа в зала 12 на Пловдивския районен съд ще се гледа делото срещу Борис К., обвинен в набеждаване в престъпление на три лица, знаейки, че те са невинни.\r\n***\r\nОт 13.30 часа в зала 12 на Пловдивския районен съд ще се гледа делото срещу Панайот Я., обвинен че в качеството си на длъжностно лице , акаунт мениджър в „Мобилтел“ ЕАД, е присвоил чужди движими вещи в големи размери – 214  бр. мобилни телефони .\r\n***\r\nОт 14.30 часа в зала 3 на Пловдивския районен съд ще се гледа делото срещу Васил С., обвинен в причиняване на лека телесна повреда на медицински специалист при и по повод изпълнение на службата ѝ.\r\n***\r\nОт 15.00 часа в зала 10 на Пловдивския районен съд ще се гледа делото срещу Соня М., обвинена в причиняване на имотна вреда в особено големи размери – 660 050 лв. \r\n***\r\nОт 18.00 часа във фоайето на Доходното здание ще бъде открита изложбата живопис „Зад кулисите“, в която са включени произведения на изкуството на художниците Цанко Цанев, Веселин Николов и Станчо Станев. \r\n***\r\nОт 13.30 часа народният представител от ГЕРБ - Сливен и заместник-председател на парламентарната Комисия по образование Галя Захариева ще се срещне с граждани в офиса на партията на адрес: ул. \"Цар Освободител\" № 17.\r\n***\r\nИзложбата на Сияна Струнчева „Уста Славо“ (майстор Славо) ще бъде експонирана в Изложбена зала „Петър Стайков“ на Клуба на дейците на културата – град Смолян.\r\n***\r\nОт 10.00 часа народният представител от ГЕРБ Емил Христов ще организира приемен ден за граждани.\r\n***\r\nОт 17.00 часа в заседателната зала на ОбС – Тетевен ще се ъстои церемонията по награждаване на най-добрите спортисти и треньори на Тетевен за 2017 г.\r\n***\r\nНа официална церемония в Тополовград ще бъдат връчени Почетните символи на града на министър Красимир Вълчев. Церемонията ще се проведе в Малкия салон на читалище „Св. св.  Кирил и Методий - 1894”.\r\n***\r\nОт 09.30 часа Окръжен съд – Шумен ще заседава по делото срещу машинистите Димитър Михнев и Радослав Петков, обвинени за трагедията в Хитрино.\r\n***\r\nОт 10.00 часа, в залата на РУ-Шумен, директорът на ОДМВР- Шумен ст. комисар Ялчън Расим ще даде брифинг, на който ще изнесе данни за пътни инциденти в областта. Ще говори и за мерките, които ще бъдат предприети за намаляване на пътния травматизъм.", "date": "2018.01.15", "title": "Предстоящи събития в страната за 15 януари (Агенция „Фокус“)"}
{"url": "http://www.focus-news.net/news/2018/01/15/2477063/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Предупреждавайки, че това ще е за последен път, президентът на САЩ Доналд Тръмп продължи действието на режима за отмяна на икономическите санкции спрямо Иран с още 120 дни, пише в коментарен материал на американското консервативно издание Washington Examiner.\r\nПравейки това, той заяви, че подходът му спрямо Техеран е единственият правилен.\r\nПодходът се основава на идеята за възпиране и ограничаване на злонамерените дейности на Иран по света, засилването на инспекциите за ядрената програма на Ислямската република и спирането на дейностите на Техеран за разработване на балистични ракети.\r\nВъв връзка с това, от Белия Дом заявиха, че въвеждат санкции срещу 14 физически лица и компании, включително ръководителят на иранското правосъдие.\r\nНо, докато някои се надяваха, че администрацията на Тръмп ще излезе от иранската ядрена сделка в петък, президентът изглежда е разбрал, че най-добрият начин за прокарване на американските интереси е да убеди Европейския съюз да подкрепи промени в ядреното споразумение.\r\nС предупреждението, че вече не подкрепя действащата ядрена сделка, Тръмп постигна две неща. Първото е, че иранските радикали разбраха, че добрите дни на политика на примирение по време на администрацията на Обама са свършили безвъзвратно. Второто е, че европейските правителства трябва или да седнат на масата за преговори и да подобрят сделката, или, ако САЩ се оттеглят от споразумението, да се изправят лице в лице с американските санкции срещу техните корпорации, които предпочетоха да продължат да правят бизнес в иран.\r\nТези евентуални санкции ще имат огромно политическо влияние в Берлин, Париж и Лондон, защото пазарът на САЩ е много по-изгоден за европейските компании от иранския.\r\nИ не по-малко важно, с обявените в петък санкции против различни ирански радикали, Тръмп предприе дългоочаквани мерки за привличане на вниманието към морала на политиките на иранското правителство. Това морално влияние е, може би, най-добрата възможност за Тръмп: То му позволява да играе с европейците на тяхната собствена игра, предлагайки решение за иранската ядрена сделка, което ще има последствия за иранските радикали заради издевателствата им над собствения народ.\r\nРазбира се, през следващите три месеца ще се наслушаме на оплаквания и от Европа, и от Иран. Очаквайте луда активност на лентата на Тръмп в „Туитър“ .\r\n*** Американският президент Доналд Тръмп влезе в спор с американски вестник в неделя, пише The New York Times. Държавният глава инициира спор с изданието The Wall Street Journal, обвинявайки вестника, че е цитирал грешно негови думи. В две съобщение от официалната си страница в социалната мрежа „Туитър“, Тръмп лепна табелката „фалшиви новини“ и на авторитетното издание, коментира още вестникът. В конкретния случай президентът заяви, че в статията на The Wall Street Journal думите му са цитирани като: „Аз мисля че имам много добри отношения с Ким Чен-ун.“, докато според държавния глава, той всъщност е казал „Бих имал добри отношения с Ким Чен-ун.“ Съобщението на Тръмп е направено само няколко часа след като говорителят на Белия дом Сара Сандърс обяви същото нещо, публикувайки официалното аудио от интервюто на Тръмп с репортер на авторитетното издание. По подобие на президента, Сандърс също употреби думите „фалшиви новини“, не пропуска да отбележи вестникът.\r\nОт своя страна, The Wall Street Journal публикува малко по-късно в неделя своята версия на интервюто с държавния глава. В статията се казва още, че от двата записа е трудно да се каже кой в случая е прав, но, отбелязва още изданието, The Wall Street Journal рядко бива нападан от президента, който определя като фалшиви новини най-често няколко телевизионни канала, сред които и CNN.   \r\n*** Докато президентът на САЩ Доналд Тръмп и част от американския политически елит обсъждат визия за Индо-Тихоокеанско сътрудничество, Вашингтон може да реши да направи някои жестове, за да убеди Делхи, че двете страни силно се допълват икономически, но това, което може да предложи администрацията на Тръмп са само голи думи, пише китайското правителствено издание за външна политика Global Times.\r\nПосланикът на САЩ за Индия Кенет Джъстър беше широко цитиран от медиите, когато заяви наскоро, че Индия може да стане алтернативен инвестиционен хъб за американските компании в Индо-Тихоокеанския регион, тъй като те намаляват ангажиментите си в Китай. Това отразява желанията на Вашингтон, но ще бъде трудно за реализиране на практика.\r\nПазарът, за разлика от геополитическата стратегия на Вашингтон, е решаващия фактор, определящ къде ще инвестират американските компании.\r\nПосланикът на САЩ за Индия има незначително влияние в индустриалните и търговските кръгове в страната.\r\nГоворейки реалистично, думите на Джъстър са толкова важни, колкото и предположенията на някоя от уважаваните консултанстки фирми, що се отнася до изходящите инвестиции на американските компании.\r\nСлед като реформите и отварянето започнаха през 1978 година, много корпорации от САЩ, включително известни имена като Apple и Wall-Mart, инвестираха в Китай. Основната причина за това, че Китай е жизнен пазар за американските компании, е че те получават огромни печалби от инвестициите си в Китай.\r\nИнвестициите са предизвикани от икономическа изгода, а не от стратегията на Вашингтон. Тъй като Китай се превръща във Велика сила, напрежението със САЩ може все по-често да влияе на двустранните отношения, но американските компании няма да изтеглят инвестициите си от страната, само защото Вашингтон иска.\r\n*** Водената от САЩ военна коалиция ще работи със сирийските кюрди за да създаде нова организирана сила за гранична защита, наброяваща 30 хил. души, пише вестник Hurriyet. Ход, който предизвика гнева на Турция, отбелязва изданието. \r\nКъм момента се тренират основната част от членовете на бъдещата групировка, която ще носи името „Гранични сили за защита“. \r\nПочти мигновено след като САЩ разкриха намеренията си, говорителят на турския президент Ибрахим Калин осъди американската инициатива като „неприемлива“, пише изданието. \r\n„Турция ще продължава да предприема всички нужни мерки за да защитава националните си интереси и националната си сигурност“, каза още Калин. \r\nСпоред изданието, американската подкрепа за кюрдските военното формирование Сирийски демократични сили, е оставила тъмно петно върху отношенията между двете държави, които са съюзнички в рамките на НАТО. Анкара разглежда формированието Работническа партия на Кюрдистан и определената като нейно подразделение партия „Народни отряди за защита“, която също се състои предимно от кюрди, като терористични организации. \r\n***", "date": "2018.01.15", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/01/15/2477064/tass-v-ponedelnik-zapochva-plenarnata-sesiya-na-evropeyskiya-parlament-v-strasburg.html", "text": "В понеделник започва пленарната сесия на Европейския парламент в Страсбург, предава ТАСС. По време на заседанието в понеделник ще бъде отделено и внимание на отношенията между Европейския съюз и Русия. Във вторник премиерът на Естония ще прочете доклад, засягащ извършеното от Съвета на ЕС през последните шест месеца, а в сряда българският премиер Бойко Борисов ще определи приоритетните цели пред организацията за периода на българското председателство. В сряда също така ще бъде проведен дебат относно бъдещето на Европейския съюз. Същия ден ще бъде проведена и дискусия на тема „Русия и въздействието на нейната пропаганда върху страните от ЕС“. В четвъртък една от точките от дневния ред ще бъде обсъждане на ситуацията в Иран. Четвъртък, 18 януари е и последният ден от сесията, която ще завърши с дискусия на човешките права в някои страни, сред които и Китай. : Цанко Цолов", "date": "2018.01.15", "title": "ТАСС: В понеделник започва пленарната сесия на Европейския парламент в Страсбург"}
{"url": "http://www.focus-news.net/news/2018/01/15/2477065/api-vazstanoveno-e-dvizhenieto-po-am-hemus-ot-km-32-do-km-34-v-posoka-sofiya.html", "text": "Възстановено е движението по АМ \"Хемус\" от км 32 до км 34 в посока София, съобщиха от пресцентъра на Агенция \"Пътна инфраструктура\"", "date": "2018.01.15", "title": "АПИ: Възстановено е движението по АМ \"Хемус\" от км 32 до км 34 в посока София."}
{"url": "http://www.focus-news.net/news/2018/01/15/2477066/izvestiyarusiya-samoten-voyn-v-ravninata-shansovete-na-milosh-zeman-da-specheli-vtoriya-tur-na-prezidentskite-izbori-v-cheshkata-republika.html", "text": "Една от заглавните статии на страниците на руското издание “Известия“ носи заглавието „Самотен войн в равнината“  и подзаглавие „Какви са шансовете на проруския кандидат Милош Земан да победи на втория тур от президентските избори в Чешката република.\" Статията започва с припомняне, че на 12 и 13 януари в Чешката република се проведоха избори за държавен глава, на които Земан получи най-голяма подкрепа. Според официални данни, за него са гласували 38,57 от упражнилите правото си на глас, докато главният му опонент Иржи Драхош, настроен проевропейски и антируски, има подкрепа от 26,6%. \r\nНормално е действащият държавен глава да има по-голяма подкрепа, но да разтопи сърцата на болшинството от избирателите не се отдаде на Земан, отбелязва руското издание. \r\nТрябва да се има предвид, че страната е парламентарна република и държавният глава има главно представителни функции, дори не би било грешка да се каже, че той няма почти никакви функции, пише още вестникът. Но, както доказа Земан, все пак има значение кой е президент. По време на мандата си, чешкият държавен глава успя да формира обществено мнение сред населението и медиите, насочено в подкрепа на Русия. Така че, според руското издание, спечелилият втория тур на изборите ще има силата да влияе върху развитието на държавата в следващите години. \r\nСпоред мнението на чешки народен представител, дал интервю за вестника, „изборите са от изключително значение, тъй като ще определят дали Чешката република ще поддържа отношения със всички държави в света, или ще се подчинява на Брюксел“.  \r\nСлед първия тур, всички загубили кандидати призоваха подкрепилите ги да дадат гласа си за Драхош на втория. Преди насрочения за 26 и 27 януари вот ще бъде проведен и дебат между двамата, като той ще е от голямо значение за резултата от втория тур, завършва изданието.: Цанко Цолов", "date": "2018.01.15", "title": "„Известия“(Русия): Самотен войн в равнината – шансовете на Милош Земан да спечели втория тур на президентските избори в Чешката република"}
{"url": "http://www.focus-news.net/news/2018/01/15/2477067/reuters-mahmud-abbas-izrazi-zhelanieto-si-za-shiroko-mezhdunarodno-posrednichestvo-pri-pregovorite-s-izrael.html", "text": "Президентът на Палестинската автономия Махмуд Аббас заяви, че иска широко международно посредничество при преговорите с Израел, предава Reuters. Коментарът му е направено по време на провеждащата се на 14 и 15 януари среща в Рамала, където се обсъждат бъдещите действия на Палестинската автономия след решението на американския президент Доналд Тръмп да признае Ерусалим за израелска столица.\r\n„Ние няма да приемем САЩ като посредник между нас и Израел“, заяви Аббас и добави: „Нека бъде международен комитет, съставен на международна конференция и включващ в състава си четири или пет държави“. \r\nРешението на Тръмп за Ерусалим, направено на  шести декември, предизвика остра реакция в Палестинската автономия, която иска Източен Ерусалим да бъде столица на бъдеща независима палестинска държава. : Цанко Цолов", "date": "2018.01.15", "title": "Reuters: Махмуд Аббас изрази желанието си за широко международно посредничество при преговорите с Израел"}
{"url": "http://www.focus-news.net/news/2018/01/15/2477068/balgariya-komentari-v-svetovnite-medii-agentsiya-fokus.html", "text": "България е призната за най-корумпираната страна в Европейския съюз. Тя се справя по-зле от другите Източноевропейски страни с прехода от комунистическия строй към демокрация и свободен пазар. От дребните подкупи и големите кражби от държавната хазна страдат най-вече обикновените хора. Много от тях обвиняват за това властите и са разочаровани от новата политическа система, пише в материал на руската редакция на Euronews.\r\n„В нашето правителство всички са корумпирани“, сподели случаен минувач. „То е като семейна фирма, която заработва пари там, където може“.\r\nПървото председателство в Европейския съюз дава исторически шанс на България да изкорени корупцията. Тя ще може да използва за това ресурсите на правоохранителните органи и опита на съюзниците си. Последният български цар, който беше и премиер в началото на новия век, смята, че в тази работа е необходима външна подкрепа:\r\n„ЕС разполага с възможности да ни консултира. У нас вече дойдоха, за да помогнат,  съдии инструктори от няколко страни“, заяви Симеон Сакс-Кобургготски. „Но всичко трябва да се прави по разбираем, законосъобразен и последователен начин, а не да се вдига тревога само за отделни случаи“.\r\nАнтикорупционната организация Transperancy International отбеляза малък прогрес на България в борбата с взимането на подкупи от служители на пътната полиция и бюрокрацията, но едновременно с това, посочи, че подкупите на високо ниво са се увеличили.\r\n„Трябва да се проведе адекватна реформа, да се изчисти държавната администрация и да се оздрави съдебната система“, заяви Ваня Нушева от Transparency Bulgaria. „Това са основните области , в които трябва да съсредоточим нашите усилия“.\r\nОт своя страна, ЕС е готов да окаже подкрепа на България в борбата с корупцията през следващите шест месеца, надявайки се, че председателският пост ще се отрази на отговорността и решителността на нейните ръководители.\r\n*** България излезе с послание към Великобритания по въпроса за Брекзит: Ако правителството на Обединеното кралство се надява да раздели европейските столици по време на преговорите, трябва да погледне към единството на Съюза по въпроса за санкциите срещу Русия и да помисли отново, пише в материал на авторитетната американска агенция Bloomberg.\r\nМинистърът на външните работи на България Екатерина Захариева заяви, че въведените преди четири години санкции срещу Русия, наложени заради намесата й в Украйна, показват, че 27-те преговорни партньори на Обединеното кралство могат да задържат обединения фронт и по време на втората фаза от преговорите за Брекзит.\r\nИ в двата случая, на европейските правителства се е наложило да поставят дългосрочните си политически интереси над краткосрочните икономически, добави Захариева.\r\n„Наистина е много, много важно да останем обединени“, по време на преговорите, подчерта българският дипломат, чиято страна е най-бедната в Европейския съюз и на 1 януари т.г. пое ротационното председателство на Съвета на ЕС за следващите шест месеца. „Мисля, че можем. Санкциите срещу Русия са отличен пример“.\r\nВеликобритания и ЕС се готвят за началото на втората фаза от преговорите, отнасящи се до връзките между страните след излизането на Обединеното кралство от Общността през март 2019 година, след Европейска среща на върха през декември, когато декларираха, че е направен „достатъчен прогрес“ по условията на развода, включително финансовото споразумение. Лидерите, включително германският канцлер Ангела Меркел, заявиха, че следващата фаза ще бъде по-трудна, мнение, споделяно и от Захариева.\r\n„По време на първата фаза не беше сериозно изпитание за единството ни, но втората фаза наистина ще е трудна“, подчерта тя.\r\nЗахариева добави, че транзитният период, между предвиденото излизане на Обединеното кралство през март 2019 година и влизането в сила на споразумението за бъдещите отношения между Великобритания с ЕС, трябва да продължи до края на 2020 година, на основание, че настоящият многогодишен бюджет на Съюза, в който Великобритания е един от най-големите вносители, продължава до тогава.\r\n*** Русия има сериозно влияние над политиката, бизнеса и енергийния сектор на България, независимо че страната членува в Европейския съюз и НАТО, се твърди в доклад, съставен от служители на Сенатския комитет по международните работи на САЩ, който стана първото мащабно изследване на стратегията и тактиката, използвани от Русия през последните две десетилетия, за намеси в политическите процеси в страните от Европа и САЩ, пише в преводен материал на руския военен портал „Военное обозрение“.\r\n„Русия влияе на България, използвайки доминиращата си роля в икономиката на страната, най-вече в енергийния сектор, както и с помощта на пропаганда, развиване на отношения с различни политически партии и културни мероприятия. Тя влияе силно и на Българската армия, която продължава да разчита на оборудване от съветско време“, пише в доклада.\r\n„Устойчивите исторически отношения между България и Русия правят страната уникална сред другите членки на ЕС и НАТО и изискват постоянна бдителност по отношение на ефектите от руското влияние в София“.\r\nДокументът, с обем над 200 страници, е наречен „Асиметрична атака на Путин над демокрацията в Русия и Европа: последствия за националната сигурност на САЩ“, подготвен по инициатива на сенатора от Демократическата партия Бен Кардън. Представяйки доклада, сенаторът заяви, че „докато президентът (на САЩ Доналд) Тръмп на практика бездейства, (президентът на Русия Владимир) Путин продължава да усъвършенства своя асиметричен арсенал и да търси възможности за подриване на демократическите и международните институции, създадени от Съединените американски щати и Европа през последните 70 години“.\r\nВ доклада се подчертава, че Москва влияе на България чрез мека сила и енергийната зависимост на балканската страна.\r\nБългарската социалистическа партия (БСП) продължава да поддържа добри отношения с Москва, а нейният председател Корнелия Нинова постоянно зове за отмяна на европейските санкции против Русия, се сочи в доклада. Партия „Атака“ безспирно призовава за сближаване с Русия и се обявява против членството на България в ЕС и НАТО. Нейният лидер Волен Сидеров започна предизборната си кампания през 2014 година именно в Москва, се казва още в документа.\r\nСъщо така, в текста се отбелязва, че правителството на премиера Бойко Борисов декларира пълната си пордкрепа за членството на страната в ЕС и НАТО.\r\n„Докато историята на българо-руските отношения се свързва с освобождението от османско робство, съвременните методи на влияние на Москва ще бъдат фокусирани над меката сила, енергетиката, както и политическото и културното влияние“, се подчертава в доклада.  \r\nВ документа се цитират данни от изследване на неправителствената организация GLOBSEC, съгласно които около 70% от българите имат положително мнение за Владимир Путин, което е най-високия показател по въпроса за целия Европейски съюз.\r\nВ доклада се отбелязва и че България почти напълно зависи от руския петрол и природен газ. Страната разчита на руско гориво за АЕЦ „Козлодуй“, която произвежда около 35% от електроенергията в България.\r\nВ една от най-бедните страни на Европа, чието население е застаряващо, социалните фактори играят огромна роля за успеха на руските кампании в България. С помощта на фонда „Руски свят“ ( „Руский мир“ ), правителството на Русия поддържа организации, които „партнирайки си с Руската православна църква, популяризират руския език и руската култура“. В България работят шест подобни центъра, се отбелязва в доклада.\r\nМосква е използвала президентските избори през 2016 година, за разширяване на влиянието си в българската политика. В течение на предизборната кампания, тогавашният директор на Руския институт за стратегически изследвания (РИСИ) Леонид Решетников посети България, където се срещна с Корнелия Нинова, се напомня в доклада и се споменава за наличието на предполагаем стратегически документ, който е помогнал на кандидата на БСП да спечели изборите. Но, след като е станал президент, Румен Радев не спира да декларира подкрепата си за членството на странат в ЕС и НАТО, се подчертава в доклада.\r\nКремъл продължава да се меси във вътрешните работи на България и след президентските избори. Повече от 300 български интернет страници са разпространявали проруска пропаганда преди парламентарните избори, проведени през 2017 година. „Тролове“, финансирани от Москва, също играят голяма роля за засилването на руското влияние в България.\r\nВсе пак, се подчертава в доклада, страната продължава да участва активно в мисиите на НАТО. Но остарялата военна техника, за чиято поддръжка България разчита основно на Русия, затруднява пълноценното изпълнение на задълженията на страната.\r\nПравителството на България трябва бързо да намали зависимостта си от руското въоръжение „в светлината на Закона за противодействие на противниците на САЩ чрез санкции“, пише още в документа. Този закон дава право на Вашингтон да въвежда санкции срещу страни, които си сътрудничат тясно с Русия в сферата на отбраната и енергетиката.\r\nВ доклада се съдържат повече от 30 рекомендации, които, както смята сенатор Бен Кардън, трябва да бъдат незабавно реализирани от Белия Дом.\r\nСред тях са – създаване на междуведомствен център от президента на САЩ, който да поеме върху себе си координацията на политиката и подготвянето на отговор на действията на Кремъл. Съединените американски щати, също така, са длъжни да разширят помощите, които оказват на своите съюзници в Европа и особено за тези страни, които засега са неспособни да се противопоставят самостоятелно на руската финансова, енергийна и информационна агресия. Образец за създаване на нова международна коалиция могат да станат принципите, съгласно които бе образувана Глобалната коалиция за борба с „Ислямска държава“.\r\nЕдин от най-ефективните инструменти, според авторите на изследването, е разкриване на факти за корупция в Русия.\r\n„Министерството на финансите на САЩ трябва да обнародва всички данни на спецслужбите за корумпираността и личното състояние на Путин, изнесено зад граница и да предприеме действия, заедно с нашите европейски съюзници, за отрязване на Путин и членовете на кръга на приближените му от достъп до световната финансова система“, се казва в документа.\r\n*** Посланикът на България в Македония Иван Петков ще представи в понеделник пред македонските депутатите програмата и приоритетите на българското председателство на Съвета на Европейския съюз, преди те да гласуват ратифицирането на Договора за приятелство, добросъседство и сътрудничество между Република България и Република Македония, предава скопският телевизионен канал „Телма“.\r\nВ дневния ред на пленарното заседание на македонския парламент за понеделник, се предвижда ратификация на Договора за добросъседство с България, обсъждане на предстоящите в страната реформи, както и други важни закони, между които Законът за амнистия.Агенция \"Фокус\" припомня:\r\nНа 6 ноевмри 2017 година, Министерският съвет внасе за ратификация в Народното събрание Договора за приятелство, добросъседство и сътрудничество с Република Македония, подписан на 1 август т. г. в Скопие от министър-председателите на двете държави. Това съобщиха от правителствената информационна служба. Според публикуваното тогава съобщение, ратифицирането му е израз на желанието на България да изгради добросъседски отношения на основата на европейските ценности. Договорът ще даде осезаеми резултати върху разширяване на транспортните връзки и комуникации между двете държави, участие и усвояване на средства по регионални инфраструктурни и трансгранични проекти, както и улесняване на контактите на хората от двете страни. Към днешна дата, ратификацията още не е влезнала в дневния ред на българския парламент.\r\n*** България се обяви за мирно разрешаване на кризата на Корейския полуостров. Това заяви в неделя, по време на брифинг след края на разговорите си с министър-председателя на Япония Шиндзо Абе, българският премиер Бойко Борисов, предава ТАСС.\r\n„Категорично осъждаме поведението на Северна Корея и нейната ядрена и ракетна програми. Освен това, ние сме категорични, че този проблем трябва да се разреши по мирен път“, заяви Борисов след разговора с Абе, продължил час и половина.\r\n„Говорихме за постоянно влошаващата се ситуация и необходимостта от съвместни усилия за разрешаване на този проблем“, отбеляза Абе и подчерта, че в най-близко бъдеще трябва да се намери разрешение на проблема с отвлечените японски граждани от севернокорейското разузнаване.\r\nВ неделя Абе пристигна в България за кратка визита, в рамките на своето турне в шест Балтийски и Балкански страни. В понеделник той ще проведе среща с президента на България Румен Радев.\r\n***", "date": "2018.01.15", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2018/01/15/2477069/rossiyskaya-gazetarusiya-nesluchayna-sluchaynost-repetiraha-li-sasht-nachaloto-na-yadren-konflikt-s-phenyani.html", "text": "„Неслучайна случайност“ е една от статиите на страниците на вестник “Росийская газета“. Изданието задава въпроса как така властите не са успели в продължение на почти 40 минути да опровергаят информацията, че подаденият сигнал за нападение с балистична ракета е фалшив? Според автора на статията, отговорът трябва да бъде даден от американските власти, разследващи инцидента. В официалното обяснение на губернатора на щата Дейвидж Ийдж, се казва, че съобщението е било предизвикано от случайна човешка грешка. \r\nНа фона на извършените ядрени и балистични тестове от страна на Северна Корея, възможността Хаваи да бъде обект на подобно нападение изглежда доста реална, отбелязва руското издание. Вестникът задава няколко въпроса – защо в продължение на 40 минути информацията не е опровергана? Защо не е имало опровержение от местните телевизионни канали, които дори са заявили, че информацията е потвърдена от американския флот? Нещо, което впоследствие се е оказало невярно. И последно – защо ръководството на щата е изглеждало толкова паникьосано? Твърде много въпроси и твърде малко отговори, коментира изданието. Според статията, Вашингтон се страхува на подсъзнателно ниво от нападение от страна на Пхенян. А такива случаи, като този в Хавай, могат да се окажат фатални. САЩ разполагат с три стратегически бомбардировача, които са способни да носят ядреното оръжие, разположени на остров Гуам с цел да „сдържат“ Северна Корея. Край Корейския полуостров има два американски самолетоносача, а Доналд Тръмп, който определи себе си като \"много стабилен гений\", чието ядрено копче е по-голямо от това на Ким Чен-ун, изглежда готов да отговори на всяка заплаха за САЩ. Така че какво наистина се случи в Хавай? Дали беше човешка грешка или Пентагонът изпробваше готовността на американските жители да действат при евентуална опасност? Може би случайността не е толкова случайна, пише в заключителните редове на статията. : Цанко Цолов", "date": "2018.01.15", "title": "„Российская газета“(Русия): Неслучайна случайност – репетираха ли САЩ началото на ядрен конфликт с Пхенян?"}
{"url": "http://www.focus-news.net/news/2018/01/15/2477070/reuters-frantsiya-smyata-da-vklyuchi-sporazumenieto-ot-lyo-tuke-v-pregovorite-s-velikobritaniya.html", "text": "Според френски официални лица, Франция смята да използва в преговорите си с Великобритания споразумението от Льо Туке, съобщава Reuters. \r\nСпоред данни на източници на агенцията, по време на насрочената за 18 януари среща между френския президент Еманюел Макрон и британския премиер Тереза Мей, френската страна ще постави на масата за преговори договора, известен като Споразумение от Льо Туке. Според неговите постановления, британската граница се разширява на някои територии отвъд Ламашна, където има съседни британски и френски гранични пунктове. \r\nФренският външен министър Жерар Коломб е заявил в интервю за местното издание Le parisien, че се надява по време на преговорите в четвъртък да бъде изработено \"допълнение\" към Споразумението от Льо Туке. \r\nСпоред източниците на агенцията, част от споразумението се предоговаря, като „става въпрос за десетки милиони евро“. Съгласно неофицилна информация, Париж ще поиска от Лондон да приема бежанци дори след като Великобритания напусне Европейския съюз, тъй като по мнението на президента Еманюел Макрон, Франция приема твърде голям брой мигранти, който надхвърля квотата, приета от страната.  : Цанко Цолов", "date": "2018.01.15", "title": "Reuters: Франция смята да включи споразумението от Льо Туке в преговорите с Великобритания"}
{"url": "http://www.focus-news.net/news/2018/01/15/2477071/emsc-zemetresenie-s-magnitud-ot-56-po-skalata-na-rihter-e-registrirano-kray-papua-nova-gvineya.html", "text": "Земетресение с магнитуд от 5,6 по скалата на Рихтер е регистрирано край Папуа Нова Гвинея, съобщават от Европейския средиземноморски сеизмологичен център. Епицентърът на труса се е намирал край бреговете на острова, на около 100 километра от град Маданг и 573 от столицата Порт Морсби. Към момента няма данни за щети или пострадали. Не се съобщава за опасност от цунами. : Цанко Цолов", "date": "2018.01.15", "title": "EMSC: Земетресение с магнитуд от 5,6 по скалата на Рихтер е регистрирано край Папуа Нова Гвинея"}
{"url": "http://www.focus-news.net/news/2018/01/15/2477072/novaya-gazetarusiya-spored-vatikana-svetiyat-prestol-i-moskovskiya-patriarh-sa-zapochnali-nova-era-v-otnosheniyata-si.html", "text": "Отношенията между Светия престол и Московския патриарх са влезли в нова ера, според Ватикана, пише вестник “Новая Газета“. Такова е мнението на свещеник от Папския съвет за поддържане на християнско единство. Според него, 2016 г. е била ключова в това отношения заради срещата на папа Франциск и руския патриарх Кирил. Освен това временното преместване през 2017 г. на мощите на свети Николай от Бари в Москва и Санкт Петербург, също заслужава да се отбележи. 2018 г. също обещава да е от изключително значение, тъй като на 12 февруари има насрочена среща във Виена, която да отбележи две години от разговорите между папата и руския патриарх в Хавана. Освен това, по време на тазгодишната среща ще бъдат съща така обсъдени начините с които православните и католиците могат да помогнат на своите братя в Близкия изток. : Цанко Цолов", "date": "2018.01.15", "title": "„Новая Газета“(Русия): Според Ватикана, Светият престол и Московския патриарх са започнали нова ера в отношенията си"}
{"url": "http://www.focus-news.net/news/2018/01/15/2477073/tass-sergey-lavrov-shte-provede-v-ponedelnik-mashtabna-preskonferentsiya-s-ruski-i-chuzhdestranni-reporteri.html", "text": "Руският външен министър ще проведе в понеделник, 15 януари, мащабна пресконференция с руски и чуждестранни дипломати, чиято главна тема ще бъдат действията на Русия във външнополитически план през 2017 г., предава ТАСС. Пресконференцията ще се проведе в сградата на външното ведомство в Москва, като нейното начало е в 10:00 часа местно време (09:00 часа българско). \r\nТрадиционно министърът ще отговаря на въпроси, свързани с отношенията между Русия и НАТО, САЩ и Европейския съюз. Също така най-вероятно ще бъде засегната ситуацията в Украйна, кризата в Сирия, Корейския полуостров и развитието на събитията в Близкия изток. Очаква се съща така да има въпроси свързани с киберсигурността и борбата срещу тероризма. : Цанко Цолов", "date": "2018.01.15", "title": "ТАСС: Сергей Лавров ще проведе в понеделник мащабна пресконференция с руски и чуждестранни репортери"}
{"url": "http://www.focus-news.net/news/2018/01/15/2477074/kommersantrusiya-dve-sa-bili-nay-golemite-prechki-pred-ruskiya-biznes-prez-2017-g.html", "text": "Две са били най-големите пречки пред руския едър бизнес през 2017 г., показва проучване на Руския съюз на индустриалците и предприемачите, пише вестник “Коммерсант“. \r\nСпоред анкетата, това са липсата на оборотен капитал и забавянето на плащанията от други компании. 43,3% от участвалите в анкетата големи фирми са подчертали и двата проблема като едни от най-големите, особено що се отнася до периода на месец декември 2017 г. На следващото място в класацията е спадът на търсенето на някои продукти. \r\nОт друга  страна проблемът с голямата разлика във валутния курс на рублата с други световни валути вече не представлява такава пречка, сочи още проучването. Само 8,3% от участвалите в анкетата са посочили това като проблем, докато процентът през януари 2017 г. е бил 25%. \r\nСпоред представителната извадка, 80% от големите фирми планират да увеличат още бизнеса си чрез съкращение на разходите на компанията, въпреки че изданието не посочка по-конкретните мерки, които биха довели до това. В същото време 62% смятат да разширят своите доходи чрез въвеждането на нови технологии, спестяващи енергия и ресурси. : Цанко Цолов", "date": "2018.01.15", "title": "„Коммерсант“(Русия): Две са били най-големите пречки пред руския бизнес през 2017 г."}
{"url": "http://www.focus-news.net/news/2018/01/15/2477075/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Една от заглавните статии на страниците на руското издание “Известия“ носи заглавието „Самотен войн в равнината“  и подзаглавие „Какви са шансовете на проруския кандидат Милош Земан да победи на втория тур от президентските избори в Чешката република.\" Статията започва с припомняне, че на 12 и 13 януари в Чешката република се проведоха избори за държавен глава, на които Земан получи най-голяма подкрепа. Според официални данни, за него са гласували 38,57 от упражнилите правото си на глас, докато главният му опонент Иржи Драхош, настроен проевропейски и антируски, има подкрепа от 26,6%. \r\nНормално е действащият държавен глава да има по-голяма подкрепа, но да разтопи сърцата на болшинството от избирателите не се отдаде на Земан, отбелязва руското издание. \r\nТрябва да се има предвид, че страната е парламентарна република и държавният глава има главно представителни функции, дори не би било грешка да се каже, че той няма почти никакви функции, пише още вестникът. Но, както доказа Земан, все пак има значение кой е президент. По време на мандата си, чешкият държавен глава успя да формира обществено мнение сред населението и медиите, насочено в подкрепа на Русия. Така че, според руското издание, спечелилият втория тур на изборите ще има силата да влияе върху развитието на държавата в следващите години. \r\nСпоред мнението на чешки народен представител, дал интервю за вестника, „изборите са от изключително значение, тъй като ще определят дали Чешката република ще поддържа отношения със всички държави в света, или ще се подчинява на Брюксел“.  \r\nСлед първия тур, всички загубили кандидати призоваха подкрепилите ги да дадат гласа си за Драхош на втория. Преди насрочения за 26 и 27 януари вот ще бъде проведен и дебат между двамата, като той ще е от голямо значение за резултата от втория тур, завършва изданието.\r\n*** „Неслучайна случайност“ е една от статиите на страниците на вестник “Росийская газета“. Изданието задава въпроса как така властите не са успели в продължение на почти 40 минути да опровергаят информацията, че подаденият сигнал за нападение с балистична ракета е фалшив? Според автора на статията, отговорът трябва да бъде даден от американските власти, разследващи инцидента. В официалното обяснение на губернатора на щата Дейвидж Ийдж, се казва, че съобщението е било предизвикано от случайна човешка грешка. \r\nНа фона на извършените ядрени и балистични тестове от страна на Северна Корея, възможността Хаваи да бъде обект на подобно нападение изглежда доста реална, отбелязва руското издание. Вестникът задава няколко въпроса – защо в продължение на 40 минути информацията не е опровергана? Защо не е имало опровержение от местните телевизионни канали, които дори са заявили, че информацията е потвърдена от американския флот? Нещо, което впоследствие се е оказало невярно. И последно – защо ръководството на щата е изглеждало толкова паникьосано? Твърде много въпроси и твърде малко отговори, коментира изданието. Според статията, Вашингтон се страхува на подсъзнателно ниво от нападение от страна на Пхенян. А такива случаи, като този в Хавай, могат да се окажат фатални. САЩ разполагат с три стратегически бомбардировача, които са способни да носят ядреното оръжие, разположени на остров Гуам с цел да „сдържат“ Северна Корея. Край Корейския полуостров има два американски самолетоносача, а Доналд Тръмп, който определи себе си като \"много стабилен гений\", чието ядрено копче е по-голямо от това на Ким Чен-ун, изглежда готов да отговори на всяка заплаха за САЩ. Така че какво наистина се случи в Хавай? Дали беше човешка грешка или Пентагонът изпробваше готовността на американските жители да действат при евентуална опасност? Може би случайността не е толкова случайна, пише в заключителните редове на статията. \r\n*** Отношенията между Светия престол и Московския патриарх са влезли в нова ера, според Ватикана, пише вестник “Новая Газета“. Такова е мнението на свещеник от Папския съвет за поддържане на християнско единство. Според него, 2016 г. е била ключова в това отношения заради срещата на папа Франциск и руския патриарх Кирил. Освен това временното преместване през 2017 г. на мощите на свети Николай от Бари в Москва и Санкт Петербург, също заслужава да се отбележи. 2018 г. също обещава да е от изключително значение, тъй като на 12 февруари има насрочена среща във Виена, която да отбележи две години от разговорите между папата и руския патриарх в Хавана. Освен това, по време на тазгодишната среща ще бъдат съща така обсъдени начините с които православните и католиците могат да помогнат на своите братя в Близкия изток. \r\n*** Две са били най-големите пречки пред руския едър бизнес през 2017 г., показва проучване на Руския съюз на индустриалците и предприемачите, пише вестник “Коммерсант“. \r\nСпоред анкетата, това са липсата на оборотен капитал и забавянето на плащанията от други компании. 43,3% от участвалите в анкетата големи фирми са подчертали и двата проблема като едни от най-големите, особено що се отнася до периода на месец декември 2017 г. На следващото място в класацията е спадът на търсенето на някои продукти. \r\nОт друга  страна проблемът с голямата разлика във валутния курс на рублата с други световни валути вече не представлява такава пречка, сочи още проучването. Само 8,3% от участвалите в анкетата са посочили това като проблем, докато процентът през януари 2017 г. е бил 25%. \r\nСпоред представителната извадка, 80% от големите фирми планират да увеличат още бизнеса си чрез съкращение на разходите на компанията, въпреки че изданието не посочка по-конкретните мерки, които биха довели до това. В същото време 62% смятат да разширят своите доходи чрез въвеждането на нови технологии, спестяващи енергия и ресурси. \r\n***", "date": "2018.01.15", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/01/15/2477076/fox-news-balgariya-obeshta-vazmozhnosti-za-yaponskiya-biznes-na-balkanite.html", "text": "Японският премиер Шиндзо Абе и българският министър-председател Бойко Борисов обещаха в неделя да създадат възможности за японския бизнес на Балканите, като се съгласиха съща така относно нуждата от противопоставяне на заплахите, които идват от Северна Корея. \r\nАбе заяви, че Япония желае обединена Европа, като в същото време приветства усилията на България да предложи европейска перспектива за държавите от бивша Югославия. \r\nТелевизията отбелязва, че Япония търси начини за да подсили влиянието си в Източна Европа на фона на китайското икономическо присъствие в региона. \r\nСпоред Борисов, съществува възможността японските фирми да изпълнят големи инфраструктурни проекти в България и на Западните Балкани. : Цанко Цолов", "date": "2018.01.15", "title": "FOX news: България обеща възможности за японския бизнес на Балканите"}
{"url": "http://www.focus-news.net/news/2018/01/15/2477077/ria-novosti-izraelski-patnicheski-samolet-izvarshi-avariyno-katsane-v-kanada.html", "text": "Израелски пътническия самолет „Боинг“ 747, пътуващ от Ню Йорк за Тел Авив бе принуден да извърши аварийно кацане на канадско летище, съобщава РИА Новости.  Причината за принуделното кацане е избухнал огън в корпуса на машината. След приземяването, което е извършено на писта на канадските военновъздушни сили, пътниците са прекарали 12 часа на борда на самолета, тъй като съоръжението на военните не е разполагало с възможността да настани всички пътуващи, докато температура от минус 30 градуса по целзий не е позволила на пътниците да излязат извън самолета. \r\nПричината за огромното забавяне е фактът, че екипажът се е опитал да отстрани повредата, но след като начинанието е  завършило с неуспех, пилотът е поискал да бъде изпратен резервен самолет, който е качил пътниците и продължил към Израел. \r\nПричината за неизправността в корпуса все още се изяснява. Няма данни за пострадали. : Цанко Цолов", "date": "2018.01.15", "title": "РИА Новости: Израелски пътнически самолет извърши аварийно кацане в Канада"}
{"url": "http://www.focus-news.net/news/2018/01/15/2477078/the-guardian-frantsiya-i-velikobritaniya-mozhe-da-vloshat-otnosheniyata-si-sled-brekzit-preduprezhdava-bivsh-poslanik.html", "text": "Франция и Великобритания може да влошат отношенията си след Брекзит, предупреждава бившият британски посланик в Париж Питър Рикетс, пише на първата си страница вестник Guardian. \r\nДумите на Рикетс идват няколко дни преди в четвъртък, 18 януари, да се проведе среща между премиера Тереза Мей и президента Еманюел Макрон.\r\nОфициални лица от Париж и Лондон подчертаха, че двете страни имат намерение да запазят добрите си отношения след Брекзит, най-вече в сферите на отбраната, външната политика и сигурността. Но според Рикетс, някои проблеми между двете държави вече започват да се очертават ясно. Например, през септември френският президент предложи създаване на военна сила на Европейския съюз, общ бюджет за отбрана на организацията и обща доктрина по темата. Великобритания от своя страна вижда НАТО като главен инструмент за европейска защита, а не обща армия на ЕС. Според Рикетс, Великобритания намира предложението на Макрон „неудобно“. Според бившия съветник по националната сигурност и сътрудник на британския „Форин офис“, Брекзит може и да не отслаби сътрудничеството между двете държави в сферата на отбраната, но ще създаде риск Лондон и Париж да „тръгнат в различни посоки“. : Цанко Цолов", "date": "2018.01.15", "title": "The Guardian: Франция и Великобритания може да влошат отношенията си след Брекзит, предупреждава бивш посланик"}
{"url": "http://www.focus-news.net/news/2018/01/15/2477079/pozhar-izbuhna-v-zhilishtna-sgrada-na-stolichniya-bul-madrid-trima-dushi-sa-s-obgazyavane-obzor.html", "text": "Пожар избухна на третия етаж в жилищна сграда на столичния бул. „Мадрид“, трима души са с обгазяване. Инцидентът предизвика спиране на електрозахранването и на движението на трамваите в участъка. На мястото имаше три екипа на пожарната, два на „Спешна помощ“ и полиция. Говорителят на Центъра за спешна медицинска помощ (ЦСМП) – София Катя Сунгарска уточни, че повикването към тях е било в 19.59 часа, а в 20.04 часа са били на мястото. По думите ѝ при пожара са обгазени мъж и майка с дете. Те са били откарани за преглед в „Пирогов“. Медицинските екипи са оказали помощ на всички, които са били леко обгазени от пожара. По-късно огънят бе потушен, а движението на трамваи в района - възстановено.\r\nОт УМБАЛСМ „Н.И. Пирогов“ потвърдиха за Агенция „Фокус“, че мъж и бебе под 1 годна са приети в болницата с обгазяване и ще останат под наблюдение и за консервативно лечение.\r\nЛюба АЛЕКСИЕВА", "date": "2018.01.15", "title": "Пожар избухна в жилищна сграда на столичния бул. „Мадрид“, трима души са с обгазяване (ОБЗОР)"}
{"url": "http://www.focus-news.net/news/2018/01/15/2477080/daily-express-brekzit-pod-zaplaha-protivnitsi-na-napuskaneto-na-evropeyskiya-sayuz-ot-strana-na-velikobritaniya-se-sreshtat-s-mishel-barnie.html", "text": "Заглавната статия на първа страница на британския вестник Daily Express носи заглавието “Брекзит под заплаха“. Изданието пояснява, че става въпрос за среща на част от т.нар. „тори бунтовници“ и народни представители, желаещи спирането на процеса по излизането на Великобритания от ЕС, с главния преговарящ за Брекзит от страна на Европейския съюз Мишел Барние. \r\nТака заедно с опозиционери от Лейбъристката партия, бившият министър на правосъдието и член на Консервативната партия Деймиън Грийн също ще пътува в понеделник за среща с Барние. Грийн бе главният лидер на групата консерватори, които в края на миналата година гласуваха заедно с опозицията и попречиха на премиера Тереза Мей да прокара важен закон, засягащ Брекзит. Тази група бе определена от британските медии като „тори бунтовници“. \r\nСпоред информация, с която се е сдобил британският вестник, Барние иска да чуе мнението на британските народни представители за Брекзит, като това е втора среща между Барние и британски дипломати в рамките на няколко дни, чиято главна тема е раздялата между Лондон и Европейския съюз. Миналата седмица Барние проведе разговори с някои от членовете на Партията за независимост на Великобритания - партията, която имаше главна заслуга за организирането на референдума за Брекзит.  На осми януари пък бе проведена среща между Барние и бившият лидер на формацията Найджъл Фарадж. : Цанко Цолов", "date": "2018.01.15", "title": "Daily Express: Брекзит под заплаха – противници на напускането на Европейския съюз от страна на Великобритания се срещат с Мишел Барние"}
{"url": "http://www.focus-news.net/news/2018/01/15/2477081/evening-standard-boris-dzhonsan-prizova-za-mezhdunarodno-edinstvo-nasocheno-sreshtu-severna-koreya.html", "text": "Британският външен министър Борис Джонсън призова международната общност да бъде „обединена в своя подход“ към Северна Корея, пише Evening Standard. \r\nДжонсън е направил изявлението си малко преди да отлети на двудневно посещение в Канада, което ще се проведе в понеделник и чиято главна тема е севернокорейската ядрена криза. \r\nНа преговорите освен първия дипломат на Лондон, ще присъстват също така външните министри на Канада, Япония, Южна Корея, американският държавен секретар и представители на други държави. Според Джонсън, санкциите срещу пхенянския режим дават резултат.\r\n„Незаконната ядрена програма на Северна Корея представлява заплаха за регионалната и световна стабилност“, заяви външният министър и подчерта, че „международната общност трябва да бъде обединена в своя подход“ спрямо Пхенян. Джонсън допълни, че „санкциите вече дават резултат, но ние трябва да запазим дипломатическия натиск срещу режима на Ким Чен-ун“.\r\nПризива на Джонсън става на фона на проведените преговори на високо равнище между представители на Южна и Северна Корея, както и подобни коментари, направени от други дипломати, в това число и американският вицепрезидент. : Цанко Цолов", "date": "2018.01.15", "title": "Evening Standard: Борис Джонсън призова за международно единство, насочено срещу Северна Корея"}
{"url": "http://www.focus-news.net/news/2018/01/15/2477082/istorichesko-poseshtenie-na-yaponskiya-ministar-predsedatel-shindzo-abe-v-balgariya-obzor.html", "text": "При засилени мерки за сигурност японският министър-председател Шиндзо Абе се срещна с българския премиер Бойко Борисов в сградата на Министерския съвет. Органите на реда не допускаха преминаването на граждани в района на главния вход на институцията. След близо 2-часова среща, двамата премиери направиха изявление пред медиите, с което обобщиха разговорите си. Шиндзо Абе заяви, че Япония подкрепя силно сплотена Европа и приветства усилията за интеграцията на Западните Балкани по време на европредседателството. Японският премиер изрази радостта си, че има възможност да осъществи посещението си в България и благодари за изключително топлото посрещане. Той изказа уважението си към премиера Бойко Борисов за това, че има тежката отговорност за председателството на ЕС. Абе подчерта, че България и Япония са две приятелски държави, които споделят ценности като свобода, демокрация и върховенство на закона. По думите му по време на срещата им са разговаряли за постоянно усложняващата се ситуация в сигурността в Източна Азия. Премиерът на Япония заяви, че страната му подкрепя силно сплотена Европа и приветства усилията за интеграцията на Западните Балкани, тъй като Япония се е фокусирала върху стабилността им. Шиндзо Абе изрази надежда, че със сътрудничеството между двете страни ще продължат да си сътрудничат и с целия регион. Той подчерта, че е важно да се засилят икономическите ни отношения и затова с премиера Борисов са решили стартират японски бизнес форум. Японският премиер добави, че се надява, че посещението му ще доведе до задълбочаване на връзките между България и Япония в политика, икономика, култура, спорт. По думите му са взели съвместно решение за създаване на приоритет между двете страни, който да задълбочи взаимния обмен в различни области като култура, наука и технологии. \r\nОт своя страна министър-председателят Бойко Борисов заяви, че ще страната ни ще положи цялата си воля и усърдие максимално бързо да приключат преговорите между ЕС и Япония. Той подчерта, че категорично осъжда поведението на Северна Корея с изстрелването на балистични ракети. Според него всички проблеми трябва да се решават мирно на масата на преговори. Борисов уточни, че днес с японския премиер имат традиционни и изключително близки с двата народа отношения, с изключително мощните корпорации, чиито лидери са в София. Според него с българската експертиза по темата с премиера на Япония ще положат грантови схеми за подпомогне на големи инфраструктурни проекти не само в България, но и на територията на Балканите. Борисов благодари за безвъзмездната помощ през 90-те години, която Япония е предоставяла.\r\nЛюба АЛЕКСИЕВА", "date": "2018.01.15", "title": "Историческо посещение на японския министър-председател Шиндзо Абе в България (ОБЗОР)"}
{"url": "http://www.focus-news.net/news/2018/01/15/2477083/tass-severna-i-yuzhna-koreya-zapochnaha-pregovorite-zasyagashti-severnokoreyskoto-uchastie-na-olimpiadata-v-pyonchan.html", "text": "Северна и Южна Корея започнаха преговорите, засягащи участието на спортисти от Северна Корея на олимпиадата в Пьончан, предава ТАСС. Съгласно разпространената информация, срещата се провежда в близост до град Панмиджон, разположен в демилитаризираната зона между двете държави. \r\n„В хода на преговорите предстои да бъдат обсъдени неща като броя на делегатите, техния маршрут, график и т.н.“, се казва в краткото съобщение на южнокорейското правителство, засягащо темата. \r\nВсе още не е ясно дали атлетите от Северна Корея ще участват на олимпиадата, но някои медии от Южна Корея предполагат, че северния съседна страната им ще желае да изпрати една от своите известни музикални групи „Моранбон“, известни като „севернокорейските Спайс Гърлс“.\r\nПо-рано, по време на първите официални преговори на високо равнище между Сеул и Пхенян, Северна Корея се съгласи да изпрати своя официална държавна делегация на олимпиадата в Пьончан.: Цанко Цолов", "date": "2018.01.15", "title": "ТАСС: Северна и Южна Корея започнаха преговорите, засягащи севернокорейското участие на олимпиадата в Пьончан"}
{"url": "http://www.focus-news.net/news/2018/01/15/2477084/the-times-dzheremi-korbin-zayavi-che-sasht-ne-sa-nay-vazhniyat-partnyor-na-velikobritaniya.html", "text": "Водачът на британската опозиция Джереми Корбин заяви в неделя, че САЩ не са най-важният партньор на Великобритания, пренебрегвайки по този начин твърдението на премиера Тереза Мей за „специалните отношения“ между Лондон и Вашингтон, коментира The Times. \r\nЛидерът на Лейбъристката партия също така нападна американския държавен глава Доналд Тръмп заради неговите „безкрайни обидни коментари“, насочени срещу жените, малцинствата и хората с нехристиянски религиозни вярвания. \r\nПо-рано президентът на САЩ отмени свое посещение в Лондон, но според Корбин, Тръмп „все някога“ ще посети Великобритания, тъй като официалната покана от страна на Лондон все още не е оттеглена, въпреки съпротивата на самия Корбин. : Цанко Цолов", "date": "2018.01.15", "title": "The Times: Джереми Корбин заяви, че САЩ не са най-важният партньор на Великобритания"}
{"url": "http://www.focus-news.net/news/2018/01/15/2477085/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Франция и Великобритания може да влошат отношенията си след Брекзит, предупреждава бившият британски посланик в Париж Питър Рикетс, пише на първата си страница вестник Guardian. \r\nДумите на Рикетс идват няколко дни преди в четвъртък, 18 януари, да се проведе среща между премиера Тереза Мей и президента Еманюел Макрон.\r\nОфициални лица от Париж и Лондон подчертаха, че двете страни имат намерение да запазят добрите си отношения след Брекзит, най-вече в сферите на отбраната, външната политика и сигурността. Но според Рикетс, някои проблеми между двете държави вече започват да се очертават ясно. Например, през септември френският президент предложи създаване на военна сила на Европейския съюз, общ бюджет за отбрана на организацията и обща доктрина по темата. Великобритания от своя страна вижда НАТО като главен инструмент за европейска защита, а не обща армия на ЕС. Според Рикетс, Великобритания намира предложението на Макрон „неудобно“. Според бившия съветник по националната сигурност и сътрудник на британския „Форин офис“, Брекзит може и да не отслаби сътрудничеството между двете държави в сферата на отбраната, но ще създаде риск Лондон и Париж да „тръгнат в различни посоки“. \r\n*** Заглавната статия на първа страница на британския вестник Daily Express носи заглавието “Брекзит под заплаха“. Изданието пояснява, че става въпрос за среща на част от т.нар. „тори бунтовници“ и народни представители, желаещи спирането на процеса по излизането на Великобритания от ЕС, с главния преговарящ за Брекзит от страна на Европейския съюз Мишел Барние. \r\nТака заедно с опозиционери от Лейбъристката партия, бившият министър на правосъдието и член на Консервативната партия Деймиън Грийн също ще пътува в понеделник за среща с Барние. Грийн бе главният лидер на групата консерватори, които в края на миналата година гласуваха заедно с опозицията и попречиха на премиера Тереза Мей да прокара важен закон, засягащ Брекзит. Тази група бе определена от британските медии като „тори бунтовници“. \r\nСпоред информация, с която се е сдобил британският вестник, Барние иска да чуе мнението на британските народни представители за Брекзит, като това е втора среща между Барние и британски дипломати в рамките на няколко дни, чиято главна тема е раздялата между Лондон и Европейския съюз. Миналата седмица Барние проведе разговори с някои от членовете на Партията за независимост на Великобритания - партията, която имаше главна заслуга за организирането на референдума за Брекзит.  На осми януари пък бе проведена среща между Барние и бившият лидер на формацията Найджъл Фарадж. \r\n*** Британският външен министър Борис Джонсън призова международната общност да бъде „обединена в своя подход“ към Северна Корея, пише Evening Standard. \r\nДжонсън е направил изявлението си малко преди да отлети на двудневно посещение в Канада, което ще се проведе в понеделник и чиято главна тема е севернокорейската ядрена криза. \r\nНа преговорите освен първия дипломат на Лондон, ще присъстват също така външните министри на Канада, Япония, Южна Корея, американският държавен секретар и представители на други държави. Според Джонсън, санкциите срещу пхенянския режим дават резултат.\r\n„Незаконната ядрена програма на Северна Корея представлява заплаха за регионалната и световна стабилност“, заяви външният министър и подчерта, че „международната общност трябва да бъде обединена в своя подход“ спрямо Пхенян. Джонсън допълни, че „санкциите вече дават резултат, но ние трябва да запазим дипломатическия натиск срещу режима на Ким Чен-ун“.\r\nПризива на Джонсън става на фона на проведените преговори на високо равнище между представители на Южна и Северна Корея, както и подобни коментари, направени от други дипломати, в това число и американският вицепрезидент. \r\n*** Водачът на британската опозиция Джереми Корбин заяви в неделя, че САЩ не са най-важният партньор на Великобритания, пренебрегвайки по този начин твърдението на премиера Тереза Мей за „специалните отношения“ между Лондон и Вашингтон, коментира The Times. \r\nЛидерът на Лейбъристката партия също така нападна американския държавен глава Доналд Тръмп заради неговите „безкрайни обидни коментари“, насочени срещу жените, малцинствата и хората с нехристиянски религиозни вярвания. \r\nПо-рано президентът на САЩ отмени свое посещение в Лондон, но според Корбин, Тръмп „все някога“ ще посети Великобритания, тъй като официалната покана от страна на Лондон все още не е оттеглена, въпреки съпротивата на самия Корбин. \r\n***", "date": "2018.01.15", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/01/15/2477086/abc-news-transportna-lodka-vav-florida-se-zapali-15-dushi-sa-raneni.html", "text": "Транспортна лодка с около 50 души на борда се запали в неделя край бреговете на американския щат Флорида, съобщава ABC news. Някои от пътниците са били принудени да скочат във водата, чиято температура е била около 59 градуса по Фаренхайт (15 градуса по целзий), като според лекари, това е достатъчно студено за да предизвика хипотермия. \r\nОбщо 15 души са настанени в болница, като състоянието на нито един от тях не е животозастрашаващо. Според пожарните власти, пътниците на борда за извадили късмета, че пожарът е избухнал на около 100 фута (30 метра) от брега. \r\nЛодката е принадлежа на местно казино, като целта ѝ е да превозва клиенти на казиното, разположено на борда на намиращ се в международни води кораб. Причината за пожара все още не е известна.  : Цанко Цолов", "date": "2018.01.15", "title": "ABC news: Транспортна лодка във Флорида се запали, 15 души са ранени"}
{"url": "http://www.focus-news.net/news/2018/01/15/2477087/afp-12-hil-dushi-sa-evakuirani-zaradi-opasnost-ot-izrigvane-na-vulkan-vav-filipinite.html", "text": "12 хил. души са евакуирани заради опасност от изригване на вулкан във Филипините, което според специалисти може да се случи в следващите няколко дни, съобщава AFP. \r\nВластите са издали предупреждение, според което всички хора, живеещи в радиус от седем километра около вулкана Майон, трябва да напуснат домовете си. Има също така опасност от изхвърляне на кал и токсични газове. \r\nВулканът се намира на около 330 километра от столицата Манила. При последното му изригване през 2014 г., 63 хил. души са били принудени да напуснат домовете си.  : Цанко Цолов", "date": "2018.01.15", "title": "AFP: 12 хил. души са евакуирани заради опасност от изригване на вулкан във Филипините"}
{"url": "http://www.focus-news.net/news/2018/01/15/2477088/gerb-prizova-bsp-da-poslusha-sergey-stanishev-i-da-popravi-politicheskata-si-greshka-za-istanbulskata-konventsiya-obzor.html", "text": "Ден, след като Националният съвет на БСП излезе с позиция, че няма да подкрепи Истанбулската конвенция, президентът на ПЕС Сергей Станишев определи като политическа грешка и лош знак решението на НС на БСП да не подкрепи ратификацията на Истанбулската конвенция. Според него жените в България са станали жертва на изкривен дебат. „Трудно е да не се поддадеш на популизма. Защитата на истината не е лесна задача. Затова е нужна воля“, коментира Сергей Станишев. „Поведението на БСП тактически обслужва ГЕРБ и отвлича вниманието от доста сериозни вътрешни проблеми, с които управляващите не могат да се справят. Опасявам се че това няма да бъде разбрано и от социалдемократическото семейство в Европа“, заяви лидерът на ПЕС.\r\nОт ГЕРБ призоваха БСП да послуша лидера на европейските социалисти Сергей Станишев и да поправи политическата си грешка за Истанбулската конвенция. Външният министър Екатерина Захариева обясни, че Конвенцията цели да покаже, че християнска Европа не приема за нормално жените да бъдат принуждавани да се омъжват, да бъдат осакатявани и изнасилвани. Тя опроверга твърденията, че Конвенцията е приета набързо и без дебат. Външният министър заяви, че никъде в документа няма текст, който ще принуди България да признае еднополови бракове или „трети пол“.\r\nПравосъдният министър Цецка Цачева заяви, че Истанбулската конвенция дава възможност за ратифициране със съответни резерви, такова е и одобреното законодателно предложение. По думите й всички притеснения, възражения и неясноти могат да бъдат разсеяни, ако всеки спокойно и непредубедено прочете текстовете на Конвенцията. Според нея големият финален дебат за съдържанието й трябва да се проведе в парламента, сред и от законодателите. Цецка Цачева обясни, че е завършена съгласувателната процедура по Конвенцията, като е постигнато пълно единодушие между държавните институции и неправителствения сектор. Външният министър Екатерина Захариева уточни, че няма да се наложи изменение на Конституцията. Водят се разговори Съветът на ЕС да изпрати официално становище относно притесненията за „трети пол“ и за промяна на традиционни за България и за християнската религия отношения в семейството. На финално обсъждане са два пакета от законодателни промени за засилване на противодействието спрямо насилието, основано на пол. Едните- в граждански закони, а другите в наказателно-процесуални. \r\nЕвродепутатът Ева Майдел изрази учудване, че Корнелия Нинова не иска по-добра защита за 1 милион български жени, подложени на домашно насилие. „Изключително ми е интересно как като вицепрезидент на социнтерна тя ще се срещне със своите колеги на следващото заседание и ще обясни позицията си, че като българка, представителка на втората по големина партия в България, не подкрепя по-добрата защита и превенцията на насилие над жени“, коментира тя. „Как Деница Златева ще обясни това, че БСП не подкрепя Конвенцията при положение, че в ПЕС-Жени са едни от най-големите ѝ защитници“, посочи Ева Майдел. На 17 януари в парламента ще се проведе отворен дебат за Истанбулската конвенция. Председателят Цвета Караянчева заяви, че има смисъл да се говори по темата, за да се успокоят гражданите и да се види, че популизмът понякога е много вреден.\r\nЗам.-председателят на ПГ на БСП Драгомир Стойнев посочи, че левицата предпочита да води дебат, докато от ГЕРБ слушат Брюксел и не зачитат семейните ценности на българите. Той определи изявленията на управляващите за Истанбулската конвенция като ПР акция, а ГЕРБ като чуждопоклонническа партия. Според Стойнев дебат за Конвенцията е трябвало да има преди влизането й в парламента. „Защо се бърза? Защото има натиск отвън и ГЕРБ като едни послушни хора, които изпълняват това, което им се каже, предпочетоха да внесат тази конвенция без дебат. Когато започват дебатите, те започват да си променят мнението“, коментира той. \r\nБиляна ИВАНОВА", "date": "2018.01.15", "title": "ГЕРБ призова БСП да послуша Сергей Станишев и да поправи политическата си грешка за Истанбулската конвенция (ОБЗОР)"}
{"url": "http://www.focus-news.net/news/2018/01/15/2477089/haaretz-benyamin-netanyahu-e-na-poseshtenie-v-indiya.html", "text": "Израелският премиер Бенямин Нетаняху пристигна в неделя на шестдневно посещение в Индия, чиято цел е да отбележи 25-тата годишнина от установяването на дипломатически отношения между двете държави, пише вестник Haaretz. \r\nОчаква се по време на визитата си, Нетаняху да проведе преговори относно икономически връзки с Индия, тъй като заедно с израелския премиер пътуват и около 130 представители на бизнеса. Индийският министър-председател Наренда Моди посрещна лично Нетаняху на летището, отбелязва израелското издание. : Цанко Цолов", "date": "2018.01.15", "title": "Haaretz: Бенямин Нетаняху е на посещение в Индия"}
{"url": "http://www.focus-news.net/news/2018/01/15/2477090/pregled-na-mezhdunarodnite-novini-do-6-chasa-agentsiya-fokus.html", "text": "Транспортна лодка с около 50 души на борда се запали в неделя край бреговете на американския щат Флорида. Някои от пътниците са били принудени да скочат във водата, чиято температура е била около 59 градуса по Фаренхайт (15 градуса по целзий), като според лекари, това е достатъчно студено за да предизвика хипотермия. \r\nОбщо 15 души са настанени в болница, като състоянието на нито един от тях не е животозастрашаващо. Според пожарните власти, пътниците на борда за извадили късмета, че пожарът е избухнал на около 100 фута (30 метра). \r\nЛодката е принадлежа на местно казино, като целта ѝ е да превозва клиенти на казиното, разположено на борда на намиращ се в международни води кораб. Причината за пожара все още не е известна.  \r\n*** 12 хил. души са евакуирани заради опасност от изригване на вулкан във Филипините, което според специалисти може да се случи в следващите няколко дни. \r\nВластите са издали предупреждение, според което всички хора, живеещи в радиус от седем километра около вулкана Майон, трябва да напуснат домовете си. Има също така опасност от изхвърляне на кал и токсични газове. \r\nВулканът се намира на около 330 километра от столицата Манила. При последното му изригване през 2014 г., 63 хил. души са били принудени да напуснат домовете си.  \r\n*** Северна и Южна Корея започнаха преговорите, засягащи участието на спортисти от Северна Корея на олимпиадата в Пьончан. Съгласно разпространената информация, срещата се провежда в близост до град Панмиджон, разположен в демилитаризираната зона между двете държави. \r\n„В хода на преговорите предстои да бъдат обсъдени неща като броя на делегатите, техния маршрут, график и т.н.“, се казва в краткото съобщение на южнокорейското правителство, засягащо темата. \r\nВсе още не е ясно дали атлетите от Северна Корея ще участват на олимпиадата, но някои медии от Южна Корея предполагат, че северния съседна страната им ще желае да изпрати една от своите известни музикални групи „Моранбон“, известни като „севернокорейските Спайс Гърлс“.\r\nПо-рано, по време на първите официални преговори на високо равнище между Сеул и Пхенян, Северна Корея се съгласи да изпрати своя официална държавна делегация на олимпиадата в Пьончан.\r\n*** Британският външен министър Борис Джонсън призова международната общност да бъде „обединена в своя подход“ към Северна Корея. \r\nДжонсън е направил изявлението си малко преди да отлети на двудневно посещение в Канада, което ще се проведе в понеделник и чиято главна тема е севернокорейската ядрена криза. \r\nНа преговорите освен първия дипломат на Лондон, ще присъстват също така външните министри на Канада, Япония, Южна Корея, американският държавен секретар и представители на други държави. Според Джонсън, санкциите срещу пхенянския режим дават резултат.\r\n„Незаконната ядрена програма на Северна Корея представлява заплаха за регионалната и световна стабилност“, заяви външният министър и подчерта, че „международната общност трябва да бъде обединена в своя подход“ спрямо Пхенян. Джонсън допълни, че „санкциите вече дават резултат, но ние трябва да запазим дипломатическия натиск срещу режима на Ким Чен-ун“.\r\nПризива на Джонсън става на фона на проведените преговори на високо равнище между представители на Южна и Северна Корея, както и подобни коментари, направени от други дипломати, в това число и американският вицепрезидент. \r\n*** Израелски пътническия самолет „Боинг“ 747, пътуващ от Ню Йорк за Тел Авив бе принуден да извърши аварийно кацане на канадско летище.  Причината за принуделното кацане е избухнал огън в корпуса на машината. След приземяването, което е извършено на писта на канадските военновъздушни сили, пътниците са прекарали 12 часа на борда на самолета, тъй като съоръжението на военните не е разполагало с възможността да настани всички пътуващи, докато температура от минус 30 градуса по целзий не е позволила на пътниците да излязат извън самолета. \r\nПричината за огромното забавяне е фактът, че екипажът се е опитал да отстрани повредата, но след като начинанието е  завършило с неуспех, пилотът е поискал да бъде изпратен резервен самолет, който е качил пътниците и продължил към Израел. \r\nПричината за неизправността в корпуса все още се изяснява. Няма данни за пострадали. \r\n*** Президентът на Палестинската автономия Махмуд Аббас заяви, че иска широко международно посредничество при преговорите с Израел. Коментарът му е направено по време на провеждащата се на 14 и 15 януари среща в Рамала, където се обсъждат бъдещите действия на Палестинската автономия след решението на американския президент Доналд Тръмп да признае Ерусалим за израелска столица.\r\n„Ние няма да приемем САЩ като посредник между нас и Израел“, заяви Аббас и добави: „Нека бъде международен комитет, съставен на международна конференция и включващ в състава си четири или пет държави“. \r\nРешението на Тръмп за Ерусалим, направено на  шести декември, предизвика остра реакция в Палестинската автономия, която иска Източен Ерусалим да бъде столица на бъдеща независима палестинска държава. \r\n*** Властите в Перу коригираха броя на жертвите от земетресението в страната. По-рано бе съобщено, че вследствие на труса с магнитуд от 7,3 по скалата на Рихтер, са загинали двама души. По думите на премиера на страната Мерцедес Араос, има потвърждение само за един загинал, състоянието на останалите 65 пострадали се следи. \r\nСпоред данни на Института по геофизика на Перу, земетресението е било с магнитуд от 6,8 по скалата на Рихтер. Издаденото по-рано предупреждение за опасност от цунами вече е вдигнато. \r\n*** Членове на Съюза (ХДС/ХСС) изключиха възможността за промяна на предварителното коалиционно споразумение, постигнато тази седмица с Германската социалдемократическа партия. В интервю за местна медия, Томас Строб, един от членовете на Християндемократическия съюз е заявил, че „Съюза (ХДС/ХСС) и ГСДП водеха сериозно преговори“, а не са си „играли в пясъчника“. „Това, за което се договорихме, е валидно“, бяха думите на Строб.  Мнение му подкрепиха и други негови колеги в социалните мрежи. \r\nПо-рано някои от лидерите на ГСДП обещаха да потърсят промени в предварителното споразумение заради неодобрение сред голяма част от членовете на партията.\r\n***", "date": "2018.01.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/01/15/2477091/tass-sasht-i-yaponiya-sa-se-dogovorili-da-prilozhat-maksimalen-natisk-sreshtu-severna-koreya.html", "text": "САЩ и Япония са се договорили да приложат максимален натиск срещу Северна Корея. Това е съобщено от правителството в Токио в понеделник, след среща между японски и американски представители, провела се в Сан Франциско на 13 и 14 януари, предава ТАСС. На разговорите са присъствали Хърбърт Макмастър, съветник по националната сигурност на американския президент Доналд Тръмп и председателят на Съвета за национална сигурност на Япония Шотаро Ячи. \r\n„По време на консултациите бе потвърдено намерението на двете страни да упражнят максимален натиск срещу Северна Корея, докато Пхенян не спре със своите провокативни действия, и се съгласи да започне диалог, целящ ядреното разоръжаване на Северна Корея“, се казва в разпространеното съобщение. : Цанко Цолов", "date": "2018.01.15", "title": "ТАСС: САЩ и Япония са се договорили да приложат максимален натиск срещу Северна Корея"}
{"url": "http://www.focus-news.net/news/2018/01/15/2477092/fox-news-sluzhitelyat-koyto-e-podal-falshiviya-signal-za-trevoga-v-havaite-shte-bade-prenaznachen.html", "text": "Служителят на службите за гражданска защита, който по грешка изпрати предупреждение за опасност от балистична атака на над милион души в американския щат Хаваи, ще бъде преназначен, съобщава телевизионният канал FOX news. Съгласно разпространената от властите информация, докато трае разследването по случая, служителят, чието име не е споменато, ще запази поста си, но няма да има достъп до системите за обявяване на тревога. \r\nПо-рано стана ясно, че вместо да бъде извършен тест, операторът на системата я е активирал, изпращайки тревога до над милион души, според което към щата лети балистична ракета. : Цанко Цолов", "date": "2018.01.15", "title": "FOX news: Служителят, който е подал фалшивия сигнал за тревога в Хаваите, ще бъде преназначен"}
{"url": "http://www.focus-news.net/news/2018/01/15/2477093/the-guardian-donald-tramp-otreche-da-e-rasist.html", "text": "Американският президент Доналд Тръмп заяви, че не е расист, ден след като направи противоречив коментар относно Хаити и африканските държави, пише вестник Guardian. Държавният глава е направил изявлението си в неделя като отговор на репортери въпрос. „Не, не. Аз не съм расист“, заяви Тръмп и допълни, че „аз съм човекът с най-малки расистки наклонности, които някога сте интервюирали“. : Цанко Цолов", "date": "2018.01.15", "title": "The Guardian: Доналд Тръмп отрече да е расист"}
{"url": "http://www.focus-news.net/news/2018/01/15/2477094/predstoyashti-mezhdunarodni-sabitiya-za-15-yanuari-agentsiya-fokus.html", "text": "***Поредната общонационална стачка в Гърция ще предизвика отмяна на полети и спиране на линии на обществения транспорт\r\n***Кевин Кюнерт, председателят на младежката организация на Германската социалдемократическа партия ( ГСДП ), ще проведе пресконференция, в опит да убеди скептичните членове на партията да гласуват в полза на формиране на управляваща коалиция с Блока на Ангела Меркел\r\n***Премиерът на Япония Шиндзо Абе ще пристигне в Сърбия, където ще проведе разговори с президента на страната Александър Вучич\r\n***Министърът на външните работи на Русия Сергей Лавров ще представи годишен доклад за работата на управляваното от него ведомство\r\n***Министърът на външните работи на Полша Яцек Сапутович ще се срещне с българския си колега Екатерина Захариева, а след това двамата ще дадат съвместна пресконференция за медиите\r\n***", "date": "2018.01.15", "title": "Предстоящи международни събития за 15 януари (Агенция „Фокус“)"}
{"url": "http://www.focus-news.net/news/2018/01/15/2477095/aktualna-patna-obstanovka.html", "text": "Температурите са в интервала от – 10° до + 5°. Времето над цялата страна е облачно. Вятър духа в областите Враца, Търговище, Силистра, Ямбол, Русе, Смолян, Монтана, Видин, Разград, Шумен и Варна. Дъжд вали в района на Сандански. Слаб сняг вали в областите Враца, Монтана, Видин, Търговище, Шумен, Благоевград, Русе, Ловеч, Плевен, Кюстендил, Перник, София, Велико Търново и в района на пр.“Шипка“ и пр.“Република“; Студенец, Карлово и Кърнаре /обл.Пловдив/; в планинската част на обл.Сливен; по високите места на обл.Смолян; Босна, М.Търново и Вълчаново ханче /обл.Бургас/; в планинските райони на обл.Пазарджик. Това съобщиха от пресцентъра на Агенция „Пътна инфраструктура“. \r\nПътните настилки са предимно мокри, на местата със снеговалеж – заснежени, заледени и обработени.\r\nНамалена видимост поради мъгла: \r\n- до 100 м в районите на Деков и Кнежа /обл.Плевен/\r\nІІ. Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движението по път I-1 Видин – Монтана в посока Монтана е ограничено за МПС над 12 т поради силни снегонавявания. Без ограничение е движението в посока Видин. Срок до 12.00 ч. на 15.01.2018 г.\r\nОбходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.15", "title": "Актуална пътна обстановка"}
{"url": "http://www.focus-news.net/news/2018/01/15/2477096/sofiya-61-pochistvashti-mashini-obrabotvat-ulitsite-vav-vsichki-rayoni-gradskiyat-transport-se-dvizhi-po-razpisanie.html", "text": "През тази нощ екипи на фирмите, ангажирани с почистването на снега са извършили обработки със смеси против заледяване на улици, по които се движи масов градски транспорт, основни улици в кварталите, опасни и стръмни участъци във всички райони на София. Това съобщиха от пресцентъра на Столична община. В районите „Витоша“, „Банкя“ и „Панчарево“ поради по –голямото количество навалял сняг е извършено и избутване на снежни маси . Общо 61 машини –снегопочистваща техника работят и в момента. Градският транспорт се движи при зимни условия навсякъде по маршрути си. В кризисния център за хора без дом са нощували 174 човека. Призоваваме пешеходците и шофьорите да внимават при придвижването си в града. Напомняме на шофьорите да излизат на пътя само с оборудвани за зимни условия автомобили.", "date": "2018.01.15", "title": "София:  61 почистващи машини обработват улиците във всички райони, градският транспорт се движи по разписание"}
{"url": "http://www.focus-news.net/news/2018/01/15/2477097/predstoyashti-sabitiya-v-stranata-za-15-yanuari-agentsiya-fokus.html", "text": "***\r\nОт 09.30 часа държавният глава Румен Радев ще разговаря на „Дондуков“ 2 с министър-председателя на Япония Шиндзо Абе, който ще бъде на посещение у нас.\r\n***\r\nДържавният глава на Черна гора ще бъде на еднодневно официално посещение в България по покана на президента Румен Радев. От 10.15 часа на площад „Св. Александър Невски“ ще се състои церемонията по официалното посрещане на Филип Вуянович, който ще поднесе венец на Паметника на Незнайния воин. \r\nОт 10.40 часа в сградата на „Дондуков“ 2 ще се проведе среща на четири очи между двамата президенти, а от 11.05 часа ще започнат пленарните разговори между официалните делегации на България и Черна гора. В 11.55 часа Румен Радев и Филип Вуянович ще дадат съвместна пресконференция за медиите в Гербовата зала на „Дондуков“ 2.   \r\n***\r\nОт 10.00 часа в зала „Пресцентър“ в Министерството на регионалното развитие и благоустройството в присъствието на министър Николай Нанков ще бъде подписан договорът за проектиране, изграждане и въвеждане на електронна система за събиране на таксите за ползване на републиканската пътна мрежа.\r\n***\r\nОт 14.15 часа председателят на Народното събрание Цвета Караянчева ще се срещне с президента на Република Черна гора Филип Вуянович.\r\n***\r\nОт 15.45 часа, в МВнР ще има изявления за медиите на заместник министър-председателя по правосъдната реформа и министър на външните работи Екатерина Захариева и нейният полски колега Яцек Чапутович. \r\n***\r\nОт 09.00 часа IV състав на Специализираният наказателен съд ще проведе съдебно заседание по делото срещу Радослав Рачев, Любомир Евстатиев, Петър Василев, Иво Прокопиев, Симеон Дянков и Трайчо Трайков, които са обвинени в безстопанственост в особено големи размери. \r\n***\r\nОт 10.00 часа, IX състав на Специализирания наказателен съд ще проведе заседание по делото срещу Петър П., обвинен за трафик на хора. \r\n***\r\nОт 10.00 часа XV състав на Специализираният наказателен съд ще проведе ще проведе съдебно заседание по делото срещу Персин П., който е обвинен в организиране и ръководене на организирана престъпна група. \r\n***\r\nОт 11.00 часа омбудсманът Мая Манолова и фондация „Асоциация Анимус“ организират в партньорство кръгла маса на тема „Трудова експлоатация vs. Трудови права в България – законодателна рамка и предизвикателства“. Събитието ще се проведе в институцията на омбудсмана на ул. „Георг Вашингтон“ № 22.\r\n***\r\nОт 11.00 часа в Националния пресклуб на БТА ще се състои пресконференция на Сдружение „Прес Авто Клуб – България” по повод автомобилния конкурс „Автомобил на годината 2018”. \r\n***\r\nОт 12.00 до 13.00 часа общинските болници на територията на цялата страна ще прекратят работата си в знак на протест, който ще протече под мотото „Спрете унищожаването на общинското здравеопазване!“ \r\n***\r\nСтолична община организира честване по повод 155 години от рождението на Алеко Константинов. Големият български писател и общественик е роден на 13 януари (1-ви януари стар стил) 1863 година. От 13.00 часа пред Паметника на Алеко на бул. „Витоша” ще се проведе програма с участието на актьорите Светослав Пеев и Ивайло Калоянчев. Ще бъде представено специално издание на вестник, посветен на годишнината, подготвен и издаден от Националния литературен музей. На честването ще присъства доц. д-р Тодор Чобанов, заместник-кмет на Столична община. Гости на събитието ще бъдат съставителите на вестника - Атанас Капралов - директор на Националния литературен музей, Румяна Пенчева и д-р Елена Алекова. \r\n***\r\nОт 13.30 часа 13-и състав на Софийски градски съд щ заседава по делото срещу Марин П. и Георги П. за стрелбата по Януш С. (сина на Киро Японеца).\r\n***\r\nОт 13.30 часа 11-и състав на Софийски градски съд щ заседава по делото срещу Христо Петров бивш управител на „Фонд научни изследвания“,  на  когото са повдигнати обвинения за умишлена безстопанственост.\r\n***\r\nОт 14.00 часа 26-и състав на Софийски градски съд щ заседава по жалба за изменение на мярка за неотклонение, подадена от Дмитрий Абрамкин (осъден на 10 г. затвор за пране на 1 млрд. евро).\r\n***\r\nОт 14.15 часа в сградата на КЕВР ще се проведе обществено обсъждане на проект на решение за одобряване на бизнес плана на „Водоснабдяване и канализация Добрич“ АД и за утвърждаване и одобряване цени на ВиК услуги на „Водоснабдяване и канализация Добрич“ АД.\r\n***\r\nОт 10.30 часа в зала 601 в сградата на Община Асеновград ще се проведе публично обсъждане на проекта на бюджета на Община Асеновград за 2018 година.\r\n***\r\nОт 11.00 часа народният представител от ГЕРБ - Бургас и областен координатор на партията Димитър Бойчев ще се срещне с граждани в централата на партията на ул. \"Конт Андрованти\" 5.\r\n***\r\nОт 10.00 часа в Народният представител от ГЕРБ-Враца Красен Кръстев ще се срещне с жителите на Попица, Община Бяла Слатина. \r\n***\r\nОт 10.00 часа народният представител от ГЕРБ – Варна Нели Петрова ще има приемен ден \r\nза граждани в клуба на партията на ул. „Г. Бенковски” №1 . \r\n*** \r\nОт 13.00 часа в  централата на ГС на БСП на ул. „Македония” 33 ще се състои приемна на  народния представител от ПГ „БСП за България“ Иван Иванов.\r\n***\r\nОт 11.00 часа в Регионална библиотека „П. Р. Славейков“ ще бъде открита документална изложба  „В изгнание“, разказваща за живота и дейността на цар Симеон II преди завръщането му в България.\r\n***\r\nОт 17.00 часа в конферентната зала на Община Враца ще се проведе публично обсъждане на                                                  Проектобюджета на Община Враца за 2018 г.\r\n***\r\nОт 11.30 часа заместник-министърът на регионалното развитие и благоустройството Деница Николова ще присъства на официалното откриване на обновеното и модернизирано детско заведение ДГ „Елена Грънчарова“ което се реализира  по проект  „Подобряване на образователната среда в гр. Горна Оряховица”, финансиран по Оперативна програма „Региони в растеж“ 2014 – 2020 г. \r\n***\r\nОт 11.00 часа в Бизнес залата в сградата на Община град Добрич ще се проведе пресконференция по повод проекта за енергийното обновяване на многофамилни сгради в града. Символична церемония „първа копка“ ще се проведе веднага след пресконференцията до жилищната сграда с адрес „Кирил и Методий“ 8.\r\n***\r\nОт 18.00 часа по повод Деня на българското кино, 13 януари, Общинската организация на ПП ГЕРБ в Добрич организира безплатна прожекция на филма „Дамасцена“ в Киноклуб „Икар“.\r\n***\r\nОт 10.00 часа народният представител от ПП ГЕРБ Борис Кърчев ще се срещне с граждани в офиса на партията на ул. „Климент Охридски” № 1.\r\n***\r\nОт 12.00 до 13.00 часа работещи в МБАЛ \"Д-р Сергей Ростовцев” в Момчилград ще прекратят работата си за 1 час, с което ще се включат в протеста, организиран от Националното сдружение на общинските болници. \r\n***\r\nОт 10.00 часа народният  представител от ГЕРБ Десислава Костадинова ще проведе приемна за граждани в офиса на партията на ул.„Екзарх Йосиф“ № 5  А, ет. 2.\r\n***\r\nОт 09.00 часа народният представител от ГЕРБ-Плевен Владислав Николов организира приемен ден в сградата на библиотека „Христо Смирненски“.\r\n***\r\nОт 09.00 часа, в зала 2 на Окръжен съд – Пловдив, ще се проведе заседание по делото срещу Любен Ч., Иван Т. и Ерол Е., обвинени за това, че са избегнали установяването и плащането на данъчни задължения. \r\n***\r\nОт 09.30, в зала 10 на Окръжен съд – Пловдив, ще се проведе заседание по делото срещу Иван С., обвинен в това, че незаконно е присвоил чужди движими вещи. \r\n***\r\nОт 09.30 часа в зала 12 на Пловдивския районен съд ще се гледа делото срещу Борис К., обвинен в набеждаване в престъпление на три лица, знаейки, че те са невинни.\r\n***\r\nОт 13.30 часа в зала 12 на Пловдивския районен съд ще се гледа делото срещу Панайот Я., обвинен че в качеството си на длъжностно лице , акаунт мениджър в „Мобилтел“ ЕАД, е присвоил чужди движими вещи в големи размери – 214  бр. мобилни телефони .\r\n***\r\nОт 14.30 часа в зала 3 на Пловдивския районен съд ще се гледа делото срещу Васил С., обвинен в причиняване на лека телесна повреда на медицински специалист при и по повод изпълнение на службата ѝ.\r\n***\r\nОт 15.00 часа в зала 10 на Пловдивския районен съд ще се гледа делото срещу Соня М., обвинена в причиняване на имотна вреда в особено големи размери – 660 050 лв. \r\n***\r\nОт 18.00 часа във фоайето на Доходното здание ще бъде открита изложбата живопис „Зад кулисите“, в която са включени произведения на изкуството на художниците Цанко Цанев, Веселин Николов и Станчо Станев. \r\n***\r\nОт 13.30 часа народният представител от ГЕРБ - Сливен и заместник-председател на парламентарната Комисия по образование Галя Захариева ще се срещне с граждани в офиса на партията на адрес: ул. \"Цар Освободител\" № 17.\r\n***\r\nИзложбата на Сияна Струнчева „Уста Славо“ (майстор Славо) ще бъде експонирана в Изложбена зала „Петър Стайков“ на Клуба на дейците на културата – град Смолян.\r\n***\r\nОт 10.00 часа народният представител от ГЕРБ Емил Христов ще организира приемен ден за граждани.\r\n***\r\nОт 17.00 часа в заседателната зала на ОбС – Тетевен ще се ъстои церемонията по награждаване на най-добрите спортисти и треньори на Тетевен за 2017 г.\r\n***\r\nНа официална церемония в Тополовград ще бъдат връчени Почетните символи на града на министър Красимир Вълчев. Церемонията ще се проведе в Малкия салон на читалище „Св. св.  Кирил и Методий - 1894”.\r\n***\r\nОт 09.30 часа Окръжен съд – Шумен ще заседава по делото срещу машинистите Димитър Михнев и Радослав Петков, обвинени за трагедията в Хитрино.\r\n***\r\nОт 10.00 часа, в залата на РУ-Шумен, директорът на ОДМВР- Шумен ст. комисар Ялчън Расим ще даде брифинг, на който ще изнесе данни за пътни инциденти в областта. Ще говори и за мерките, които ще бъдат предприети за намаляване на пътния травматизъм.", "date": "2018.01.15", "title": "Предстоящи събития в страната за 15 януари (Агенция „Фокус“)"}
{"url": "http://www.focus-news.net/news/2018/01/15/2477098/nimh-vremeto-shte-bade-oblachno-na-mnogo-mesta-s-valezhi-ot-snyag.html", "text": "Днес времето ще бъде облачно, на много места - с валежи от сняг, по-значителни - в Западна България. В крайните югозападни райони ще вали дъжд и сняг, а в югоизточните ще остане почти без валеж. Това съобщи за Агенция \"Фокус\" Анна Дякова, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа слаб изток-североизточен вятър. Максимални температури в Северна България - между минус 4° и минус 2°, в Южна и по Черноморието - между минус 1° и 4°, в София - около минус 1°.\r\nНад Черноморието ще има значителна облачност. Към края на деня и през нощта срещу вторник по северното крайбрежие ще превали сняг. Ще духа слаб североизточен вятър. Максимални температури - между 0° и 4°. Температурата на морската вода е 8°. Вълнението на морето ще бъде 2-3 бала.\r\nВ планините ще бъде облачно, с валежи от сняг, по-интензивен - в масивите от Западна България. Ще духа умерен югозападен, по билата - силен западен вятър. Максималната температура на височина 1200 метра ще е около минус 4°, на 2000 метра – около минус 8°.\r\nАтмосферното налягане слабо ще се понижи, но ще остане по-високо от средното за януари.", "date": "2018.01.15", "title": "НИМХ: Времето ще бъде облачно, на много места - с валежи от сняг"}
{"url": "http://www.focus-news.net/news/2018/01/15/2477099/emsc-zemetresenie-s-magnitud-ot-35-po-skalata-na-rihter-e-registrirano-v-severoiztochnata-chast-na-iran.html", "text": "Земетресение с магнитуд от 3,5 по скалата на Рихтер е усетено в североизточната част на Иран, съобщава Европейския средиземноморски сеизмологичен център. \r\nЕпицентърът му е  с дълбочина от около осем километра и е регистриран на около 40 километра от град Машхад. Към момента няма данни за разрушения или щети. : Цанко Цолов", "date": "2018.01.15", "title": "EMSC: Земетресение с магнитуд от 3,5 по скалата на Рихтер е регистрирано в североизточната част на Иран"}
{"url": "http://www.focus-news.net/news/2018/01/15/2477100/prezidentat-rumen-radev-shte-provede-sreshta-s-ministar-predsedatelya-na-yaponiya-shindzo-abe.html", "text": "Oт 09.30 часа държавният глава Румен Радев ще разговаря на „Дондуков“ 2 с министър-председателя на Япония Шиндзо Абе, който ще бъде на посещение у нас. Това съобщиха от прессекретариата на държавния глава. Това е първо в историята на двустранните отношения посещение в България на министър-председател на Япония.", "date": "2018.01.15", "title": "Президентът Румен Радев ще проведе среща с министър-председателя на Япония Шиндзо Абе"}
{"url": "http://www.focus-news.net/news/2018/01/15/2477101/prezidentat-na-cherna-gora-filip-vuyanovich-e-na-ofitsialno-poseshtenie-v-sofiya.html", "text": "Държавният глава на Черна гора ще бъде на еднодневно официално посещение в България по покана на президента Румен Радев. Това съобщиха от прессекретариата на държавния глава.\r\nОт 10.15 часа на площад „Св. Александър Невски“ ще се състои церемонията по официалното посрещане на Филип Вуянович. Президентът на Черна гора ще поднесе венец на Паметника на Незнайния воин. \r\nОт 10.40 часа в сградата на „Дондуков“ 2 ще се проведе среща на четири очи между двамата президенти, а от 11.05 часа ще започнат пленарните разговори между официалните делегации на България и Черна гора. \r\nВ 11.55 часа Румен Радев и Филип Вуянович ще дадат съвместна пресконференция за медиите в Гербовата зала на „Дондуков“ 2. \r\nВ рамките на посещението си държавният глава Филип Вуянович ще проведе срещи и с министър-председателя на България Бойко Борисов и с председателя на Народното събрания Цвета Караянчева.", "date": "2018.01.15", "title": "Президентът на Черна гора Филип Вуянович е на официално посещение в София"}
{"url": "http://www.focus-news.net/news/2018/01/15/2477102/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-na-izhod-ot-stranata.html", "text": "На ГКПП „Капитан Андреево“ трафикът за товарни автомобили е интензивен на изход от страната. Това съобщиха от ГД „Гранична полиция“ като информацията за трафика е към 6.00 часа. Трафикът е нормален на всички гранични контролно-пропускателни пунктове със Сърбия, Македония, Гърция и Румъния.", "date": "2018.01.15", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“  на изход от страната"}
{"url": "http://www.focus-news.net/news/2018/01/15/2477103/premierat-boyko-borisov-zaminava-na-ofitsialno-poseshtenie-v-azerbaydzhan.html", "text": "Министър-председателят Бойко Борисов ще бъде на официално посещение в Баку на 15 и 16 януари по покана на президента на Азербайджан Илхам Алиев. В рамките на днешния ден премиерът Бойко Борисов и президента на Азербайджан Илхам Алиев ще разговарят, а след срещата им ще се проведат пленарни разговори. В българската делегация са включени министърът на транспорта, информационните технологии и съобщенията Ивайло Московски, министърът на енергетиката Теменужка Петкова, министърът на земеделието, храните и горите Румен Порожанов и министърът на икономката Емил Караниколов.\r\nУтре на летището в азерската столица премиерите Бойко Борисов и Артур Расизаде официално ще открият авиолинията София-Баку.", "date": "2018.01.15", "title": "Премиерът Бойко Борисов заминава на официално посещение в  Азербайджан"}
{"url": "http://www.focus-news.net/news/2018/01/15/2477104/sofiya-vzriven-e-bankomat-v-kv-druzhba.html", "text": "През изминалата нощ е бил взривен банкомат в кв. „Дружба“. Това съобщиха за Агенция „Фокус“ от пресцентъра на МВР. Сигналът е подаден в 3.20 часа. \r\nБиляна ИВАНОВА", "date": "2018.01.15", "title": "София: Взривен е банкомат в кв. „Дружба“"}
{"url": "http://www.focus-news.net/news/2018/01/15/2477105/vitsepremierat-ekaterina-zaharieva-shte-prieme-vanshniya-ministar-na-polsha-yatsek-chaputovich.html", "text": "Заместник министър-председателят по правосъдната реформа и министър на външните работи Екатерина Захариева ще се срещне с новия си колега от Полша Яцек Чапутович, който ще бъде на еднодневно работно посещение в София. Това съобщиха от пресцентъра на Министерството на външните работи. Това е първата чуждестранна визита на Чапутович в качеството му на външен министър на Полша – пост, който той заема от 9 януари тази година. Досега той беше заместник-министър на външните работи, с ресор „Правни и договорни въпроси“. Преди това Чапутович е бил директор на Дипломатическата академия към Министерството на външните работи на Полша. \r\nВъв фокуса на срещата на двамата първи дипломати в София ще бъдат приоритетите в програмата на Българското председателство на Съвета на ЕС, което започна на 1 януари 2018г. и други ключови теми от европейския дневен ред. \r\nЕкатерина Захариева и Яцек Чапутович ще обсъдят и въпроси от областта на регионалното сътрудничество и двустранните отношения. \r\nОчаква се след края на срещата си министрите да направят съвместни изявления за медиите.", "date": "2018.01.15", "title": "Вицепремиерът Екатерина Захариева ще приеме външния министър на Полша Яцек Чапутович"}
{"url": "http://www.focus-news.net/news/2018/01/15/2477106/ria-novosti-antoniu-guterish-prizova-za-vazobnovyavane-na-pregovorite-v-kolumbiya.html", "text": "Генералният секретар на ООН Антониу Гутериш призова за възобновяване на преговорите в между правителствените сили и бунтовническата групировка \"Национална освободителна армия\" в Колумбия, съобщава РИА Новости. \r\n„Призовавам за прекратяване на въоръжените действия и възобновяване на сериозния и конструктивен диалог, целящ… постигане на политическо решение на кризата“, заяви Гутериш по време на посещението си в Богота. \r\nНа 10 януари президентът на страната прекрати преговорите с втората по големина бунтовническа групировка в страната, която води борба с правителството от 1964 г. насам. Преговорите между двете страни започнаха през февруари 2017 г.: Цанко Цолов", "date": "2018.01.15", "title": "РИА Новости: Антониу Гутериш призова за възобновяване на преговорите в Колумбия"}
{"url": "http://www.focus-news.net/news/2018/01/15/2477107/ekspertnata-grupa-na-visoko-ravnishte-za-spravyane-s-dezinformatsiyata-shte-se-sabere-na-rabotna-sreshta.html", "text": "Експертната група на високо равнище, назначена да дава съвети на Европейската комисия как да се справи с разпространението на онлайн дезинформация ще се срещне за първи път от 11.00 часа българско време, както бе съобщено през ноември 2017 г. Това съобщиха от пресцентъра на Представителството на ЕК в България. Експертната група на високо равнище ще допринесе за развиването на стратегия на европейско ниво за справяне с това явление, която ще бъде представена през пролетта на 2018 г. \r\nСлед като Комисията призова за подаване на кандидатури през ноември м.г., тя получи над 300 заявления за участие в групата. Експертите ще съветват Комисията за обхвата на явлението, за дефиниране на ролите и за отговорностите на съответните заинтересовани страни, за разбиране за международното измерение, да се направят изводи какво е заложено на карта и да се формулират препоръки. Изборът на кандидатите направи възможно широкото поле на експертиза, равномерно представителство на географски признак, равновесие между половете, както и да има баланс между погледите на медийни платформи и медийни организации, организации на гражданското общество и експерти като журналисти и представители на академичните среди. Процедурата следваше обичайните правила за избор на експертни групи на Комисията. \r\nКомисар Мария Габриел постави начало на инициативата с мандат от председателя Юнкер през ноември 2017 г. заедно с обществено допитване до 23 февруари. Тя ще направи в 12:00 часа българско време днес изявление за медиите, което може да бъде гледано по EbS. \r\nКомисията работи тясно с East Stratcom Task Force на Европейската служба за външна дейност. Тази оперативна работа група по стратегически комуникации бе създадена от върховния представител / зам.-председател Федерика Могерини през 2015 г., за да се занимае с действията по дезинформация на външни страни.", "date": "2018.01.15", "title": "Експертната група на високо равнище за справяне с дезинформацията ще се събере на работна среща"}
{"url": "http://www.focus-news.net/news/2018/01/15/2477108/sofiya-vavezhda-se-organizatsiya-na-dvizhenieto-vav-vrazka-s-ofitsialnoto-poseshtenie-na-prezidenta-na-cherna-gora.html", "text": "Въвежда се организация на движението във връзка с официалното посещение на президента на Черна гора. Това съобщиха от пресцентъра на Столична община. От 08.00 часа до приключване на мероприятието се забранява престоят и паркирането на пътни превозни средства, както следва: \r\n- на ул. „Оборище” между ул. „Г. С. Раковски” и пл. „Св. Александър Невски”; \r\n- на северозападната дъга на пл. „Св. Александър Невски” между ул. „Оборище” и ул. „11-ти август”.\r\nОт 09.00 часа до приключване на мероприятието на 15 януари 2018 г. се забранява влизането на пътни превозни средства по ул. „Оборище” между ул. „Г. С. Раковски” и ул. „11-ти август”, само при необходимост и по преценка на отдел „Пътна полиция” при СДВР.\r\nСтолична дирекция на вътрешните работи осигурява постове за контрол и регулиране на движението за времето.", "date": "2018.01.15", "title": "София: Въвежда се организация на движението във връзка с официалното посещение на президента на Черна гора"}
{"url": "http://www.focus-news.net/news/2018/01/15/2477109/sport-grigor-dimitrov-vodi-s-20-seta-sreshtu-avstrietsa-denis-novak.html", "text": "Българският тенисист Григор Димитров води с 2:0 сета срещу австриеца Денис Новак в мач от втория кръг на Australia open. (6:3; 6:2)", "date": "2018.01.15", "title": "Спорт: Григор Димитров води с 2:0 сета срещу австриеца Денис Новак"}
{"url": "http://www.focus-news.net/news/2018/01/15/2477110/veliko-tarnovo-zam-ministar-denitsa-nikolova-shte-otkrie-obnovena-s-evropeyski-sredstva-detska-gradina-v-gorna-oryahovitsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие обновената детска градина  „Елена Грънчарова“ в гр. Горна Оряховица. Това съобщиха от пресцентъра на МРРБ. Събитието ще се състои от 11.30 часа. Детското заведение е реконструирано по проект „Подобряване на образователната среда в гр. Горна Оряховица“, финансиран по Оперативна програма „Региони в растеж“ 2014-2020 г.", "date": "2018.01.15", "title": "Велико Търново: Зам.-министър Деница Николова ще открие обновена с европейски средства детска градина в Горна Оряховица"}
{"url": "http://www.focus-news.net/news/2018/01/15/2477111/predsedatelyat-na-narodnoto-sabranie-tsveta-karayancheva-shte-se-sreshtne-s-prezidenta-na-cherna-gora-filip-vuyanovich.html", "text": "В14.15 часа председателят на Народното събрание Цвета Караянчева ще се срещне с президента на Република Черна гора Филип Вуянович. Това съобщиха от пресцентъра на Народното събрание. Гостът ще бъде на официално посещение в България по покана на президента Румен Радев.", "date": "2018.01.15", "title": "Председателят на Народното събрание Цвета Караянчева ще се срещне с президента на Черна гора Филип Вуянович"}
{"url": "http://www.focus-news.net/news/2018/01/15/2477112/denyat-15-yanuari-v-balgarskata-istoriya.html", "text": "2013\r\nПрезидентът на Република България присъжда Орден „Стара планина” първа степен на Йордан Йовчев за изключително големите му заслуги към Република България в областта на физическото възпитание и спорта.2002 г. \r\nСлед среща на главния прокурор Никола Филчев и главния секретар на МВР Бойко Борисов двамата отправят призив към политиците да не дестабилизират съдебната система. Причината за призива е оспорването от висши магистрати на легитимността на избора на главния прокурор Никола Филчев, на председателя на Върховния административен съд Владислав Славов и на Върховния касационен съд Иван Григоров.1992 г. \r\nБългария първа признава независимостта на Македония. В края на 80-те и началото на 90-те г. на ХХ в. започва разпадането на Югославия, като от нея, наред със Словения и Хърватия, се откъсва и Вардарска Македония. Тя също се провъзгласява за независима държава под името Република Македония. България първа от балканските страни признава нейната независимост. В Скопие обаче продължават да настояват да се признае и съществуването на \"македонска нация\" и \"македонски език\". През 1999 г. правителството на Иван Костов признава правото на Република Македония да си служи с официалния си език.1990 г. \r\nНародното събрание отменя чл. 1, ал. 2 и 3 от Конституцията на НРБ, в които са формулирани принципите за ръководната роля на БКП.\r\nОт 3 до 15 март 1990 г. се провежда заседание на Кръглата маса, чиято цел е споразумение между БКП и опозицията за осъществяване на българския преход към демокрация. От 23 януари започват пленарни заседания, които се излъчват директно по националните медии. На 13 март е подписано споразумение Народното събрание и правителството да се съобразяват с решенията на Кръглата маса, като връзката между институциите се осъществява от Благовест Сендов и Любен Кулишев. На 15 май са подписани споразуменията за политическия преход към демокрация.1958 г. \r\nИзбрано е ново българско правителство начело с Антон Югов. Първи заместник-председатели на Министерския съвет са Райко Дамянов и Георги Трайков. Заместник-председатели са Иван Михайлов, Станко Тодоров, Живко Живков и Кимон Георгиев. Министри на вътрешните и на външните работи са съответно Георги Цанков и Карло Луканов, а на отбраната - ген. Петър Панчевски.\r\nАнтон Танев Югов е политически и държавен деец. През 1933 г. е включен в състава на ЦК на ВМРО (об) и на Окръжния комитет на БКП в Пловдив. В периода 1941–1944 г. развива активна партийна дейност като секретар на ЦК на БРП, ръководител на Централната военна комисия при ЦК на БРП, член на Главния щаб на НОВА. След 9 септември 1944 г. участва активно в държавното управление на страната. През 1962 г. е прекратено членството му в ЦК на БКП и е освободен от държавния пост. Реабилитиран с решение на Политбюро на ЦК на БКП и на Бюрото на Централната контролно-ревизионна комисия в началото на 1990 г.1924 г. \r\nИзлиза първия брой на списание “Пламък”. Основните теми са изкуство и култура. Създател и главен редактор е Г. Милев, с участието на Хр. Ясенов, Ламар, Н. Хрелков, М. Марчевски, Г. Шейтанов, А. Страшимиров. В списанието се поместват творби на български и чужди писатели, публицистични, литературнокритични и театрални статии, рецензии, отзиви, културни прегледи и информации, книгопис, черно-бели илюстрации. Основна творческа личност е Гео Милев със статиите си \"И во тме светится\", \"Държава и църква\" (кн. 7-8), \"Народ - стадо\" (кн. 9-10), \"Отворено писмо до г-н Борис Вазов\" (кн. 11), \"Фашизмът\", некролозите за В. И. Ленин (кн. 2) и Д. Благоев (кн. 5). Чужди автори - Р. Демел, В. Брюсов, В. Маяковски, Л. Андреев, Ем. Верхарн, В. Юго и др. След редица конфискации списанието е спряно, а Г. Милев и помощниците му Хр. Ясенов и Г. Шейтанов изчезват безследно.1903 г. \r\nВ с. Студена, Пернишко, е основано първото Кооперативно млекарско дружество от 9 стопани по инициатива на Министерството на търговията и земеделието.1900 г. \r\nГласуван е Закон за натурален десятък върху зърнените храни, въпреки негативното отношение на общинските съвети (83% от тях) и мащабното протестно движение на земеделското население след август 1899 г. (в сила до юни 1901 г.).1879 г. \r\nЗачислен е първият випуск юнкери във военното училище.1878 г. \r\nПо време на Руско-турската освободителна война малък руски отряд под командването на капитан Бураго влиза в Пловдив. Противникът отстъпва към Асеновград.1875 г. \r\nЛюбен Каравелов издава в Букурещ първия брой на сп. \"Знание\". Списанието има просветителски характер и това дава повод за нови атаки срещу Каравелов от страна на Христо Ботев.\r\nЛюбен Каравелов е виден деец на националнореволюционното движение, един от основателите на Българския революционен централен комитет в Букурещ, писател, публицист и журналист. Роден e в Копривщица. От януари 1875 г. започва да издава сп. \"Знание\", което се занимава с научни и литературни проблеми. Макар и вън от редиците на революционната организация, Каравелов не престава да се интересува от развоя на обществено-политическите борби. Взима участие в организирането на български доброволчески чети за Сръбско-турската война 1876 г. След избухването на Руско-турската освободителна война 1877 г.-1878 г. той оказва ценно съдействие на руското командване при действията на неговите войски в България. През лятото на 1878 г. се завръща в свободната си родина и се установява в Търново (днес Велико Търново), а няколко месеца по-късно отива да живее в Русе. Умира на 21 януари 1879 г. от туберкулоза.1872 г. \r\nПо нареждане на цариградския патриарх е свикан поместен събор. Панарет Пловдивски и Иларион Ловчански са осъдени на низвержение, а Иларион Макариополски - на отлъчване. На 20 април 1872 г. българският екзарх Антим І се обръща с писмо към патриарха, с което моли да се отмени наложеното на Панарет Пловдивски, Иларион Макариополски и Иларион Ловчански наказание. Тримата български владици са наказани заради това, че на 6 януари (Богоявление) са се осмелили да служат в църквата “Св. Стефан” без разрешение от патриарха.1865 г. \r\nГеорги Раковски започва да преподава българска история на българските студенти в Медицинското училище в Букурещ.На тази дата са родени: 1938 г. \r\nРоден е Йордан Тошев Милев – български поет и преводач. Завършва журналистика в СУ “Св. Климент Охридски” (1965 г.). Работи като редактор в различни издания, в Радио София. Председател е на постоянната комисия към СБП за сътрудничество с Асоциацията на африкано-азиатски писатели. Превежда поезия на Изтока. Автор е на произведения за деца. Съчинения: “Любовта на цветовете” (1964 г.), “Нестинарски танц” (1965 г.), “Далечни погледи” (1967 г.), “Участ” (1967 г.), “Източна поема” (1968 г.), “Като пръстена на Сатурн” (1968 г.), “Прелиствам времето” (1970 г.), “Жена на хълма” (1971 г.), “Тук преди малко” (1972 г.), “Хора и пустини” (1973 г.), “Сега и утре” (1975 г.), “Земя над облаците” (1977 г.), “От малката до голямата планина” (1977 г.), “Вечният сезон” (1978 г.), “Бял облак в син вир” (1978 г.), “Завръщане от Вавилон” (1979 г.), “Съкровището на махараджата” (1980 г.), “99 нощи с Шехерезада” (1980 г.), “Под покрива на света” (1981 г.), “Неизвестни брегове” (1982 г.), “Ако някога” (1986 г.), “Ти толкова години чака” (1988 г.), “Живот над облаците” (1989 г.) и др.1935 г. \r\nРоден е Пантелей Пантелеев - български театрален режисьор. Учи минно инженерство. След което завършва и ВИТИЗ, (при проф. Хр. Христов). След 2 години в театралния институт проф. Христов го изпраща в Пловдивския театър, където поставя спектаклите: \"А утрините тук са тихи\", \"Аз виждам слънцето\", \"Садал и Орфей\", \"Тази малка земя\" и др. По-късно твори на сцената на театър \"София\". Поставя Пинтър, Булгаков (\"Светлината се губи в петата лампа\"), Л. Герш (\"Пеперудите са свободни\"). Автор е на стихове и пиесата \"Търси се\" (неиздадени). Умира на 13 октомври 1982 г.1907 г. \r\nРоден е Ячо Атанасов Кабаивански - български писател. Завършва ветеринарна медицина в София и работи като ветеринарен лекар в Созопол, Бургас, Свиленград, Русе. След 9 септември 1944 г. е комисар по прехраната в София. Едновременно пише белетристика и обнародва научни и научнопопулярни съчинения. Публикува художествена проза от 1937 г. Първата му книга е повестта “Това е положението” (1943 г.). Следват: “Двамата” (1945 г.), “Идат!” (1945 г.), “Капитан Драго” (1945 г.), “Под бомбите” (1945 г.), “До Букурещ и назад” (1947 г.), “Илюстративни репортажи” (1948 г.), “Темелко Ненков” (1952 г.) и др. Умира на 31 август 1955 г. в Ихтиман.1907 г. \r\nРоден е Никола Панов - български цирков артист. С цирково изкуство се занимава от 1919 г. (на арената на Ат. Гюров). Участва в цирковете \"Колизеум\", \"Росиери\", \"България\" и др. (до 1925 г.). До 1927 г. работи в трупата на Г. Зонети във Виена. Играе в австрийските циркове \"Централ\" и \"Ренц\". В немския цирк \"Буш\". В испанския цирк \"Фейхо\" и др. През 1928-1933 г. е ръководител на гимнастическата трупа \"Нико\". Участва в снимките на немския филм \"Сенки на манежа\" (1933 г.). До 1956 г. участва в програмите на редица български циркове. Основава и ръководи трупата за въздушна гимнастика \"Панови\" (1951-1981 г.). Умира на 30 юли 1983 г. в София.1897 г. \r\nРоден полковник Георги Дреников, командващ BBC (14 септември – 01 октомври 1944 г.).1895 г. \r\nРоден е Гео Милев - български поет и литературен критик, последовател и защитник на символизма и експресионизма в България. Първите му стъпки в поезията са под влиянието на П. П. Славейков. През ученическите си години превежда от руски език стихове на А. С. Пушкин, М. Ю. Лермонтов, Н. А. Некрасов, А. В. Колцов, А. А. Фет и др. Следва романска филология в СУ “Св. Климент Охридски” (1911-1912 г.), продължава в Лайпциг (1912-1914 г.), където пише дисертация за Рихард Демел, слуша лекции по философия и по театрално изкуство. През декември 1913 г. излиза първата му публикация “Литературно-художествени писма от Германия” в сп. “Листопад”. По това време е горещ привърженик на индивидуализма и естетизма, увлича се от “модерната” немска поезия. В началото на Първата световна война заминава за Лондон, за да се запознае отблизо с английската литература. Там се среща с белгийския поет Ем. Верхарн. По-късно Гео Милев отново отива в Германия, за да продължи следването си, но е арестуван в Хамбург от немската полиция като “английски шпионин” (освободен след 6 дни). След кратък престой в Лайпциг се завръща в родината си (1915 г.). В България популяризира творчеството на европейските модерни поети. През зимата на 1915-1916 г. заедно с Н. Икономов организира в Стара Загора театрална група, която изнася няколко представления - “Едип цар” от Софокъл и др. През март 1916 г. е мобилизиран, а през 1917 г. е ранен, в резултат на което загубва лявото си око. Оперира се в Берлин (престоява там до 1919 г.). В България издава сп. “Везни” (1919-1921 г.). Еволюцията му към революционни идеи намира израз в новото сп. “Пламък” (1925 г.), което е спряно заради поемата “Септември”, а авторът й е осъден по ЗЗД на 1 година затвор и глоба 20 000 лв. Арестуван е на 15 май 1925 г., след което е обявен за “безследно изчезнал”. Съчинения: “Театрално изкуство” (1918 г.), “Антология на жълтата роза” (1919 г.), “Жестокият пръстен” (1920 г.), “Експресионистично календарче” (1921 г.), “Иконите спят” (1922 г.), “Панихида на поета П. К. Яворов” (1922 г.), “Кръщение с огън и дух. Антология” (1923 г.), “Антология на червената роза” (1924 г.), “Антология на българската поезия” (1925 г.), “Септември” (1927 г.) и др.1871 г.", "date": "2018.01.15", "title": "Денят 15 януари в българската история"}
{"url": "http://www.focus-news.net/news/2018/01/15/2477113/xinhua-peru-smyata-da-obyavi-izvanredno-polozhenie-v-chast-ot-regiona-zasegnat-ot-silnoto-zemetresenie-v-nedelya.html", "text": "Перу смята да обяви извънредно положение в част от региона, засегнат от силното земетресение, което бе регистрирано в провинция Арекипа, съобщава Xinhua. По думите на президента Педро Пабло Кучински, „готвим се да обявим извънредно положение с цел да бъдат предприети незабавни действия за поправка на засегнатите сгради и пътища“. \r\nРано в неделя сутринта (местно време), части от Арекипа бяха засегнати от земетресение, определено като 6,8 по скалата на Рихтер от Центъра по геофизика на Перу, докато според други източници, силата на труса достига до магнитуд от 7,3 по скалата на Рихтер. Един човек е загинал а 65 са ранени. : Цанко Цолов", "date": "2018.01.15", "title": "Xinhua: Перу смята да обяви извънредно положение в част от региона, засегнат от силното земетресение в неделя"}
{"url": "http://www.focus-news.net/news/2018/01/15/2477114/sofiya-vavedena-e-vremenna-organizatsiya-na-dvizhenieto-vav-vrazka-s-ofitsialno-poseshtenie-na-ministar-predsedatelya-na-yaponiya.html", "text": "Въведена е временна организация на движението във връзка с официално посещение на министър-председателя на Япония. Това съобщиха от пресцентъра на Столична община. \r\nЗабранени са престоят и паркирането на пътни превозни средства, както следва: \r\nДо отпътуване на делегацията:\r\n- на ул. „Съборна” между ул. „Цар Калоян” и пл. „Света Неделя”;\r\n- на паркинга пред София Хотел Балкан”.\r\nОт 08.00 часа до приключване на мероприятието:\r\n - на ул. „Будапеща” между бул. „Кн. Александър Дондуков” и хотел „Арена ди Сердика”;\r\n- на бул. „Кн. Александър Дондуков” между ул. „Будапеща” и ул. „Г. Бенковски”.\r\nСтолична дирекция на вътрешните работи осигурява постове за контрол и регулиране на движението.", "date": "2018.01.15", "title": "София: Въведена е временна организация на движението във връзка с официално посещение на министър-председателя на Япония"}
{"url": "http://www.focus-news.net/news/2018/01/15/2477115/sport-grigor-dimitrov-pobedi-avstrietsa-denis-novak-s-30-seta.html", "text": "Българският тенисист Григор Димитров победи австриеца Денис Новак с 3:0 сета в мач от втория кръг на Australia open.(6:3; 6:2; 6:1). В следващия кръг на турнира Димитров ще играе с победителя от мача между шведа Елиас Имер и американеца Макензи Макдоналд.", "date": "2018.01.15", "title": "Спорт: Григор Димитров победи австриеца Денис Новак с 3:0 сета"}
{"url": "http://www.focus-news.net/news/2018/01/15/2477116/ombudsmanat-maya-manolova-svikva-forum-po-problemite-na-trudovata-eksploatatsiya-i-trafika-na-hora.html", "text": "Омбудсманът Мая Манолова и фондация „Асоциация Анимус“ организират в партньорство кръгла маса на тема „Трудова експлоатация vs. Трудови права в България – законодателна рамка и предизвикателства“. Това съобщиха от пресцентъра на Омбудсмана на Република България. Форумът ще се проведе от 11.00 часа в сградата на институцията на омбудсмана – ул. „Георг Вашингтон“ № 22.\r\nПовод за кръглата маса са зачестилите случаи на нарушени трудови права на българи и трафик на хора с цел трудова експлоатация. Ще бъде обсъдено \r\nПоканени за участие са всички държавни и неправителствени организации, работещи по темата.", "date": "2018.01.15", "title": "Омбудсманът Мая Манолова свиква форум по проблемите на трудовата експлоатация и трафика на хора"}
{"url": "http://www.focus-news.net/news/2018/01/15/2477117/mrrb-shte-bade-podpisan-dogovorat-za-izgrazhdaneto-na-tol-sistemata.html", "text": "В Министерството на регионалното развитие и благоустройството в присъствието на министър Николай Нанков ще бъде подписан договорът за проектиране, изграждане и въвеждане на електронна система за събиране на таксите за ползване на републиканската пътна мрежа. Това съобщиха от пресцентъра на министерството. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка).\r\nДоговорът ще бъде подписан от председателя на Управителния съвет на Агенция „Пътна инфраструктура“ инж. Дончо Атанасов и от Михаел Вебер, представляващ изпълнителя КОНСОРЦИУМ „КАПШ ТРАФИК СОЛЮШЪНС“. На церемонията ще присъстват членовете на УС на АПИ инж. Веселин Давидов и инж. Светослав Глосов и Андре Лаукс, главен оперативен директор на „КАПШ ТРАФИККОМ“.\r\nСтойността на договора за изграждане на електронната система за събиране на таксите за ползване на републиканската пътна мрежа е 149 997 000 лв. без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното й внедряване инвестицията ще се възвърне със събраните приходи.\r\nПодписването на договора на 15 януари (понеделник) е от 10.00 ч. в зала „Пресцентър“ на МРРБ. Събитието е открито за медиите.", "date": "2018.01.15", "title": "МРРБ: Ще бъде подписан договорът за изграждането на тол системата"}
{"url": "http://www.focus-news.net/news/2018/01/15/2477118/afp-16-zaginali-pri-dvoen-samoubiystven-atentat-v-bagdad.html", "text": "16 души са загинали при двоен самоубийствен атентат, извършен в центъра на Багдад в понеделник, съобщава AFP, като се позовава на данни от местните власти. \r\n„Двама самоуибийци са се взривили на площад в централната част на Багдад“, заяви представител на органите на реда. Според разпространените данни, най-малко 50 души са ранени. : Цанко Цолов", "date": "2018.01.15", "title": "AFP: 16 загинали при двоен самоубийствен атентат в Багдад"}
{"url": "http://www.focus-news.net/news/2018/01/15/2477119/sluzhiteli-na-23-obshtinski-bolnitsi-izlizat-na-protest-sreshtu-lipsata-na-adekvatni-merki-za-spasyavane-na-obshtinskoto-zdraveopazvane-v-stranata.html", "text": "Служители на 23 общински болници излизат на протест срещу липсата на адекватни мерки за спасяване на общинското здравеопазване в страната. От 12.00 до 13.00 часа членовете на Сдружението на общинските болници в България (СОББ) ще прекратят работа, а персоналът им ще излезе пред самите лечебни заведения или пред сградата на съответната община, в знак на протест срещу липсата на адекватни мерки за спасяване на общинското здравеопазване в страната. \r\nПротестът ще протече под мотото „Спрете унищожаването на общинското здравеопазване!“, а в него се очаква да се включат общинските болници, намиращи се извън областните градове. Решението за провеждане на националния протест бе потвърдено от Управителния съвет на СОББ, на негово заседание, проведено на 9 януари 2018 г.\r\nОсновното искане на протестиращите е за отпускане на 30 млн. лева целева субсидия от републиканския бюджет. Второто им искане е спешно изплащане на надлимитната дейност за последните 2 години и половина и спешно коригиране на цените на клиничните пътеки минимум с 30%, за да може да се компенсира трикратното увеличение на минималната работна заплата. Третото им искане е спешен дебат за това какъв тип здравна система да започнат да изграждат", "date": "2018.01.15", "title": "Служители на 23 общински болници излизат на протест срещу липсата на адекватни мерки за спасяване на общинското здравеопазване в страната"}
{"url": "http://www.focus-news.net/news/2018/01/15/2477120/mariya-stoyanova-es-e-tema-nomer-edno-v-predvaritelnoto-koalitsionno-sporazumenie-mezhdu-sayuza-hdshss-i-germanskata-sotsialdemokraticheska-partiya.html", "text": "Европейският съюз (ЕС) е тема номер едно в предварителното коалиционно споразумение между Съюза (ХДС/ХСС) и Германската социалдемократическа партия. Това каза в интервю за Радио „Фокус“ Мария Стоянова, дългогодишен журналист в Германия. Тя допълни, че от споразумението възникват много въпроси, включително и за нашата страна. „Доколко това споразумение ще доведе до правителство е един въпрос, на който към днешна дата не може да се даде еднозначен отговор, защото в редиците на социалдемократите съпротивата е доста голяма. В средите на социалдемократите има противоборство срещу собственото ръководство и лидера Мартин Шулц. Младежката организация на социалдемократите  категорично е против започването на коалиционни преговори. Следващата неделя ще се свика конгрес, на който ще вземат участие 600 делегати и ще се реши дали да се пристъпи към коалиционни преговори, заяви Мария Стоянова. \r\nТя допълни, че не може да се каже категорично, че ще се стигне до съставяне на правителство. По думите й бъдещето на трима политици зависи от това как ще завършат преговорите.", "date": "2018.01.15", "title": "Мария Стоянова: ЕС е тема номер едно в предварителното коалиционно споразумение между Съюза (ХДС/ХСС) и Германската социалдемократическа партия"}
{"url": "http://www.focus-news.net/news/2018/01/15/2477121/pleven-narodniyat-predstavitel-ot-gerb-vladislav-nikolov-organizira-priemen-den.html", "text": "Народният представител от ГЕРБ-Плевен Владислав Николов организира приемен ден. Това съобщиха от пресцентъра на ГЕРБ. Той ще се срещне и разговаря с плевенчани от 9.00 часа в офиса на партията в сградата на библиотека „Христо Смирненски“. Предварителното записване се прави на място в офиса.", "date": "2018.01.15", "title": "Плевен: Народният представител от ГЕРБ Владислав Николов организира приемен ден"}
{"url": "http://www.focus-news.net/news/2018/01/15/2477122/afp-balkon-na-fondovata-borsa-v-indoneziya-se-srina.html", "text": "Вътрешен балкон на фондовата борса в Индонезия се срина в понеделник, според многобройни медийни доклади, предава AFP.\r\nТелевизионните кадри показват множество хора в паника на фона на опитите на служители да евакуират сградата. Към момента не се привежда информация за пострадали или загинали.  Тереза Герова", "date": "2018.01.15", "title": "AFP: Балкон на фондовата борса в Индонезия се срина"}
{"url": "http://www.focus-news.net/news/2018/01/15/2477123/plovdiv-shte-se-sastoi-publichno-obsazhdane-na-byudzhet-2018-na-obshtina-asenovgrad-ochakvat-se-mneniya-i-predlozheniya-ot-grazhdanite.html", "text": "Ще се състои публично обсъждане на Бюджет 2018 на Община Асеновград. Това съобщиха за Радио „Фокус“ – Пловдив от пресцентъра на Общината. Събитието ще започне в 10.30 часа в зала 601 в сградата на Община Асеновград. „Разработването и приемането на общинския бюджет са част от най-важните решения за бъдещето и те трябва да се вземат с активното участие на гражданите“, подчертаха от Общината. На публичното обсъждане са поканени всички жители, като желаещите могат да споделят мнения, препоръки и предложения за включване в Бюджет 2018 на Община Асеновград.\r\nТони МИХАЙЛОВ", "date": "2018.01.15", "title": "Пловдив: Ще се състои публично обсъждане на Бюджет 2018 на Община Асеновград, очакват се мнения и предложения от гражданите"}
{"url": "http://www.focus-news.net/news/2018/01/15/2477124/denyat-15-yanuari-v-svetovnata-istoriya.html", "text": "2017 г.\r\nУчени създават нова форма на водорода при температура близо до абсолютна нула. Тези аниони или клъстери се образуват чрез прибавяне на електрони към течни хелиеви нанодопълнения, дозирани с молекулярен водород или деутерий.2017 г.\r\nАмериканската компания SpaceX изтрелва 10 спътника Iridium NEXT в орбита и успешно възстановява първия стадий на изстреляната ракета Falcon 9.2016 г.\r\nWikipedia става на 15 години.2016 г.\r\nВ Хага е създаден специален съд, за членове на Армията за Освобождение на Косово, които са заподозрени в предполагаеми военни престъпления срещу етнически малцинства и политически опоненти.2016 г.\r\nМасови ротести в Азербайджан. Полицията използва сълзотворен газ за разпръсване на протестиращите.2015 г.\r\nАмериканският държавен секретар Джон Кери пристига на първото си официално посещение в България. Среща се с премиера Бойко Борисов. Обсъждат се стратегически въпроси, сред които отказът на България да реализира проекта за строеж на руския газопровод Южен поток и ситуацията в Украйна.2014 г.\r\nМинистър-председателят на Гвинея Мохамед Саид Фофана подава оставка.2013 г.\r\nПредседателят на върховния съд на Пакистан Ифтихар Мухамад Чоудхри издава ордер за арест на министър-председателя на страната Раджа Первез Ашраф и на още 16 висши чиновници по обвинение за разхищаване на средства от национален енергиен проект. Втори ден 25000 протестиращи начело със суфисткия проповедник Мохамад Тахир ул-Кадри правят седяща стачка в центъра на Исламабад срещу некомпетентността и курупцията във властта. Протестиращите настояват съдебната система да забрани на корумпирани политици да се кандидатират за избираеми постове. Тахир ул-Кадри се завръща в Пакистан от Канада и оглавява движение срещу корупцията. Предишният министър-председател получава осъдителна присъда през юни 2012 г. след отказ да поднови разследване за корупция и пране на пари от президента Асиф Али Зардари.2012 г. \r\nПри взрив на бомба в пакистанския град Рахимъярхан загиват 11 човека, а други 8 биват ранени.2012 г.\r\nБойци на Ал Кайда превземат йеменския град Радда.2012 г.\r\nПровеждат се предсрочни избори за мажилис на парламента на Казахстан.2003 г.\r\nНа алеята на славата в Холивуд е поставена звездата на Никол Кидман. Тя е американска актриса от австралийски произход. Става популярна, снимайки се в касовите филми на своя съпруг Том Круз - “Гръмотевични дни” (1990 г.), “Далече, далече” (1992 г.), а също и в “Били Батгейт” (1991 г.), “Флирт” (1991 г.), “Моят живот” (1993 г.), “Злоба” (1993 г.), “Смъртоносна амбиция” (1995 г.), “Батман завинаги” (1995 г.), “Портрет на една дама” (1996 г.), “Миротворецът” (1997 г.), “Берлински дневници 1940-45” (1998 г.), “Приложна магия” (1998 г.), “Престъпен разговор” (1999 г.), “Широко затворени очи” (1999 г.), “Мулен Руж” (2001 г.), “Часовете” (2001 г.), “Догвил” (2002 г.), “Ледената планина” (2003 г.).2001 г. \r\nКим Бейсинджър и Алек Болдуин се развеждат.2000 г. \r\nЛидерът на чеченските бунтовници Шамил Басаев обявява награда от 2,5 млн. долара за убийството на Владимир Путин.\r\nШамил Басаев е роден през 1965 г. в село Ведено, Чечения. На 14 юни 1995 г. под негово ръководство е превзета болницата в град Будьоновск. Басаев поставя искане федералните власти да спрат военните действия и да преговарят с Дудаев. Взети са за заложници повече от хиляда души и 166 от тях са избити. След смъртта на Дудаев през април 1996 г., той е избран за командващ бойните формирования на Чеченската република Ичкерия. През януари 1997 г. на изборите за президент на Чечения, спечелени от Масхадов, той остава на второ място и за кратко е министър-председател. През август 1999 г., заедно със саудитския водач Хатаб, ръководи ислямисткия бунт в съседната на Чечения република Дагестан. През януари 2000 г. той е тежко ранен, когато сепаратистите напускат Грозни пред настъплението на руската армия - стъпва на мина и десният му крак е ампутиран до коляното. Басаев стои зад превземането на театър в руската столица през 2002 г., при което бяха убити десетки заложници и чеченски екстремисти, обсадата на училището в Беслан през 2004 г., при която загинаха 331 души, повечето деца, и отвличането на около 1 000 заложници в болницата в Будьоновск, когато бяха убити около 100 души. През 2003 г. САЩ включват Шамил Басаев в черния си списък на терористите.\r\nЧеченският терорист Шамил Басаев, който пое отговорността за най-жестоките терористични нападения в историята на съвременна Русия, е убит на 10 юли 2006 г. при операция на руските специални служби. Директорът на Федералната служба за сигурност на Русия (ФСБ) Николай Патрушев докладва на руския президент Владимир Путин, че 41-годишният Басаев е бил ликвидиран, заедно с други чеченски екстремисти, при операция на руските специални служби през нощта на 9 срещу 10 в Ингушетия.1999 г. \r\nВ Косово са открити телата на 45 албанци, което дава повод за обвинения срещу правителството на Югославия.1992 г. \r\nСваленият президент на Грузия Звиад Гамсахурдия се завръща в Грузия и начело на въоръжени отряди се отправя към Тбилиси.\r\nЗвиад Константинович Гамсахурдия е грузински политически деец, писател. От 1962 г. се занимава с преподавателска и научна дейност. През 70-80-те г. е подложен на репресии за правозащитната си дейност. Има публикации по история на грузинската литература и култура. Автор е на стихове и преводи. От 1990 г. е председател на Върховния съвет на Грузинската ССР. От 1991 г. е президент на Грузия. През януари 1992 г. е принуден да напусне поста си при обвинения в диктатура и със съмнения за корупция, и през 1994 г. се самоубива.1992 г. \r\nМеждународната общност признава независимостта на Словения и Хърватия от Социалистическата федеративна република Югославия.1991\r\nСрокът на ООН за изтегляне на иракските войски от Кувейт изтича и така започва подготовката за започването на Операция Пустинна буря.1990 г. \r\nЗа министър на вътрешните работи на СССР е назначен Борис Пуго.1986 г. \r\nМихаил Горбачов издига лозунга за “ново политическо мислене”.\r\nМихаил Горбачов е генерален секретар на ЦК на КПСС (1985-1991 г.), президент на СССР (1990-1991 г.). В периода 1978-1985 г. е секретар на ЦК, член на Политбюро на ЦК (1980 г.) на КПСС. През 1988 г. е председател на Президиума на Върховния съвет на СССР, а в периода 1989 - 1990 г. е председател на Върховния съвет , председател на Съвета за отбрана. Провежда политика на гласност и преустройство в СССР и на сигурност в международните отношения. С подписването на договора за създаване на Общността на независимите държави СССР престава да съществува и пълномощията на Горбачов като президент се прекратяват (декември 1991 г.). През 1990 г. получава Нобелова награда за мир.1969 г. \r\nЗа първи път в историята съветски космически кораби се скачват в Космоса.1962 г. \r\nТемпературната скала на Целзий е използвана за първи път в Англия, повече от двеста години след смъртта на нейния създател.\r\nТемпературна скала, в която интервалът между температурите на топене на леда и кипене на водата при нормално атмосферно налягане (101 325 паскала или 760 мм живачен стълб) е разделен на 100 части. Наречена е в чест на предложилия я през 1742 г. шведски учен А. Целзий. Температурата по скалата на Целзий се изразява в градуси на Целзий. Температурата на топене на леда се приема за равна на 0°, а температурата на кипене на водата - на 100°.1955 г. \r\nКитайското правителство взема решение за разработка на собствено ядрено оръжие.1943 г. \r\nПо време на Втората световна война (1939-1945 г.) под Воронеж съветските войски разбиват Втора унгарска армия.1943 г. \r\nЗавършено е строителството на Пентагона, най-голямата административна сграда в света.\r\nПентагонът (от гръцки pentagonon - петоъгълник) е сградата на военното министерство на САЩ, която има петоъгълна форма.1943 г. \r\nПо заповед на Сталин всички щампи “Made in America” на товарите, доставяни от съюзническите конвои по договора “Заем-наем”, са били заменяни с руски.1941 г. \r\nСлед пет години в изгнание императора на Етиопия Хайле Селасие се завръща в родината си, за да оглави борбата срещу италианските фашисти.\r\nХайле Селасие е император на Етиопия в периода 1930-1974 г. Ръководи съпротивата срещу италианската агресия. Емигрира в Англия (1936-1941 г.). Той е един от инициаторите за създаването на Организацията за африканско единство през 1963 г. Свален е от власт през 1974 г.1935 г. \r\nБенито Мусолини обявява обединението на Еритрея и Сомалия.1920 г. \r\nЗа първи път в Европа (Германия) е издадена грамофонна плоча, съдържаща джаз-музика.1918 г. \r\nСъздава се Генералният съд на Украинската Народна република.1915 г. \r\nЗавършено е строителството на Северната железопътна канадска линия (Квебек - Ванкувър).1890 г. \r\nВ Петербургския театър се състои премиерата на балета на Чайковски- “Спящата красавица”.1880 г. \r\nЗапочва работа първата телефонна мрежа.1878 г. \r\nСръбската Скупщина приема Закон за уредба на “освободените” от сръбските войски райони (Поморавието и Тимошко). По това време липсват международноправни основания за подобен акт.1878 г. \r\nАнглийското правителство е уведомено, че Русия няма да завладява Проливите. Решението на кабинета на Дизраели (на снимката) да се изпрати флот в Босфора е отменено.\r\nБенджамин Дизраели (21 декември 1804 г. – 19 април 1881 г.) е английски политически и държавен деец и писател. Един от най-видните идеолози и ръководители на Консервативната партия, два пъти е министър-председател (1868 г., 1874-1880 г.). Дизраели се стреми да затвърди влиянието на английската държава в Османската империя и на Проливите. Защитава целостта на Османската империя и се обявява срещу националноосвободителните движения на балканските народи - оправдава жестокостите на турците при потушаването на Априлското въстание през 1876 г. В края на Руско-турската освободителна война (1877-1878 г.) изпраща английска военна флота в Дарданелите, за да предотврати пълния разгром на Турция и превземането на Цариград. Дизраели е един от инициаторите за свикването на Берлинския конгрес през 1878 г. и за ревизията на Санстефанския мирен договор от 1878 г. Целта му е да не допусне прекомерно разширяване на руското влияние на Балканите.1877 г. \r\nВ Будапеща е подписана конвенция между Русия и Австро-Унгария. Документът, изработен от руския посланик във Виена Е. П. Новиков и министъра на външните работи на Австро-Унгария граф Д. Андраши, се състои от 10 основни члена и допълнителна (секретна) конвенция от 4 члена, подписана на 18 март 1877 г., но датирана също от 15 януари. Според постигнатите договорености Австро-Унгария се отказва от поетите по Парижкия мирен договор (1856 г.) ангажименти към Франция и Великобритания за запазване целостта на Турция и декларира намерението си да запази неутралитет при една евентуална руско-турска война. Русия от своя страна предоставя правото на Австро-Унгария да окупира Босна и Херцеговина.1852 г. \r\nВ Ню Йорк е открита първата в САЩ еврейска болница.1790 г. \r\nВъв Франция е прието ново деление на страната на департаменти.1759 г. \r\nОткрива се Британският музей.\r\nОсновател на идеята за уникален културен институт е Х. Слоун (1660 – 1753 г.). Той е председател на Кралското дружество след Исак Нютон. До края на своя 93 годишен живот той събира огромна колекция от 200 хиляди книги, сред които 40 хил. тома най-разнообразна книжнина и над 4 хил. ръкописа. След смъртта на Х.Слоун, Парламентът приема колекцията като официално дарение, заедно с колекциите на Робърт Котън (1571-1631) и Робърт Харли (1661-1724).\r\nТака на 15 януари 1759 г. става официалното откриване на Британския музей в Монтегю хаус. Кралят на Англия Джордж II подарява на музея старата Кралска библиотека, събирана от ХV до края на ХVII век. и дава правото на музея да получава по една бройка от всяка излязла в Англия книга, така се гарантират постъпленията в библиотечните фондове на новоизлизащите книги. Първоначално в Британският музей преобладават колекциите от книги, редки и ценни издания, ръкописи и документи. След откриването на музея, в неговата постоянна експозиция преобладават природо- научните експонати. Постепенно, чрез откупуване започва да нараства колекцията с произведения на изкуството. Най-ценните антични паметници са безспорно скулптурите и релефите от Партенона. Истински дар за Британския музей е огромната колекция от паметници на Древния Египет, която Англия овладява през 1802 г. в Александрия след разгрома на флота на Наполеон.\r\nПостоянният приток на експонати и книги довежда до необходимостта от строителство на нова сграда, изцяло съобразена с изискванията за създаване на музейна експозиция и хранилища за останалите паметници. Проектирането на новата сграда е възложено на арх. Робърт Смърк (1781-1867 г.), а строежът продължава от 1823 до 1847 г. Преди да е завършено изграждането на новата сграда, става ясно, че огромният книжен фонд трудно ще се побере в сградата. Затова по предложение на А.Паници, пазител на отдела за книги, арх. Сидни Смърк, брат на строителя на музея проектира световно известната кръгла читална зала и книгохранилища във вътрешния двор на Британския музей. За времето от 1854 до 1857 г. е изградена уникална читалня за 400 души с огромен купол с размери – височина 32,2м и диаметър 42,7м.\r\nВ Британския музей функционират 13 отдела, от които три библиотечни, включващи ръкописи и архивни документи, колекция от монети и медали, сбирка от рисунки и гравюри, научноизследователска лаборатория за реставрация и консервация и седем художествено-археологически отдела.1582 г. \r\nРусия предава Ливония и Естония на Полша, с което губи излаз на Балтийско море. Ливония и Естония са присъединени към Русия по силата на Нищадския мирен договор.Той е подписан на 30 август 1721 г. между Русия и Швеция, с него завършва Северната война (1700-1721 г.). Петър I решително се отказва от прелиминарен договор (предварително съглашение) и като използва победите на руската армия и флот, оформя договор, отговарящ на руските интереси. Договорът се състои от преамбюл и 24 члена. Швеция признава присъединяването към Русия на част от Карелия, Ингерманландия (Ижрската земя), Естония, Латвия, о-вите Езел, Даго, Моон и други. Създават се условия за безпрепятствена и равноправна търговия между двете страни. Договорът укрепва позициите на Русия на Балтийско море, превръща я в морска държава, империя и велика сила.1535 г. \r\nАнглийският крал Хенри VIII се обявява за глава на англиканската църква.\r\nХенри VIII е английски крал (от 1509 г.), от династия Тюдори.Той е представител на английския абсолютизъм. Опира се на тесен кръг приближени (Т. Уолси, а по-късно Т. Кромуел и Т. Кранмър). По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с папата, е провъзгласен от парламента за глава на английската (англиканската) църква, запазила католическите традиции. Томас Мор, обявил се против Реформацията, е екзекутиран (1535 г.). През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението му до пълна икономическа и финансова разруха.На тази дата са родени: 1929 г. \r\nРоден е Мартин Лутер Кинг - борец за граждански права в Америка. Учи в колежа “Морхауз”, в Крозбърската теологична семинария в Пенсилвания, в Бостънския университет и в Харвард. Става бакалавър по богословие и доктор по философия. След конкурс е назначен за пастор в голямата църква “Декстър” в Монтгомъри. Включва се в редица прояви на мирния протест срещу расовото неравенство през 50-те години. Получава Нобелова награда за мир през 1964 г. Застрелян е по време на реч на балкона на хотел “Лорейн” в Мемфис. Посмъртно е награден с “Медала на свободата” (1977 г.). Умира на 4 април 1968 г. в Мемфис, Тенеси.1918 г. \r\nРоден е Гамал Абдел Насър - египетски държавник и политически деец. Президент на Египет (от1956 г.). Завършва Военното училище в Кайро (1939 г.). Служи в различни военни части в Египет и Судан. Завършва военния колеж към Генералния щаб. Участва в Арабско-израелската война, в която е ранен (1948-1949 г.). Преподавател е във военния колеж към Генералния щаб (1949-1952 г.). Основава и оглавява тайната организация \"Свободни офицери\", която подготвя и осъществява революцията от 23 юли 1952 г. Заместник-председател, а след това е председател на Революционен съвет. Министър-председател, като едновременно изпълнява и задълженията на президент (1954-1956 г., с прекъсвания). Главнокомандващ на въоръжените сили (от 1956 г.). Председател е на Арабския социален съюз (от 1963 г.). През 1967 г. Египет търпи пълно поражение от Израел, а страната изпада в икономическа и политическа криза. На 30 март 1968 г. Насър предлага програма за ликвидиране на последиците от поражението на Египет.1850 г. \r\nРодена е София Василиевна Ковалевская - руска математичка, писателка и публицистка. Първата жена член-кореспондент на Петербургската академия на науките (1889 г.). Заминава в Хайделберг (1869 г.), където учи математика. Премества се в Берлин (1870 г.) и 4 години работи с К. Вайерщрас. Въз основа на 3 студии, представени от него, Гьотингенският университет задочно й присъжда (1874 г.) научната степен доктор по философия. Връща се в Русия (1874 г.), но не получава преподавателско място в Петербургския университет. Премества се в Москва и се опитва да постъпи в университета, но не успява. Става частен доцент в Стокхолмския университет (ноември 1883 г.), по-късно (1884 г.) – професор. За 8 години разработва и прочита лекции по 12 курса. Получава няколко награди за своите научни разработки. Автор е на повестта “Нихилистка” (1884 г.), драмата “Борба за щастие” (1887 г.), “Спомени за детството” (1890 г.). Умира на 10 февруари 1891 г. в Стокхолм.1850 г. \r\nРоден е Михай Еминеску - румънски поет-класик. Представител е на румънския романтизъм. Работи като софльор в пътуващ театър, библиотекар, училищен инспектор, редактор. Слуша лекции във Виенския и Берлинския университет (1869-1874 г.). Публикува разкази в сп. \"Литературни беседи\". Автор е на стихотворения, сборник и поеми: \"Животът\" (1879 г.), \"Император и пролетарий\" (1879 г.), \"Луцифер\" (1883 г.), сатиричния цикъл \"Послания\" (1881-1890 г.), \"Хиперион\" (1890 г.). Умира на 15 юни 1889 г. в Букурещ.1842 г. \r\nРоден е Пол Лафарг - деец на френскoтo и международното работническо движение. Влиза в социалното движение през 1864 г. като студент във Висшето медицинско училище в Париж (изключен от училището през 1865 г.). В началото на 1866 г. е в Лондон, където влиза в I Интернационал. Член е на неговия Генерален съвет. Завършва медицина в Англия (1868 г.). Запознава се с К. Маркс, а през април 1868 г. се оженва за неговата дъщеря Лаура. Завръща се във Франция (1868 г.), където участва в създаването на Парижката федерация на Интернационала, оглавява неговата секция в Бордо. След поражението на Парижката комуна (1871 г.) емигрира в Испания, живее в Лондон, завръща се във Франция през 1882 г. Депутат е в парламента (1891-1893 г.). Самоубива се заедно със своята съпруга на 25 ноември 1911 г. в Париж.1795 г. \r\nРоден е Александър Сергеевич Грибоедов - руски писател, драматург и дипломат. Завършва Московския университет (1810 г.), след това учи във Физико-математическия факултет. Зачислен е в колегията на външните работи (1817 г.). Секретар на руската мисия в Техеран (1818 г.). Убит е в Техеран, където е посланик (1793-1829 г.). Автор е на комедията \"От ума си тегли\". Умира на 11 февруари 1829 г. в Техеран.1622 г. \r\nРоден е Молиер (Жан Батист Поклен) - френски драматург, актьор, един от създателите на френската комедия. Завършва Клермонския колеж (1640 г.) и заминава за Орлеан, за да следва право. Напуска училище след 2 години и постъпва като актьор в пътуващ любителски парижки театър. Скоро след това става директор на трупа. По това време заменя фамилията си Поклен с Молиер и 13 години пътува и представя своите комедии. Установява се в Париж, където трупата му играе в театър “Пти Бурбон”, а от 1661 г. - в театър “Пале роял”. Първите му произведения са писани под силното влияние на италианската комедия. След като Луи ХIV се възкачва на престола, Молиер е осигурен с 2 000 ливри годишна заплата, а комедиите му намират добър прием в Париж. Като писател засяга всички видове комедии: фарс (комедия на интригата) - “Сганарел” (1660 г.), “По неволя доктор” (1666 г.), “Мнимият болен”; комедии на нравите - “Училище за мъже” (1661 г.), “Училище за жени” (1662 г.), “Буржоата благородник” (1670 г.), “Смешните фантазьорки” и др.; комедии на характера - “Мизантроп” (1666 г.), “Тартюф” (1664 г.), “Дон Жуан” (1665 г.), “Скъперникът” (1668 г.) и др. Умира на 7 февруари 1673 г.На тази дата умират: 2000 г. \r\nВ Белград е застрелян Желко Ражнатович, известен като военен престъпник с прозвището Аркан. Международният трибунал в Хага го обвинява за престъпления срещу човечеството.\r\nЖелко Ражнатович е сръбски подземен бос и лидер на паравоенните отряди „Тигри\", воювали срещу несръбското население в бивша Югославия, в това число и в Хърватия.\r\nКомандирът на страховитите \"Тигри\" се прочува със зверствата на неговите бойци при войната в бивша Югославия.\r\nСръбският паравоенен лидер Желко Ражнатович -Аркан е разстрелян публично във фоайето на белградския хотел „Интерконтинентал“.Убиецът му стреля 3 пъти с пистолет CZ 99, който използва патрони 9 x 19 mm Luger.1968 г. \r\nУмира Леополд Инфелд - полски физик теоретик, член е на Полската академия на науките (1952 г.). Роден е на 20 август 1898 г. в Краков. Завършва Ягелонския университет в Краков (1921 г.). Работи в Кембридж (1933-1935 г.), в Принстънския университет при А. Айнщайн (1936-1938 г.). Преподавател е в университета в Торонто (проф. от 1939 г.). През 1950 г., след завръщането си в Полша, е преподавател във Варшавския университет. Основните му трудове са по теоретична физика: интерпретация на съотношенията на неопределеностите, вълновото уравнение на електрона в общата теория на относителността, нелинейната електродинамика (съвместно с М. Борн, 1934-1935 г.). През 1938 г. заедно с А. Айнщайн и Б. Хофман от уравнението на общата теория на относителността извежда уравнение за движението на система от тела в поле на притегляне с точност, много по-голяма от тази в Нютоновото уравнение. Автор е на няколко повести и книги за Е. Галоа (1948 г.).1919 г. \r\nУмира Карл Либкнехт - деец е на германското и международно работническо движение. Роден е на 13 август 1871 г. в Лайпциг. Член е на Социалдемократичната партия от 1900 г. От 1912 г. до 1916 г. е депутат в Райхстага. Заема интернационалистична позиция по време на Първата световна война. През декември 1914 г. единствен гласува в Райхстага против военните кредити. През 1916 г. ръководи антиправителствена и антивоенна демонстрация в Берлин. Осъден на 2 години затвор (1916-1918 г.). Един от организаторите на \"Съюз Спартак\" и Комунистическата партия на Германия (1918 г.), издател (съвместно с Р. Люксембург) на в. \"Роте фане\". Убит е през януари 1919 г. заедно с Р. Люксембург по време на бунта в Берлин.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”", "date": "2018.01.15", "title": "Денят 15 януари в световната история"}
{"url": "http://www.focus-news.net/news/2018/01/15/2477125/burgas-26-godishen-mazh-e-pochinal-pri-katastrofa-na-patya-s-prosenik-s-stratsin.html", "text": "Около 18.35 ч. на 13 януари т. г. на пътя с. Просеник - с. Страцин, общ. Руен по неустановени до момента причини е станала катастрофа между лек автомобил \"БМВ\" с немска регистрация, управляван от 47-годишния А. К. от с. Страцин, община Поморие, и лека кола \"Алфа Ромео 156\" с бургаска регистрация, управлявана от 26-годишния С. Д. от същото село. Това съобщиха от ОДМВР-Бургас. При пътния инцидент на място е починал водачът на \"Алфа Ромео 156\" - С. Д. По случая е образувано досъдебно производство.", "date": "2018.01.15", "title": "Бургас: 26-годишен мъж е починал при катастрофа на пътя с. Просеник - с. Страцин"}
{"url": "http://www.focus-news.net/news/2018/01/15/2477126/dobrich-shte-se-provede-preskonferentsiya-po-povod-proekta-za-energiynoto-obnovyavane-na-mnogofamilni-sgradi-v-grada.html", "text": "В Общината ще се проведе пресконференция по повод проекта за енергийното обновяване на многофамилни сгради в града. Това съобщиха от пресцентъра на Община Добрич. Събитието ще се проведе от 11:00 часа в Бизнес залата в сградата на Община град Добрич (на първи етаж). Община град Добрич уточнява, че събитието е встъпително и публично във връзка с реализиране на проект „Енергийно обновяване на многофамилни жилищни сгради в град Добрич“, който е част от Инвестиционната програма на Община град Добрич и се осъществява с финансовата подкрепа на Оперативна програма „Региони в растеж“, съфинансирана от Европейския съюз чрез Европейския фонд за регионално развитие. В рамките на събитието ще бъдат представени параметрите на договора за безвъзмездна финансова помощ - целите, дейностите и очакваните резултати за общността. На пресконференцията могат да присъстват всички заинтересовани лица.\r\nСимволична церемония „първа копка“ ще се проведе веднага след пресконференцията до жилищната сграда с адрес „Кирил и Методий“ 8 (около 11.45 часа).", "date": "2018.01.15", "title": "Добрич: Ще се проведе пресконференция по повод проекта за енергийното обновяване на многофамилни сгради в града"}
{"url": "http://www.focus-news.net/news/2018/01/15/2477127/sofiya-pred-pametnika-na-aleko-konstantinov-na-bul-vitosha-shte-se-provede-programa-po-povod-155-godini-ot-rozhdenieto-mu.html", "text": "Столична община организира честване по повод 155 години от рождението на Алеко Константинов. Големият български писател и общественик е роден на 13 януари (1-ви януари стар стил) 1863 година. Това съобщиха от пресцентъра на общината. Oт 13.00 часа пред Паметника на Алеко на бул. „Витоша” ще се проведе програма с участието на актьорите Светослав Пеев и Ивайло Калоянчев. Ще бъде представено специално издание на вестник, посветен на годишнината, подготвен и издаден от Националния литературен музей. Гости на събитието ще бъдат съставителите на вестника - Атанас Капралов - директор на Националния литературен музей, Румяна Пенчева и д-р Елена Алекова. На честването ще присъства доц. д-р Тодор Чобанов, заместник-кмет на Столична община.", "date": "2018.01.15", "title": "София: Пред паметника на Алеко Константинов на бул. „Витоша” ще се проведе програма по повод 155 години от рождението му"}
{"url": "http://www.focus-news.net/news/2018/01/15/2477128/okrazhniyat-sad-v-shumen-shte-zasedava-po-deloto-sreshtu-mashinistite-obvineni-za-zhelezopatnata-katastrofa-v-hitrino-prez-2016-g.html", "text": "Окръжният съд в Шумен ще заседава по делото срещу машинистите Димитър Михнев и Радослав Петков, обвинени за железопътната катастрофа в Хитрино през 2016 г. Заседанието е предвидено за 09.30 часа. На първото заседание по делото, освен прокуратурата, подсъдимите и техните защитници, са призовани и всички пострадали от железопътната катастрофа в Хитрино, станала на 10 декември 2016 година. На двамата машинисти са повдигнати обвинения за това, че са нарушили правилата за движение, уредени в Закона за железопътния транспорт, и по непредпазливост са причинили смъртта на 7 и телесни повреди на 14 души.", "date": "2018.01.15", "title": "Окръжният съд в Шумен ще заседава по делото срещу машинистите, обвинени за железопътната катастрофа в Хитрино през 2016 г."}
{"url": "http://www.focus-news.net/news/2018/01/15/2477129/tv-21-makedoniya-dogovorat-za-dobrosasedstvo-s-balgariya-vliza-za-obsazhdane-v-makedonskiya-parlament.html", "text": "В понеделник, 15 януари, в Събранието в Скопие ще бъде внесен за обсъждане проектозакон за ратификация на Договора за приятелство, добросъседство и сътрудничество между Република Македония и Република България, припомня телевизионният канал „ТВ 21“.\r\nСъщевременно се съобщава, че българският посланик в Скопие, Иван Петков, ще представи пред депутатите в македонския парламент програмата и приоритетите на председателството на Съвета на Европейския съюз, което София пое в началото на годината.  Тереза Герова", "date": "2018.01.15", "title": "„ТВ 21“ (Македония): Договорът за добросъседство с България влиза за обсъждане в македонския парламент"}
{"url": "http://www.focus-news.net/news/2018/01/15/2477130/kiril-ananiev-ministar-na-zdraveopazvaneto-borisov-ne-harchi-samovolno-pari-kakto-tvardi-ninova-vsichko-se-reshava-ot-parlamenta.html", "text": "Борисов не харчи самоволно пари, както твърди Нинова – всичко се решава от парламента. Това каза Кирил Ананиев, министър на здравеопазването, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването.\r\nТой сподели позиции по следните теми: “Защо Ананиев за министър на здравеопазването?; Въпросът „Защо?“.\r\nБеновска посрещна за пръв път Кирил Ананиев в предаването с пожелание да се справи успешно с мисията в здравеопазването, въпреки трудностите и невъзможностите на предишните министри в сектора. Ананиев благодари и каза, че неговият успех ще бъде успех за хората. Беновска го попита защо не е донесъл книга, с която да спази традицията на предаването. Министърът на здравеопазването отговори, че чете много профилирана литература - икономическа, финансова, бюджетна, както и историческа за стари древни цивилизации, и на бюрото му е останала книгата, която е трябвало да донесе – „Време разделно“, защото отговоря на житейската ситуацията, в която се намира той и обеща, че ще я донесе. Беновска обясни, че ще го окуражи във времето разделно с няколко подаръка – тениската на предаването с въпроса „Защо?“, който водещата допълни - „ Защо решихте да станете министър на здравеопазването?“. Министърът отговори, че решението е било на премиера Борисов, защото е сметнал, че има нужда от човек, работил дълги години се е занимавал с бюджета и осъзнава, че системата на здравеопазването е разконцентрирана и нестабилна. Ананиев е бил дълги години в управлението на НЗОК и е запознат с функционирането ѝ, както и е изготвял финансирането на министерството на здравеопазването. Той допълни, че използва капацитета на медиците, директорите на болници, научните работници в областта, пациентски организации и т.н. Беновска подари българска, здрава, червена ябълка на министъра с пожелание да бъде здрава ябълка в политиката, защото утре предстои протест на 20 болници. Ананиев обясни, че преди да влезе в политиката е бил спортист и една ябълка „е детска игра“. Беновска подари и книгата си с интервюто на Ахмед Доган от 1992 година.\r\nМинистър Ананиев коментира и въпросите: „Истанбулската конвенция – защо Ананиев е против?; Какво е становището на БСП?; Какво се случва между БСП и Станишев? “.\r\nВодещата отвори темата за ратифицирането на Истанбулската конвенция и отказа на 8 министри, включително и той, да я подкрепят. Министърът отговори, че все пак правителството е приело ратифицирането и той застава зад конвенцията, защото защитава жените, но според него и останалите несъгласни министри е необходим дебат за изчистване на терминологичните неточности и преводи. „Имаме нужда от тази конвенция“ каза той. Беновска попита дали не е необходимо да се направи разяснителна кампания за конвенцията. Ананиев се съгласи и каза, че това е трябвало да се случи преди заседанието на министерския съвет, защото дебатът щеше да протече по друг начин. Водещата припомни, че БСП след 5-часово обсъждане и против волята на лидера на ПЕС Станишев вчера са решили да не подкрепят ратифицирането и ще гласуват категорично против в парламента. Министърът каза, че не иска да коментира решенията на партията и ще намерят правилното решение, защото те са били в основата, когато конвенцията е била подкрепена в Европейската комисия. Беновска попита дали е възможно БСП да не гласуват единно. Ананиев каза, че на министерски съвет не е е гласувано единно и всички са рационални хора, които преценят ползите и вредите от всеки акт и е напълно възможно разминаване в БСП.  \r\nБеновска каза, че Станишев е повече от два мандата лидер на ПЕС и е в основата на издигането и поддържането на Корнелия Нинова начело на партията и поставя Деница Златева на поста „Жени-ПЕС“. Водещата попита какво ще се случи със Станишев след като не може да се „оправи със своята партия“ и възможно ли е да му попречат да бъде издигнат за нов председател на ПЕС. Ананиев каза, че е важно българин да е на такава позиция, но съдбите се променят и се надява разговорите в БСП да изкристализират и да не поставят Станишев в неудобно положение да се обяснява в Европейските структури и ПЕС. \r\nВ разговора бе обсъдена и следната тема: „Нинова инициира проверка на Съдебната палата срещу Борисов“.\r\nБеновска помоли за коментар относно решението на Нинова да призове Съдебната палата да провери дали е законно премиерът да харчи самоволно обществени пари. Беновска попита в какво качество Съдебната палата ще проверява министър-председателя. Ананиев отговори, че проверява дали изпълнението на бюджета отговаря на приетия закон и обясни, че Борисов не харчи самоволно пари, а разходите за персонал се отпускат само след решение на българския парламент и е редно да настъпят промени в закона за бюджета. Министърът допълни, че в някои случаи е предвидено правителството да взима такива решения – полицейски заплати, например. Според него за момента няма нужда от проверка, защото няма конкретно решение на Парламента, но те подкрепят реформата за хората, които са на терен. Беновска обясни, че има закони и порядки за извършване на проверки кой и как си упражнява дейността. Ананиев се съгласи и каза, че правителството има правомощията и може да изготви промени в закона за бюджета на министерство на вътрешните работи и процедурата ще бъде спазена по закона за публичните финанси. \r\nБяха коментирани и: „Индекс на доверие към България; Цените на тока и протестът на работодателите“.\r\nАнаниев обясни, че е повече от 30 години в министерството на финансите. Беновска помоли министъра за коментар на индекса на доверие към България, публикуван във в-к Financial Times, е достигнал своя връх през октомври 2017 година. Ананиев обясни, че знае технологията на работа и индикаторите, които се използват за оценка на икономическото и социалното развитие, политическата класа и т.н. и е убеден, че оценката е правилна и е позитивно настроен за бъдещия рейтинг на държавата. Той бе категоричен, че икономическите показатели на България доказват растеж, излишък в бюджета и спад в безработицата. Беновска попита защо работодателите организират протест против увеличаване цените на тока – какво е равнището на техните печалби и разходите за ток. Ананиев обясни, че токът като част от себестойността оказва влияние върху цената на крайная продукт, който прозивежда бизнесът, но има регулатор за наблюдение на факторите, които променят цената на тока и ако те са налице – някой трябва да поеме увеличението. Беновска попита дали неплатежоспособни са работодателите, че не могат да изплатят увеличението. Министърът обясни, че те са гъвкави в това отношение, както и по отношение на заплатите на служителите, и не смята, че ще се влоши конкурентоспособността и продукцията на България няма да бъде предпочитана.\r\nКирил Ананиев заяви също позиция относно: „Какво се случва в здравеопазването?; Доклад за състоянието на болниците; Преструктуриране и оздравяване на лечебните заведения; Частните болници, които източват държавните; Хаос във фънкционирането на отделните звена; Недостиг на медици; Протест на общинските болници“.\r\nВодещата каза, че е клиширано изказването, че здравеопазването ни е в нездравословно състояние, но е факт – плащат се здравни осигуровки, но се получава адекватна помощ, за много неща се доплаща, определени категории заболявания не разполагат с ефективни лекарства, като например как е отстъпила ГЕРБ в НС за лекарствата за онкоболните. Беновска попита каква е „рецептата“. Ананиев отговори, че системата има много проблеми и първото нещо, с което се е захванал, е анализ на държавните болници и тяхното състояние. Докладът е оперативен инструмент и се провежда определена политика спрямо него. Министърът на здравеопазването бе категоричен, че Ловешката болница е първата, която ще бъде оздравена, и чрез действията си той ще накара хората да му вярват, а не да си мислят, че преструктурирането се прави с цел закриване на структури. Главната идея е болничната система да предоставя качествено обслужване. На базата на анализа Ананиев констатира какво е финансовото състояние на държавните болници в страната – общата картина е много ниско равнище, заради неправилно управление, липса на контрол, липса на ангажимент на мениджмънта, липса на отговорност за неправилно взети решения, неадекватно използване собствеността на болниците. „Трябва ли да продължават частни болници да се впиват като пиявици в държавни и общински болници срещу фиктивни договори?“ попита Беновска. Ананиев отговори, че това е второто действие с МВР и Прокуратурата и са в няколко болници са установили, че приходите от извършената дейност се разпределят 85 на 15 в полза на частната болница, при положение, че държавната болница е предоставяла всичко, което има на разположение – персонал, сгради и т.н. Водещата попита какво ще последва от тези констатации. Ананиев обясни, че са накрая на доклада и ще излязат с резултатите. Тези хора, които  са накърнили държавния интерес, ще получат заслуженото си наказание. Той продължи с това, че трябва да се работи и за премахване на лошите взаимоотношения и координация между регионалните звена на държавата – спешна помощ, районни НЗОК, районни здравни инспекции, извънболнична и болничната помощ, дефицит на лекари и сестри и в момента едни и същи медици работят едновременно в държавни и частни болници или извънболнична помощ. Министърът подчерта, че той е принципал на 70 болници и се регистрира загуба от 165 милиона лева заради хаосът, а през 2010 година загубите са били 57 милиона. Тогава болниците са били заблудени, че ще получат кредити, за да се разплатят, но ако се предприемат структурни промени – задълженията отново ще се трупат. Беновска цитира прессъобщение, че утре – 15 януари, между 12 и 13 часа, членовете на Сдружението на общинските болници в България ще прекратят служебните си задължения и персоналът ще излезе пред лечебните сгради в знак на протест срещу липсата на адекватни мерки за спасяване на общинското здравеопазване. Ананиев обясни, че държавата предоставя на общинските болници 28, 5 милиона лева за извършване на дейност по спешната помощ, която не е регламентирана с пакета, който плаща НЗОК и обикновено е осъществявана от болници, които са в отдалечени и високопланински райони, свързана е и с ТЕЛК и с всичко извън пакета на НЗОК. Министърът обясни, че той не може да предостави повече пари, защото ще попадне под ударите на ЕК, заради недопустима помощ. Това, което може да направи, е планът за преструктуриране на всяка една болница, който да влезе в действие. Беновска попита какво точно ще направи утре по повод протеста. Ананиев пожела да обясни какво ще се случи в Ловешката болница. Той подчерта, че успешно са вдигнали запорите ѝ, за да може тя да работи нормално и да получава приходите от НЗОК. Успехът се дължи на неговото обещание и поемане на ангажимент за преструктуриране на болницата в рамките на 3-6 месеца. Ще бъдат съкратени ненужните легла с 30%, с 30% се съкращава административния персонал, който не върши работа, а само получава пари, оптимизира се дейността и финансовите потоци на болницата и по този начин тя ще функционира нормално, ще изплаща заплати на всички, които наистина работят, ще се купуват необходимите медикаменти и консумативи. Ананиев обясни, че на 3-я месец болницата ще може да се самоиздържа и осигурява ефективно лечение на нуждаещите се, за които има капацитет. Направен е регионален преглед за потребностите на хората и те са осигурени от други болници. Той бе категоричен, че няма смисъл човек да се лекува в болница, която няма капацитета и нужната апаратура за конкретното заболяване. Беновска попита кога Ловешката болница ще започне да печели. Ананиев обясни, че задачата на болниците не е да печели, а да лекува. След като лечебното заведение се стабилизира ще има ресурс да надхвърля разхода за съответния месец. Изготвен е график за разплащане към кредиторите за около 5-годишен период, въпреки че те искат това да се случи по-бързо. Министърът подчерта, че иска да направи реален отчет, да го покаже и а го изпулни. \r\nБяха дискутирани още: „Проблемите на медицинските сестри, акушерите, лаборантите и т.н.“.\r\nБеновска отвори темата за срещата му утре с медицинските сестри. Ананиев обясни, че министерството е запознато с исканията на сестрите, акушерите, лаборантите и т.н.  и работи по тях – диференцирано заплащане на база положен труд и квалификация, постоянна квалификация, обучения през целия живот, престиж на професията, кариерно развитие, подобряване условията на труд. Министърът на здравеопазването обясни, че негативните оценки за професията идват от застаряването на населението, демографския срив и лошите условия. Относно възнагражденията, Ананиев каза, че той не ги определя и предстоят разговоди със синдикатите и работодателите. НЗОК каса изпраща ресурс за извършена дейност, който трябва да бъде разпределен за заплати, консумативи, медикаменти, апаратура и дългове. Министърът отговори категорично, че не прехвърля отговорността, защото заплатата се заработва, трябва да се осъществява дейност, която да осигури ресурса. Беновска обясни, че има различни периоди и интензивност на работа в болниците, които зависят от грипни епидемии и т.н. Ананиев обясни, че механизмите на финансиране на НЗОК са съгласувани с тези периоди и има месечен, тримесечен и годишен план – когато има по-голям разход се прехвърлят пари от месеците с по-малък разход, но е важен годишният баланс. Беновска изрази своята вяра наистина да се погледне хуманистично и прагматично на случващото се в здравеопазването. Министърът каза, че докладът ще бъде разсекретен след като получи необходимата политическа подкрепа. Той обясни, че болниците потъват постоянно и неразплатените разходи стават огромни, а в същото време се обещават кредити, а не се предприемат структурни мерки. Ананиев обещава, че ще се договаря с кредиторите да се предлагат нормални условия за разплащане, за да могат болниците да функционират нормално и второ – да бъдат преструктурирани и да заработват необходимия ресурс за лечението на болните.\r\nВ разговора бяха дискутирани и следните теми: „Спешната помощ, спешният телефон и агресията срещу медиците“.\r\nБеновска попита какво се случва със спешната помощ, със спешния телефон, с агресията срещу медиците и кога проблемите ще се изчистят. Министър Ананиев отговори, че спешната помощ е голям проект на стойност 163 милиона лева – евросредства и национално съфинансиране и въпреки известното забавяне неговият екип работи и е в края на първия етап – социални, икономически и демографски изследвания, уточнени са всички 237 точки за разпределяне на спешните центрове, кои ще се ремонтират и т.н. Срокът за приключване е до 3 години след подписване на договора, а проектът трябва да бъде представен до 30 март на Оперативна програма „Региони в растеж“. Относно спешния телефон, Ананиев каза, че е имало обществена поръчка, която е спечелена от Мтел, имало е обжалвания, но целта е предварително изпълнение, за да не остане страната ни без спешен телефон. Министърът е сигурен, че ще успее, защото линията е изградена и остава само смяна на соурс кодовете. Очаква се КЗК да се произнесе в началото на тази седмица. Ананиев помоли следващият път да се отдели повече време за здравеопазването.\r\nТака завърши разговорът на Илиана Беновска с Кирил Ананиев в седмичното политическо обзорно предаване „Беновска пита“ по „Канал 3“ и „Радио К2“ на 14-ти януари 2018 година.", "date": "2018.01.15", "title": "Кирил Ананиев, министър на здравеопазването: Борисов не харчи самоволно пари, както твърди Нинова – всичко се решава от парламента"}
{"url": "http://www.focus-news.net/news/2018/01/15/2477131/nimh-zhalt-kod-za-valezhi-ot-snyag-e-obyaven-v-15-oblasti-ot-stranata.html", "text": "Жълт код за валежи от сняг е обявен в 15 области от страната. Това сочи справка на сайта на Националния институт по метеорология и хидрология (НИМХ) при БАН. Областите, за които важи предупреждението, са: Видин, Монтана, Враца, Плевен, Велико Търново, Ловеч, Габрово, София-област, София-град, Пловдив, Пазарджик, Перник, Кюстендил, Благоевград и Смолян. От НИМХ предупреждават, че през денонощието ще вали сняг и ще се образува снежна покривка от 5 до 10 см. \r\nПри тази степен на опасност хората трябва да бъдат внимателни за сняг и лед на пътя. Възможни са ограничения при дейности на открито. Хората трябва да са с повишено внимание, когато вървят, карат колело или шофират при заледени повърхности.", "date": "2018.01.15", "title": "НИМХ: Жълт код за валежи от сняг е обявен в 15 области от страната"}
{"url": "http://www.focus-news.net/news/2018/01/15/2477132/afp-broyat-na-zhertvite-na-dvoynata-samoubiystvena-ataka-v-bagdad-dostigna-do-26-dushi.html", "text": "Двойната самоубийствена атака в иракската столица Багдад е отнела живота на 26 души, предава AFP, като се позовава на здравните власти в близкоизточната държава.\r\nСъгласно представените до този момент данни, при нападението са пострадали 90 души.\r\nПо-рано се съобщаваше за 16 жертви.\r\n„Двама самоубийствени атентатори се взривиха на площад в централната част на Багдад\", заяви генерал Саад Маан, говорител на Съвместното оперативно командване, което включва армията и полицията. \r\nАтаката е втората по рода си в Багдад за последните три дни, припомня агенцията. Тереза Герова", "date": "2018.01.15", "title": "AFP: Броят на жертвите на двойната самоубийствена атака в Багдад достигна до 26 души"}
{"url": "http://www.focus-news.net/news/2018/01/15/2477133/pazardzhik-deputatat-ot-gerb-desislava-kostadinova-organizira-priemen-den.html", "text": "Народният  представител от ГЕРБ Десислава Костадинова ще проведе приемна за граждани. Това съобщиха от пресцентъра на ГЕРБ. Приемната ще бъде от 10.00 до 12.00 часа в клуба на ГЕРБ в областния център на ул.„Екзарх Йосиф“ № 5  А, ет. 2.", "date": "2018.01.15", "title": "Пазарджик: Депутатът от ГЕРБ Десислава Костадинова организира приемен ден"}
{"url": "http://www.focus-news.net/news/2018/01/15/2477134/pregled-na-osnovnite-temi-v-dobrudzhanskiya-pechat.html", "text": "„Младен Маринов с още подробности за шесторното убийство“, с това заглавие на първа страница излиза днес вестник „Нова добруджанска трибуна“. Главният секретар на МВР е коментирал пред национална телевизия, че самоубилият се Росен Ангелов е искал да заличи всички възможни следи, които водят към него след убийството на Кети. Според психолога Росен Йорданов макар и с присъда Ангелов не е бил открит години наред, защото институциите у нас не работят добре. \r\nСтудът не е спрял гражданите, излезли на протест в неделния ден, съобщава изданието. Около 11,00 часа протестиращи са се събрали пред сградата на Областна администрация. Гражданите не приемат поскъпване на водата и настояват за оставка на ръководството на ВиК – Добрич. „И стотинка е много!“, е надсловът на протестът. Публикуван е и текст на открито писмо, разпространяващо се чрез медиите, в което граждани излагат своята позиция като аргумент за протеста. Писмото е адресирано до Министерството на регионалното развитие и благоустройството, до националния омбудсман, областния управител на Добрич, Община град Добрич и управителя на водното дружество в добруджанския град. \r\nОт спортната страница – „Добруджа 07“ елиминира „Пирин“, но сдаде купата в Монтана“. Мъжкият волейболен отбор на Добрич не е успял да защити Купата на България. По време на финалния мач добруджанци са отстъпили с 3:1 гейма. Треньор на „Добруджа 07“ в момента е Петър Пенев. \r\n„Подготвят национален протест срещу поскъпването на водата“, съобщава на първа страница другият регионален вестник - „Добруджанска трибуна“. Над 150 души са протестирали пред сградата на Областна администрация. Да подкрепят протеста сред гражданите са били също кметът на Добрич Йордан Йорданов и неговият заместник арх. Боян Коларов. И този всекидневник публикува отвореното писмо на гражданите с исканията по проблемите, свързани с услугите, предоставяни от ВиК. И още по темата – „ВиК Добрич е на път да приключат годината с положителен финансов резултат“. Изданието представя и писмо от ръководството на ВиК в добруджанския град в отговор на заявеното намерение за граждански протести.\r\nОбщина град Добрич е обявила конкурс за изработване на мартеници, съобщава всекидневникът. Няма ограничения за материалите, от които да бъдат изработени мартениците, но изискването е те да бъдат с размер от 15 до 30 см. и закрепени върху картон. Крайният срок за предаване на мартениците е 22 февруари . За отличените мартеници учениците ще получат грамоти, предметни награди и техни снимки ще бъдат публикувани на сайта на Община Добрич. Награждаването ще се състои в самия Ден на Баба Марта.", "date": "2018.01.15", "title": "Преглед на основните теми в добруджанския печат"}
{"url": "http://www.focus-news.net/news/2018/01/15/2477135/haskovo-na-ofitsialna-tseremoniya-pochetnite-simvoli-na-topolovgrad-shte-badat-vracheni-na-ministar-krasimir-valchev.html", "text": "Министърът на образованието и науката  Красимир Вълчев, който е Почетен граждани на Тополовград, ще посети града. Това съобщиха от пресцентъра на Община Тополовград. Посещението е по повод връчване на Почетните символи – Почетен знак и Почетна грамота. Министър Вълчев е удостоен със званието в навечерието на Деня на народните будители – 1 ноември, за изключителен принос за развитието на образованието, за неговата загриженост и отношение за запазване на училища в общината.  \r\nОфициалната церемонията ще се проведе в Малкия салон на читалището. Ще присъстват директори на училища и детски градини, учители, представители на местната власт, общественици. Те ще имат възможност да задават въпроси на министър Вълчев. Министърът, придружен от официалните лица, ще посети училището в село Устрем, където ще се срещне с ученици и учители.", "date": "2018.01.15", "title": "Хасково: На официална церемония почетните символи на Тополовград ще бъдат връчени на министър Красимир Вълчев"}
{"url": "http://www.focus-news.net/news/2018/01/15/2477136/api-dvizhenieto-po-pat-i-5-byala-polski-trambesh-se-osashtestvyava-v-edna-lenta-poradi-avariral-tir.html", "text": "Движението по път I-5 Бяла - Полски  Тръмбеш, се осъществява в една лента, поради аварирал ТИР. Това съобщиха от пресцентъра на Агенция \"Пътна инфраструктура\" (АПИ). Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.15", "title": "АПИ: Движението по път I-5 Бяла - Полски  Тръмбеш, се осъществява в една лента, поради аварирал ТИР"}
{"url": "http://www.focus-news.net/news/2018/01/15/2477137/burgas-narodniyat-predstavitel-ot-gerb-dimitar-boychev-organizira-priemni-dni-v-burgas-i-karnobat.html", "text": "Народният представител от ГЕРБ - Бургас и областен координатор на партията Димитър Бойчев ще проведе приемни дни за граждани през месец януари в Бургас и Карнобат. Това съобщиха от пресцентъра на ГЕРБ. Oт 11.00 часа бургаският депутат ще се среща с граждани в централата на партията в гр. Бургас, ул. \"Конт Андрованти\" 5. Записвания за приемната се правят на място или на телефон 056 81 90 40.\r\nНа 22 януари народният представител ще приема в офиса на партията в гр. Карнобат, бул. \"България\" 13 (над р-т \"Дружба\") от 10.00 часа. Записвания могат да се правят на телефон 0884 800 569.\r\nДимитър Бойчев е член на парламентарната Комисия по икономическата политика и туризъм, участва и в тази по енергетика. Председател е на парламентарната група за приятелство между България и Китай", "date": "2018.01.15", "title": "Бургас: Народният представител от ГЕРБ Димитър Бойчев организира приемни дни в Бургас и Карнобат"}
{"url": "http://www.focus-news.net/news/2018/01/15/2477138/tass-dvama-neizvestni-sa-izvarshili-napadenie-sreshtu-uchilishte-v-rusiya-saobshtava-se-za-osmina-postradali.html", "text": "Двама маскирани са извършили нападение в училище в руския град Перм, съобщиха за TACC от пресслужбата на местната администрация.\r\nСъгласно разпространената информация, атаката е извършена по време на часовете. По предварителни данни са пострадали осмина души, на които към момента се оказва необходимата медицинска помощ. „Създаден е оперативен щаб, ръководи го губернаторът Максим Решетников“, уточниха от пресслужбата.\r\nКъм момента не се съобщават допълнителни подробности за нападението. Тереза Герова", "date": "2018.01.15", "title": "ТАСС: Двама неизвестни са извършили нападение срещу училище в Русия, съобщава се за осмина пострадали"}
{"url": "http://www.focus-news.net/news/2018/01/15/2477139/atanas-merdzhanov-bsp-korneliya-ninova-ne-e-po-golyama-ot-bsp-kakto-i-nikoy-drug.html", "text": "Корнелия Нинова не е по-голяма от БСП, както и никой друг. Това коментура Атанас Мерджанов, БСП, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nАтанас Мерджанов заяви позиции по следните теми: „Защо така наречените „опозиционери” в БСП не са гостували отдавна в предаването?“ \r\n „Не сте идвал много отдавна при мен, нещо Ви е страх от минираното поле в БСП ли, използвам сега метафората, между нас има една мина, която Ревизоро ни е заложил?“, попита в началото на разговора своя гост водещата Илиана Беновска. Атанас Мерджанов отговори: „Точно нас да ни е страх малко е пресилено. По-скоро съзнателно отказахме участие, тъй като каквото и да каже всеки един от нас, „дискриминираните“ съгласно устава на БСП, означаваше, че ние сме недоволни, обидени за това, че не сме депутати и т.н.!“. \r\nМерджанов коментира и позицията на БСП по Истанбулската конвенция. \r\n„Вчера беше дискриминиран и Сергей Станишев сякаш, след като НС на БСП след 5 часво инфарктно заседание взе решение да не подкрепя Истанбулската конвенция, преко аргументите на председателя на всички социалистически партии – ПЕС Сергей Станишев?“, попита водещата Илиана Беновска. Атанас Мерджанов отговори, че Сергей Станишев е достатъчно мъдър и умел политик, така че дали ще бъде дискриминиран от една от партиите, пък било то и неговата, не е толкова важно. По-важното е обаче, че БСП е дала много лошо знак и е направила тежка политическа грешка, която в бъдеще ще дава тежки отражения върху процесите, които се развиват в европейското политическо пространство, върху отношението към представителите на БСП на всяко едно равнище. „Със съжаление трябва да кажа, че нашият председател се оказа в плен на собственото си политическо поведение, тъй като само на 9-ти декември миналата година лично тя, участвайки в заседанието на НС на Жените социалистки, е потвърдила приемането и подкрепата на въпросната Истанбулска конвенция и се е ангажирала с търсенето на подкрепа от другите парламентарни групи!“, категоричен бе Мерджанов. \r\n„Сигурен ли сте, това имате ли го някъде написано като протокол?“, попита водещата Илиана Беновска. Събеседникът й отговори, че не е необходимо да го има, защото вярва на лидерите и участниците в това движение. Още повече, че с подкрепата на тази конвенция БСП се е ангажирала доста отдавна. Мерджанов обясни, че с вицепрезидента Илияна Йотова преди време са организирали нарочна пресконференция в Ямболска област, на която са били изтъкнати крещящи примери за насилие срещу жени. „Смятам, че това беше един въпрос, решен отдавна! Не виждам защо трябваше да се попада в клопката на ГЕРБ!“, категоричен бе той. На въпроса на водещата каква е тази клопка, Мерджанов отговори, че въпросът е бил поставен на Министерски съвет, няколко министри уж са били против, накрая обаче пак ще се окаже, че ГЕРБ е проевропейската партия, а БСП изостава от този процес.\r\n„Говори се, че Корнелия Нинова работи в интерес на Бойко Борисов, разбира се това са „приказки по коридорите“, но дали в случая тя наистина не му направи услуга като дискредитира БСП до крайност снощи?“, попита водещата Илиана Беновска. Атанас Мерджанов отговори, че за съжаление действията в много посоки говорят за подобни мисли. Той обясни, че на заседанието на НС на партията преди последния конгрес е поставил въпроса след като БСП се обявява за алтернатива, то кои са алтернативните решения и предложения по определени кадрови въпроси – например за НЗОК, за КФН, за НОИ и т.н. Така и не е получил конкретен отговор. \r\nМерджанов заяви позиция и относно: „Отказът на сегашното ръководство на БСП да се разграничи от изказванията на Кирил Добрев, които вменяват вина на предишни ръководства на партията по отношение на прехода“.\r\nАтанас Мерджанов посочи, че един от големите въпроси, който не е получили отговор на вчерашното заседание на НС на БСП, е необходимостта от разграничаване, тоест Корнелия Нинова и сегашното ръководство на БСП са отказали да се разграничат от изявленията на Кирил Добрев от 16-ти декември по отношение на отговорността и вменяването на вина в предишни ръководства на БСП за това, че са виновни за прехода, за Конституцията и за приватизационните закони. „Ако някой има гузна съвест, ако някой е участвал в тези процеси, ако някой е отговорен – нека да не хвърля тази вина и отговорност върху цялата партия!“, призова членът на НС на БСП. \r\n„Самият Кирил Добрев участвал ли е в тези процеси, самата Корнелия Нинова участвала ли е в тези процеси, знаете, че около нея доста шумно се говори и ще продължи да се говори?“, попита водещата Илиана Беновска. Атанас Мерджанов отговори, че за Кирил Добрев не знае, но за Корнелия Нинова отговорът е ясен, самата тя го е потвърдила, като твърди, че в това няма нищо незаконно. „Няма как сегашното ръководство, сегашният председател да вменяват вина на всички онези предишни ръководства, на всички онези честни представители на социалистическото представителство в парламента и във властта, които действително са се борили за една по-справедлива и по-социална кауза на България!“, категорично заяви Атанас Мерджанов. \r\n„Но ефективно какво можете да постигнете след като вчера, аз без да съм била вътре на вашия НС, но има достатъчно хора, които споделиха впечатлението си, но май не е било съвсем легитимно гласуването от време на време, да не се изразя по по-твърд начин, и участниците не бяха доволни от начина на гласуване на дневния ред, от отхвърлянето на различни точки, от подмятания за „свои“ и „чужди“ в НС от Корнелия Нинова?“, попита водещата Илиана Беновска. Атанас Мерджанов отговори, че големият въпрос е дали сегашният председател споделя един от основните принципи на функциониране на партията, а именно колективното начало. Той обясни, че собственото му мнение категорично се различава от начина и подхода, който проявява сегашното ръководство по отношение на организацията и функционирането на НС. Например на вчерашното заседание на НС не е дискутиран най-важният предстоящ въпрос – вота на недоверие. \r\nВ разговора бе обсъдена и темата за вотъа на недоверие.\r\n„Може ли да отговорите откъде накъде парламентарната група, кой я оторизира, кой й дава това право, по силата на какъв документ, устав и разпоредба на БСП парламентарната група има такава самостоятелност и може да прескача становището и мнението на НС, който е върховният ръководен орган на БСП?“, попита водещата Илиана Беновска. Атанас Мерджанов отговори, че формално погледнато е имало решение на НС по този въпрос, което е било по инициатива на Корнелия Нинова, да се организира вот на недоверие и то точно по въпросите на корупцията. „Въпросът е, че ние толкова проточихме този процес, че изтървахме пика, в който действително трябваше да се иска и то основателно да се иска вот на недоверие срещу правителството! Ние тогава се занимавахме с алтернативния бюджет, Вие сещате ли се да постигнахме кой знае какъв резултат? А сега вместо да организираме сами вота на недоверие ние тръгнахме да водим разговори с другите представители в парламента, с ДПС се уговаряхме за общи дискусии, сега изведнъж постъпихме по един изключително некоректен за политиката начин, оказвайки се, че те са в засада, но доколкото познавам нрава на ДПС, те не си оставят магарето в калта и ще ни го изкарат много солено! Защото в политиката следва да се спазват правилата на последователност, на предвидимост и на коректност към възможните политически партньори! Нищо не пречеше БСП да поиска вот на недоверие преди нова година и това беше вярната политическа стъпка!“, категоричен бе членът на НС на БСП. \r\n„Не знам дали си спомняте думите на Ахмед Доган, аз ги цитирах в началото в моя коментар, той казва нещо много сурово – „Ако целта на този вот е стани да седна, не си заслужава усилието да подложим на изпитание общия ни дом, защото първо, че тотално ще се изпортим може някак да се преглътне, но по-важното е друго – това правителство няма да има живот по-дълъг от няколко месеца!”, цитира водещата думите на почетния председател на ДПС. Събеседникът й отговори: „Ахмед Доган е в правото си да заявява каквито си ще позиции, които извират от неговата политическа идентичност и от интересите на неговата партия, на която той е почетен председател!”. „Но няма да отречете, че той е един от „патриарсите” в политиката през последните 27 години!”, отговори на свой ред водещата. Атанас Мерджанов отвърна на Беновска, че това си е нейно определение и продължи, че самият той се интересува най-вече от опозиционното поведение на БСП и доколко БСП успява да убеди българските граждани, че е алтернатива. Той добави, че не съгласен с твърдението на Корнелия Нинова, че отказът от съвместни действия с ДПС е резултат от думите на Ахмед Доган. „Дали ще бъдем припознати като алтернатива не зависи нито от Нинова, нито от Доган, това зависи от българските граждани. И колкото по-убедителни, колкото по-подготвени в критиките си са нашите народни представители, които показват доста усилия и умения, толкова по-бързо ще се стигне до убеждаването, че БСП действително е алтернативата на това управление!”, категоричен бе членът на НС на БСП. Той добави, че уважава Ахмед Доган, но не той може да бъде пътеводната звезда на БСП. \r\nБе дискутирана и следната тема: „Лидерските качества на Корнелия Нинова“.\r\n„Добре, но хайде отговорете, подразних Ви нещо с Доган, но хайде отговорете по друг начин на същия въпрос. БСП не е печелила парламентарни избори от 2009 г., когато ГЕРБ и Бойко Борисов за пръв път ги спечелиха. Това са 9 години. БСП не е управлявала София от 1990 г., когато Стефан Нинов мисля, че се казваше кметът на тогавашното БКП беше свален от поста и оттогава вие не сте печелили избори в София. Това са 28 години започваме. Корнелия Нинова дойде с големи амбиции. Носи ли тя харизмата, вдъхновението, визията, за да може да преодолее това историческо наслагване на неуспехи на БСП през последните 9 и през последните 28 години?”, попита водещата Илиана Беновска. Атанас Мерджанов отговори, че по никакъв начин не бива да се омаловажават личностните качества на Корнелия Нинова по отношение на енергичност и харизма. Благодарение на това до голяма степен е станал възможен и успехът на президентските избори. Само това обаче очевидно не е достатъчно, защото само няколко месеца след това БСП са загубили парламентарните избори и това се е случило и заради собственото политическо поведение на Нинова. Именно това е и един от въпросите, който не е бил „разчепкан” достатъчно трезво и обективно на заседание на НС. „Как така се случи, че преди началото на изборите БСП водеше според социологическите изследвания, макар и с няколко процента, а след това загубихме? Очевидно има нещо сбъркано!”, категоричен бе Мерджанов. \r\n„Ще Ви припомня защо загубихте президентските, извинявайте, парламентарните избори, лапсусът ми не беше случаен, защото ако не беше Ахмед Доган нямаше да спечелите президентските избори!”, коментира водещата Илиана Беновска. Атанас Мерджанов отговори, че това е въпрос на допълнителен анализ и само гласовете на ДПС не биха били достатъчни да се спечелят президентските избори. \r\n„Казвате, че не оспорвате личните качества на Нинова, но коректно ли беше поведението й към Сергей Станишев Ви попитах в началото на разговора, и нейното, и на Деница Златева, те и двете му дължат доста, защото може да се стигне до бламирането на Станишев за следващ мандат за ПЕС? И не на последно място – тя постъпи по същия начин и с лидера на пловдивските социалисти Георги Гергов. Той беше един от тези, които солидно я подкрепиха, за да стане председател на БСП. Но какво се случи с него, той е в немилост и вчера пропуснахте да кажете, че неговата точка, която БСП-Пловдив предлагат да се преразгледат санкциите срещу Русия, да се направи всенародно допитване, беше отложена за 15-ти февруари ли?”, попита водещата Илиана Беновска. Събеседникът й отговори, че е имало и други отложени точки, но личните симпатии или антипатии са особености на характера.\r\n„Но искам друго да отбележа, когато ти си лидер на столетница не си я създал тази партия ти, ти си я наследил!”, продължи водещата Илиана Беновска. Атанас Мерджанов отговори: „Никой от нас, който е облечен в публична роля и е овластен, не бива да забравя, че е функция на БСП. И може би това е една от големите заблуди на сегашното ръководство и може би на самата Нинова. В крайна сметка никой от тях не е по-голям от партията! След като си поел този кръст да бъдеш лидер на тази партия, но не тоталитарен лидер, а лидер на една колективна партия, която уважава колективните принципи на ръководството, следва да се съобразяваш и с нейното минало, и с нейното настояще и разбира се да проектираш бъдещето такова, каквото очакват нейните членове!”. \r\nМерджанов коментира още следните въпроси: „Действията на „опозиционерите” в БСП. Могат ли да донесат промяна в партията?“.\r\n   „Вие казвате, че никой не е по-голям от една партия, но вие, вътрешните опозиционери, както Вие сам си позволихте да го кажете в началото на разговора ни, не сте ли по-малки в момента от нея и по-неефективни? Тя провежда успешно своята политика, около нея има кръг от хора, които по една или друга причина я поддържат!”, попита водещата Илиана Беновска. Атанас Мерджанов отговори, че по-важно е как ще функционира БСП, как ще построява своята политика публично, коректно и солидарно и как действително ще съумее да изработи своята алтернатива като характер и като послание към българските граждани в противовес на политиката на ГЕРБ.\r\n„Това е хубаво, визионерско, конкретно обаче, какво вие, вътрешният коректив, хайде да не ви наричам „опозиционери”, ще успеете да промените в посоката на течение, което Корнелия Нинова очертава?”, попита водещата Илиана Беновска. Атанас Мерджанов отговори, че със сигурност т.нар. вътрешна опозиция променя, защото заседанията на НС съвсем не минават така гладко, както си е намислило ИБ. Той продължи, че има много тежки дискусии, за разлика от много други политически партии, има нарушаване на дневния ред. „Това е една борба и ние няма да престанем да се борим БСП да бъде нормалната, колективната партия, която уважава колективното начало, която уважава своето минало, не се отдръпва от него, а го защитава и разбира се работи за истинска политика на българските граждани!”, категоричен бе Мерджанов. \r\n„Кога ще има резултат вашата борба?”, попита водещата Илиана Беновска. Събеседникът й отговори, че резултати ще има тогава, когато повечето социалисти и в НС се отърсят от опеката и конкретните зависимости на ръководството и председателя. Водещата отбеляза, че това може да бъде много дълъг процес. Гостът й отговори, че това няма значение. „В политиката е важно да си последователен, да си устойчив и да не се отказваш от своите намерения и цели!”, заяви той. На въпроса каква алтернатива предлагат, Мерджанов отговори: „Бъдете сигурна, че алтернативата се състои точно в онези ценности, които напоследък БСП като че ли загърбва, но те са трайни и ще бъдат отстоявани в следващи месеци, на следващи партийни форуми!”. \r\n„Не сте ли разединени вътрешната опозиция от собствените си амбиции, от различни интереси, сфери на влияние?”, попита водещата Илиана Беновска. Гостът й категорично заяви, че това е погрешна представа. „Поне колегите, другарите с които аз работя и сме единомишленици, имаме амбиция БСП да бъде нормалната партия, която функционира според устава и законите на страната!”, завърши Атанас Мерджанов разговора си с Илиана Беновска в предаването „Беновска пита” по „Канал 3“ и „Радио К2 на 14 януари 2018 г.", "date": "2018.01.15", "title": "Атанас Мерджанов, БСП: Корнелия Нинова не е по-голяма от БСП, както и никой друг"}
{"url": "http://www.focus-news.net/news/2018/01/15/2477140/dobrich-patnite-nastilki-v-oblastta-sa-zasnezheni-i-zaledeni.html", "text": "Пътните настилки в Добрич и областта са заснежени и заледени, пътува се при зимни условия. По информация на дежурния в Областно пътно управление – Добрич, видимостта е добра. предаде кореспондентът на Радио „Фокус” – Варна. От вчера 23 машини почистват и обработват републиканската пътна мрежа в област Добрич. \r\nНяма промяна в организацията на движение на автомобили в областта изатворени пътни отсечки. Oграничено e движението на МПС над 10 тона по първокласния път 9 в отсечката Кранево-Варна. Обходният маршрут е през село Оброчище. Времето в Добрич е облачно, температурата е около минус 8 градуса към 8,30 часа, тихо е, без снеговалеж.  \r\nЖулиета НИКОЛОВА", "date": "2018.01.15", "title": "Добрич: Пътните настилки в областта са заснежени и заледени"}
{"url": "http://www.focus-news.net/news/2018/01/15/2477141/narodniyat-predstavitel-ot-gerb-varna-neli-petrova-organizira-priemna-za-grazhdani.html", "text": "Народният представител от ГЕРБ – Варна Нели Петрова ще проведе приемен ден за граждани. Тя ще отговаря на въпроси на варненци от 10:00 до 12:00 ч. в клуба на ПП ГЕРБ на ул. „Г. Бенковски” №1 в морската столица. Това съобщиха от пресцентъра на партията. \r\nЗаписвания могат да се правят на тел: 052 / 600 015.", "date": "2018.01.15", "title": "Народният представител от ГЕРБ-Варна Нели Петрова организира приемна за граждани"}
{"url": "http://www.focus-news.net/news/2018/01/15/2477142/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2018.01.15", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/01/15/2477143/vratsa-narodniyat-predstavitel-ot-gerb-krasen-krastev-shte-provede-prez-yanuari-priemni-v-tri-naseleni-mesta-ot-oblastta.html", "text": "Народният представител от ГЕРБ-Враца Красен Кръстев ще проведе през месец януари приемни дни в три населени места от област Враца. Това съобщиха от пресцентъра на ПП ГЕРБ. Днес той ще се срещне с жителите на кметство Попица, Община Бяла Слатина. На 22 януари (понеделник) ще проведе изнесен приемен ден в кметство Търнава, а на 29 януари (понеделник) - в кметство Соколаре. Всички приемни дни са с начален час 10:00 часа и ще се състоят в сградите на съответните кметства.", "date": "2018.01.15", "title": "Враца: Народният представител от ГЕРБ Красен Кръстев ще проведе през януари приемни в три населени места от областта"}
{"url": "http://www.focus-news.net/news/2018/01/15/2477144/yordanka-fandakova-gerb-shte-prodalzhi-da-pecheli-izbori-s-rabota-v-polza-na-horata.html", "text": "ГЕРБ ще продължи да печели избори с работа в полза на хората. Това каза Йорданка Фандъкова, кмет на София и зам.-председател на ГЕРБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.\r\nПо темата за Истанбулската конвенция Фандъкова заяви: “Когато говорим за насилие срещу жени, няма човек, още по-малко жени, която да не иска да работи срещу това. Аз самата не познавам добре текстовете на конвенцията. От дебата разбирам, че трябва добре да се изяснят понятията, за да са ясни и безспорни”, коментира Йорданка Фандъкова. Според нея са нужни текстове срещу насилието над жени. Столична община работи с фондация “Анимус” в тази посока. В общностния център за превенция само за изминалата година са потърсили помощ 60 жени. Не е редно в Брюксел да имаш политическа позиция в подкрепа на Истанбулската конвенция, а в България да се отричаш от нея. \r\nЗа подготовка за местните избори през 2019 година тя посочи: \"ГЕРБ ще продължи да решава проблемите на града. Кампанията за местните избори започва първия ден след спечелването на изборите. Хората оценяват това, което се прави, не само това, което се говори\". Йорданка Фандъкова заяви, че гражданите на София решават кой да бъде кмет на града, в отговор на въпрос, че БСП не са имали кмет на столицата от 1990 година досега. \r\nОтносно продажбата на Общинска банка Фандъкова каза: “Общината няма необходимост да бъде собственик на банка. Важно е на какво цена да бъде продадена банката, затова направихме всичко възможно да си върнем контрола. Делата, свързани с връщането на контрола, заведени от Христо Ковачки, още продължават. Продаден е делът на Столична община с Общинска банка. Аз самата като кмет не участвам в процедурите по приватизация. Малко под 46 млн е цената, на която е продаден делът на общината. Те ще бъдат изразходвани през общинския приватизационен фонд”. \r\nПо темата за зимното почистване тя посочи: \"Обработен е асфалтът против заледяване. Фирмите са длъжни са имат пълна готовност за почистване, а Столичният инспекторат постоянно прави проверки. Договорите така са направени, че са плаща само за реално свършена работа. Една спирка ако не е почистена до 7.30 ч сутрин, глобата е 2000 лева само за тази спирка\". \r\n\"Зимата няма причина да забави строителството на метрото. Той е най-големият транспортен и екологичен проект. С изграждането на третата линия на метрото се очаква 95 хиляди тона вредни емисии да бъдат спестени. Двете линии доказаха, че хората са готови да оставят колите си и да се качат на метрото, защото то е бързо, топло, комфортно и чисто\", каза още тя. \"Текущите ремонти се правят със студен асфалт, където се налага. Това се нетрайни ремонти. Ремонтите в и София не са обвързани с изборите, защото всяка година има избори. Това е дългосрочна инфраструктурна програма за развитието на града. През 2018 година са заложени по равно средства, както за големи инфраструктурни проекти, така и за квартални улици. В 24-те района на София се разпределят средствата. Много е важна ролята на районните кметове, които да определят и предложат приоритетните улици\", добави Фандъкова. \r\n“Лятото ще бъдат вложени средства за големи инфраструктурни проекти, както и за кварталните улици. Предстои цялостна реконструкция на улица \"Граф Игнатиев\" и на трамвайните релси на трамвай номер 5 по целия \"Цар Борис\" III\", поясни столичният кмет.\r\nПо темата за Топлофикация София Фандъкова заяви: \"Направена е профилактика през лятото на съоръженията на Топлофикация. При старите тръби винаги е възможно да има авария. Топлофикация трябва да предоставя добра услуга за гражданите. Целта не е само печалбата\". \r\nЗа управлението на Витоша кметът посочи: \"Необходима е промяна на управлението на Витоша. Съоръженията на кабинковия лифт Симеоново - Алеко са стари\". \r\nПо темата за мерки срещу мръсния въздух Фандъкова каза: \"Столичната община предлага драстични мерки срещу замърсяването на въздуха- двойно увеличение на таксата за \"Синя зона\", безплатен градски транспорт и дори забрана за движение на автомобили. Предложенията трябва да бъдат одобрени от Столичния общински съвет. Мерките ще бъдат предприемани, когато системата за ранно предизвестяване на замърсяванията на въздуха с фини прахови частици показва стойности четири пъти над нормата. Друга част от мерките са отклоняване на транзитния трафик, изграждане на велоалеи и буферни паркинги, допускане в центъра на града само на автомобили, които замърсяват по-малко въздуха. Общината предвижда да изгради и второ депо за строителни отпадъци, за да не се налага камионите да минават през целия град\".", "date": "2018.01.15", "title": "Йорданка Фандъкова: ГЕРБ ще продължи да печели избори с работа в полза на хората"}
{"url": "http://www.focus-news.net/news/2018/01/15/2477145/die-zeit-polititsi-ot-sayuza-hdshss-othvarliha-iskaneto-na-sotsialdemokratite-za-izmeneniya-v-predvaritelnoto-koalitsionno-sporazumenie.html", "text": "Политици от Съюза (ХДС/ХСС) отхвърлиха призивите на редица социалдемократи за „подобрения“ на предварителното коалиционно споразумение, постигнато в петък, 12 януари, след седмица на интензивни преговори и рекорден последен рунд на преговори, продължил повече от денонощия, отбелязва националният ежедневник Die Zeit.\r\n„Ако някой е гласувал документа, а сега иска да го предоговоря, то той вероятно е присъствал само физически на предварителните сондажи“, коментира вицепреседателят на Християндемократическия съюз (ХДС) Юлия Клокнер. „Това не прави добро впечатление. Ние разчитаме на надеждността. В пакета беше договорено всичко“, допълни Клокнер. \r\nВ подобен дух са и коментарите на колегата й от Президиума на ХДС – Томас Щробл. „Съюзът (ХДС/ХСС) строго се противопоставя на повторното отваряне на отделни точки от съдържанието на документа. Предварителното споразумение е в основата на всички по-нататъшни дискусии. Основни неща, които не влизат в него, няма да бъдат включени и в коалиционния договор“, отбеляза християндемократът. Агенция „Фокус“ припомня:\r\nТри месеца и половина след провеждането на изборите за Бундестаг, Германия най-сетне направи крачка към съставянето на ново федерално правителство - втори опит на канцлера Ангела Меркел да състави кабинет, след като през ноември усилията за формиране на „ямайски“ съюз претърпяха пълно фиаско. \r\nСлед финален рунд от преговори, продължили повече от денонощие, в петък Съюзът (ХДС/ХСС) и Германската социалдемократическа партия (ГСДП) обявиха, че е постигнат пробив в предварителните сондажи за започването на преговори за голяма коалиция в Берлин. Първоначалната еуфория от постигнатото споразумение още не бе отминала, когато стана ясно, че не всички в Германия са доволни от резултатите от преговорите.\r\nМакар да има принципно съгласие за нова голяма коалиция, Ангела Меркел е принудена да очаква с напрежение „присъдата“ за политическото си бъдеще, което остава в ръцете на коалиционния партньор. Председателят на ГСДП Мартин Шулц обаче е изправен пред сериозното предизвикателство да „продаде“ на собствената си партия принципното споразумение. \r\nСамо ден след постигането на предварителната сделка, в редиците ГСДП отново се противопоставиха на съвместното управление с политическия блок на Ангела Меркел. Тонът зададоха социалдемократите в провинция Саксония-Анхалт, които гласуваха на конгрес партията им да не влиза в нова голяма коалиция със Съюза (ХДС/ХСС). Отхвърлянето на предварителното споразумение за коалиция премина с тънко мнозинство – 52 „против“ срещу 51 „за“.  Тереза Герова", "date": "2018.01.15", "title": "Die Zeit: Политици от Съюза (ХДС/ХСС) отхвърлиха искането на социалдемократите за изменения в предварителното коалиционно споразумение"}
{"url": "http://www.focus-news.net/news/2018/01/15/2477146/sliven-narodniyat-predstavitel-ot-gerb-galya-zaharieva-organizira-priemen-den.html", "text": "Народният представител от ГЕРБ - Сливен и заместник-председател на парламентарната Комисия по образование Галя Захариева ще се срещне с граждани в Сливен. Това съобщиха от пресцентъра на ПП ГЕРБ. Първата приемна за 2018 година ще се проведе на от 13.30 до 15.30 часа днес в офиса на ГЕРБ в Сливен на адрес: ул. \"Цар Освободител\" № 17. Хората ще имат възможност да зададат своите въпроси, мнения и предложения, свързани с развитието на града и общината. Предварителното записване за среща с депутата Галя Захариева е на тел. 044/63 32 23 или на място в офиса на партията.", "date": "2018.01.15", "title": "Сливен: Народният представител от ГЕРБ Галя Захaриева организира приемен ден"}
{"url": "http://www.focus-news.net/news/2018/01/15/2477147/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филм. Това съобщиха от пресцентъра на Столична община.\r\nЗабраняват се престоят и паркирането на пътни превозни средства, с изключение на автомобилите на снимачния екип и извън местата в режим „служебен абонамент” от 10.00 до 18.00 часа на следните места:\r\n- на ул. „Цар Симеон” между ул. „Г.С.Раковски” и ул. „Г.Бенковски” – 6 /шест/ паркоместа;\r\n- на ул. „Г.Бенковски” между ул. „Цар Симеон” и ул. „Св.св. Кирил и Методий” – 4 /четири/ паркоместа.\r\n От 09.00 до 14.00 часа на 14.01.2018 г. на ул. „Съборна” между пл. „Света Неделя” и ул. „Цар Калоян” – 10 /десет/ паркоместа.", "date": "2018.01.15", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2018/01/15/2477148/ministar-nikolay-nankov-7-mesetsa-e-srokat-za-proektirane-izgrazhdane-i-vavezhdane-v-eksploatatsiya-na-tol-sistemata.html", "text": "7 месеца е срокът за проектиране и изграждане на тол системата, включително въвеждането й в експлоатация, и още 12 месеца одитиране, оценка на ефективността и за корекции, ако са необходими. Общо 19 месеца за изпълнение на договора. Това каза министърът на регионалното развитие и благоустройство Николай Нанков в предаването „Тази сутрин“ по БТВ. „За 7 месеца тол системата ще бъде изградена навсякъде в страната“, обясни той. „Днес подписваме дългоочаквания договор за изграждането и внедряването на тол системата след почти 2 години ходене по мъките относно процедурите“, заяви Николай Нанков. „На етап внедряване и изграждане на тол системата трябва да бъдат извършени 2 специфични и много важни дейности за самото й функциониране. На първо място изборът на обхват от републикански пътища, които ще попаднат под тол системата“, посочи регионалият министър. „Разглеждани са варианти от около 8 хил. км, това са първокласните, второкласните пътища и автомагистралите, през вариант до почти 75% от всички републикански пътища, който съм убеден, че няма да бъде избран“, уточни той. „Втората много важна задача е тарифирането, какви ще бъдат стафките за преминаването по отделните пътища. Трябва да стане много ясно на гражданите, че тол таксата е само за тежкотоварните автомобили над 3,5 тона. За леките автомобили остават винетките, но не хартиените, които познаваме понастоящем, а електронните“, обясни Николай Нанков. „Имаме различни анализи от страна на Световната банка за приходите. Още първата година целта ни е да постигнем приходи от около 1 млрд. лева, понястоящем събираме около 350 млн. лева“, коментира той. „2017 година е рекордна за приходи от постъпления от винетки, без да увеличаваме цената, имаме с около 700 хил. лева винетки повече като брой и с 25 млн. лева повече приходи“, заяви министърът. „С тол таксата и смесената система трябва да стане ясно, че няма да повишаваме цените на електронните винетки“, каза още той.", "date": "2018.01.15", "title": "Министър Николай Нанков: 7 месеца е срокът за проектиране, изграждане и въвеждане в експлоатация на тол системата"}
{"url": "http://www.focus-news.net/news/2018/01/15/2477149/sliven-zasnezheni-i-zaledeni-sa-patishtata-v-grada.html", "text": "Заснежени и заледени са пътищата в Сливен. Натоварено е движението по основните булеварди и в центъра на града, предаде репортер на Радио „Фокус” – Сливен. Улиците са мокри. В пиковите часове се образуват колони на кръстовищата на Кооперативния пазар, „Розова градина”, стария спортен магазин, Дамарски мост, старото зъболечение, автогарата. Трудности при преминаване има в някои от по-малките улици заради паркирани на пътното платно автомобили. Всички светофари в града работят нормално. Градският транспорт пътува по график.\r\nЛюдмила ЙОРГОВА", "date": "2018.01.15", "title": "Сливен: Заснежени и заледени са пътищата в града"}
{"url": "http://www.focus-news.net/news/2018/01/15/2477150/shumen-snyag-vali-v-oblastta-patnite-nastilki-sa-mokri-i-hlazgavi.html", "text": "Сняг вали в Шумен и областта, предаде репортер на Радио „Фокус“ - Шумен. Пътните настилки по републиканската пътна мрежа са заснежени, продължава обработката им. Движението се осъществява при зимни условия. Времето е облачно, температурата на въздуха е около минус 7 градуса. Върбишки проход остава затворен за всички видове пътни превозни средства, Ришки проход е отворен без нововъведени ограничения. Натоварен е трафикът в централната градска зона в Шумен. Колони от автомобили се образуват на много места по основните булеварди. За неработеща светофарна уредба на кръстовището в района на спортна зала „Младост“, съобщиха слушатели на Радио „Фокус“.\r\nИвелина ИВАНОВА", "date": "2018.01.15", "title": "Шумен: Сняг вали в областта, пътните настилки са мокри и хлъзгави"}
{"url": "http://www.focus-news.net/news/2018/01/15/2477151/stara-zagora-narodnite-predstaviteli-ot-gerb-organizirat-priemni-za-grazhdani.html", "text": "През януари народните представители от ГЕРБ от Старозагорски избирателен район ще проведат приемни дни за граждани в Стара Загора и Казанлък, съобщиха от пресцентъра на партията.\r\nЗа Стара Загора е предвиден следният график:\r\n- от 10.00 до 12.00 часа днес с граждани ще се срещне Емил Христов;\r\n- 22 януари, понеделник, от 09.00 до 11.00 часа приемна организира Радостин Танев;\r\n- 22 януари, понеделник, от 10.00 до 12.00 часа ще приеме граждани Маноил Манев.\r\nЗаписвания за приемните дни и повече информация може да получите на тел. 042/ 635 197, 0885 023 919 – технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nВ Казанлък днес и на 29 януари, понеделник, от 10.00 до 12.00 часа с граждани ще се срещне Борис Кърчев. Записвания и информация на тел. 0885 023 905 – технически сътрудник Мара Пеева или на място в офиса на партията: ул. „Климент Охридски” № 1.", "date": "2018.01.15", "title": "Стара Загора: Народните представители от ГЕРБ организират приемни за граждани"}
{"url": "http://www.focus-news.net/news/2018/01/15/2477152/ria-novosti-dvama-ot-postradalite-pri-napadenieto-v-uchilishte-v-perm-sa-v-tezhko-sastoyanie.html", "text": "Двама от пострадалите при нападението в училище в Перм – преподавател и 16-годишен ученик, са в тежко състояние в резултат на атака с хладно оръжие, предава РИА Новости, като се позовава на данни от местните здравни власти.\r\nУточнява се, че двамата се намират в операционна зала. \r\nСъгласно разпространената до този момент информация, атаката е извършена по време на часовете. По предварителна информация са пострадали осмина души, на които към момента се оказва необходимата медицинска помощ. Нападателите са били двама.  Тереза Герова", "date": "2018.01.15", "title": "РИА Новости: Двама от пострадалите при нападението в училище в Перм са в тежко състояние"}
{"url": "http://www.focus-news.net/news/2018/01/15/2477153/pregled-na-osnovnite-temi-v-shumenskiya-pechat.html", "text": "„КЕВР са имали нагласа непременно да повишат цената на водата“ е водещото заглавие във вестник „Шуменска заря“. Този извод прави Върховната административна прокуратура в резултат на проверката на цената на водата в 14 града, сред които и Шумен. В рамките на няколко месеца цената на водата в Шумен беше повишена два пъти. Първият скок беше от 22%  и кубик вода стана 3,22 лв. Последва второ поскъпване – 3,29 лв. След това от КЕВР преизчислиха цената и тя се закова на 3,298 лв. Държавното обвинение посочва, че КЕВР са допуснали съществени нарушения на административнопроизводствени правила. „Отлично представяне на шуменските информатици в Казахстан“, е друго заглавие от първа страница. „Докога шуменци ще стават жертва на телефонните измамници“, е заглавие от стр. 2 в броя. Малко над 13 000 лева е дала на телефонни измамници 76-годишна жена от Шумен в събота, след като била уговорена от непознат да съдейства за „задържане на измамници“. “Избори за кмет на село Кочово“, пише изданието. Централната избирателна комисия уведоми, че на 16 януари 2018 г.  от 10,30 ч. ще се проведе жребий за определяне на поредните номера на партиите и коалициите, регистрирани в ЦИК, в бюлетините за гласуване в частичните избори за кметове, насрочени за 18 февруари 2018 г. „Започва плащането на местните данъци и такси в Община Шумен“, пише изданието. Плащането на данъка върху недвижимите имоти, таксата битови отпадъци и данъка върху превозните средства за 2018 година започва от днес, 12 януари. Данъкът за недвижимите имоти и данъкът за превозните средства може да се плати на две вноски – първата трябва да бъде внесена до 30 юни, а втората – до 31 октомври. Платилите цялата сума до 30 април ще получат пет процента отстъпка, напомнят от данъчната служба в Община Шумен. “Замърсяване на въздуха в Шумен“ е тема от стр.3 в броя. Автоматичната измервателна станция / АИС/ е показала замърсяване с фини прахови частици /ФПЧ/ на 1 януари – 1,46 пъти над нормата, на 3 януари превишението е от 1,04, на 5 – 1,35, на 6 януари – 1,73 пъти, на 7 – 1,42 и най-високото ниво през тези дни е измерено на 8 януари – 1,78 пъти над нормата.", "date": "2018.01.15", "title": "Преглед на основните теми в шуменския печат"}
{"url": "http://www.focus-news.net/news/2018/01/15/2477154/yambol-vavezhda-se-treti-etap-ot-razshiryavaneto-na-sinyata-zona-v-grada.html", "text": "От 15 днес се въвежда таксуване за кратковременно паркиране в пет нови обособени зони в Ямбол, съобщиха от пресцентъра на Общината. Районите са в централната част на града, като мерките целят облекчаване на паркирането и по-уреден достъп до близките административни и търговски обекти, както и до прилежащите жилищни сгради.:\r\n- Обособена зона за паркиране на ул. „Елена Янкова“ от кръстовището с ул. „Жорж Папазов“ до кръстовището с ул. „Анка Александрова“, с 12 паркоместа;\r\n- Обособена зона за паркиране на ул. „Паисий Хилендарски“ от кръстовището на ул. „Елена Янкова“ до кръстовището с ул. „Стилияна Параскевова“, с 13 паркоместа, както и обособена зона, представляваща паркинг на ул. „Паисий Хилендарски“ с идентификатор № 87374.536.20 по кадастралната карта на гр. Ямбол, намиращ се на североизток от кръстовището на ул. „Елена Янкова“ и  ул. „Паисий Хилендарски“, с 10 паркоместа; \r\n- Обособена зона за паркиране на ул. „Анка Александрова“ от кръстовището с ул. „Елена Янкова“ до кръстовището с ул. „Стилияна Параскевова“, включително паркинг пред търговски обект „Вилтон“ на ул. „Стилияна Параскевова“, с 11 паркоместа; \r\n- Обособена зона за паркиране, включваща  ул. „Константин Иречек“ от кръстовището с ул. „Цар Освободител“ до кръстовището с ул. „Волга“, с 10 паркоместа;\r\n- Обособена зона за паркиране на ул. „Цар Иван Александър“ от кръстовището с ул. „Бузлуджа“ до кръстовището с ул. „Георги Дражев“ включващи и междублоковите пространства на ул. „Цар Иван Александър“ с 40 паркоместа.\r\nТретият етап на режима за платено кратковременно паркиране в „Синя зона“ – Ямбол се въвежда със заповед на кмета на общината от декември 2017 г. Мерките се прилагат спрямо водачи на леки и лекотоварни автомобили с общо тегло до 2,5 тона и на микробуси с до 12 пътникоместа, и важи за делнични дни в часовия пояс от 08.00 до 18.00.\r\nПаркиралите в „Синя зона“ водачи могат да заплатят престоя си по избран от тях начин: с таксуване от инкасатор чрез касов бон; предварително закупен билет от паркинг автомат; SMS таксуване на № 1346 за всички мобилни оператори или с  предварително закупен талон.\r\nЖивущите в районите, обхванати от новото разширяване на Синята зона, които желаят да ползват преференциално паркиране по местоживеене, е необходимо в срок до края на работния ден да подадат заявление в офиса на ОП „Платени зони за паркиране“ на ул. „Александър Стамболийски“ №29. Същото се отнася и за фирми които желаят да паркират в „Синя зона“ чрез служебен абонамент на определено паркомясто.", "date": "2018.01.15", "title": "Ямбол: Въвежда се трети етап от разширяването на Синята зона в града"}
{"url": "http://www.focus-news.net/news/2018/01/15/2477155/veliko-tarnovo-zasnezheni-sa-patnite-nastilki-na-teritoriyata-na-grada.html", "text": "Заснежени, обработени и опесъчени са пътните настилки в областния център. Трафикът в началото на работната седмица е изключително интензивен, предаде репортер на Радио „Фокус“ – Велико Търново. Времето е облачно, видимостта – нормална. В града все още превалява слаб сняг. Колони от автомобили има по улиците „Васил Левски“ и „Никола Габровски“, както и по бул. „България“ и ул. „Магистрална“, която съвпада с отсечка от главния път София – Варна. Натоварено е движението и покрай по-големите училища и детски градини във Велико Търново. Светофарите работят нормално, с изключение на този преди Западен пътен възел, при разклона за големия хипермаркет в края на града. Засилен е трафикът и при пътен възел „Качица“. В останалата част от областта времето също е облачно, на много места все още вали сняг. Видимостта навсякъде е добра. Настилките са заснежени, на места мокри и се обработват. От Агенция „Пътна инфраструктура“ съветват водачите да карат внимателно и със съобразена скорост. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик.\r\nЛуиза ТРАНЧЕВА", "date": "2018.01.15", "title": "Велико Търново: Заснежени са пътните настилки на територията на града"}
{"url": "http://www.focus-news.net/news/2018/01/15/2477156/sliven-obshtinskite-savetnitsi-ot-gerb-provezhdat-otkriti-priemni.html", "text": "Общинските съветници от ГЕРБ в Сливен провеждат открити приемни. Това съобщиха от пресцентъра на партията.\r\nЕто графикът на общинските съветници от „ГЕРБ“ – Сливен до края на месеца:\r\n- от 9.30 до 16.30 часа днес – Георги Стоянов и Здравко Костадинов;\r\n- 22 януари от 9.30 до 16.30 часа – Димитър Батаков и Кети Стамова;\r\n- 29 януари от 9.30 до 16.30 часа – Христо Котов и Димитър Павлов;\r\n- 05 февруари от 9.30 до 16.30 часа – Силвия Маринова и Живко Минчев.\r\nПредварително записване - на тел. 044/63 32 23.", "date": "2018.01.15", "title": "Сливен: Общинските съветници от ГЕРБ провеждат открити приемни"}
{"url": "http://www.focus-news.net/news/2018/01/15/2477157/gabrovo-snyag-prevalyava-na-teritoriyata-na-oblastta-patnite-nastilki-sa-mokri.html", "text": "Слаб сняг все още превалява на територията на областта. Настилките навсякъде са мокри, заснежени и се обработват. Трафикът е интензивен, но движението се осъществява нормално. Това съобщи за Радио „Фокус“ – Велико Търново дежурният в Областно пътно управление – Габрово. Видимостта  е нормална, без мъгли.  Пътят в района на прохода Шипка също е заснежен. Настилката се почиства и обработва, но от ОПУ съветват водачите да карат внимателно и със съобразена скорост. Там все още е в сила забраната за движение на тежкотоварни автомобили над 12 тона. Допълнително въведени ограничения и нови затворени участъци няма. За изминалото денонощие не са регистрирани и тежки инциденти. Общо 23 машини са обработвали настилките на територията на областта през нощта. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август 2018.\r\nЛуиза ТРАНЧЕВА", "date": "2018.01.15", "title": "Габрово: Сняг превалява на територията на областта, пътните настилки са мокри"}
{"url": "http://www.focus-news.net/news/2018/01/15/2477158/pazardzhik-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление. Пътните настилки в Родопската част и Средногорието са заснежени и заледени, но се обработват и опесъчават към момента. Опесъчени и почистени са и главните пътища в региона. Слаб сняг вали в района на Каратепе, Картела и Юндола. Няма въведени ограничение за товарните автомобили. Въведено е единствено ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.15", "title": "Пазарджик: Проходими при зимни условия са пътищата на територията на областта"}
{"url": "http://www.focus-news.net/news/2018/01/15/2477159/yambol-prokuraturata-protestira-opravdatelna-prisada-na-dvama-mazhe-podsadimi-za-kontrabanda-na-narkotitsi.html", "text": "Окръжна прокуратура – Ямбол протестира присъда на Окръжния съд в града, който е признал за невиновен Илхан И., съобщиха от прокуратурата. Той е подсъдим за това, че на 26 януари 2017 г., около 13,30 часа през ГКПП „Лесово“, в съучастие с Фикрет Ф., с лек автомобил, марка „Сеат“, модел „Толедо” е направил опит да пренесе през границата на страната от Р. България в Р. Турция 10 пакета с марихуана на 43 623.92 лева и 9 пакета с екстази на стойност 1 313 925.00 лева.\r\nОкръжна прокуратура – Ямбол протестира и наложеното наказание на Фикрет Ф., което е 8г. „лишаване от свобода“, търпимо при първоначален „строг“ режим в затвор и „глоба“ в размер на 50 000 лв. Фикрет Ф. (на 25г. от гр. Шумен). Той е също е подсъдим за горепосоченото престъпно деяние.\r\nСъс своята присъда обаче Окръжният съд в гр. Ямбол е оправдал частично Фикрет Ф. в частта от обвинението, в която е посочено, че деянието е осъществено в особено големи размери и представлява особено тежък случай, като по тази причина е постановил по- леко наказание за подсъдимия.\r\nВ протеста си Окръжна прокуратура – Ямбол сочи, че присъдата на Окръжния съд в града е неправилна.\r\nАпелативен съд – Бургас е насрочил заседанието си за днес, 15 януари.", "date": "2018.01.15", "title": "Ямбол: Прокуратурата протестира оправдателна присъда на двама мъже, подсъдими за контрабанда на наркотици"}
{"url": "http://www.focus-news.net/news/2018/01/15/2477160/veliko-tarnovo-ogranicheno-e-dvizhenieto-za-tezhkotovarni-avtomobili-po-pat-i-3-byala-pleven-v-rayona-na-s-maslarevo-poradi-avariral-tezhkotovaren-avtomobil.html", "text": "Ограничено е движението за тежкотоварни автомобили по път I-3 Бяла - Плевен в района на с. Масларево, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.15", "title": "Велико Търново: Ограничено е движението за тежкотоварни автомобили по път I-3 Бяла - Плевен в района на с. Масларево, поради аварирал тежкотоварен автомобил"}
{"url": "http://www.focus-news.net/news/2018/01/15/2477161/pazardzhik-natovareno-e-dvizhenieto-po-tsentralnite-ulitsi-i-krastovishta-na-grada.html", "text": "Натоварено е движението по централните улици и кръстовища на Пазарджик, както и по входно-изходните артерии на града и околовръстния път, предаде репортер на Радио „Фокус“ – Пазарджик. Пътните настилки са мокри, тротоарите – заснежени. Струпване на автомобили има в района на Областната болница, Стоковата борса и Кооперативния пазар. Част от общинските паркинги в централната част на града се почистват от снега. Патрул на КАТ е разположен на изхода на града в посока Белово.\r\nАлбена ЖИЛЕКОВА", "date": "2018.01.15", "title": "Пазарджик: Натоварено е движението по централните улици и кръстовища на града"}
{"url": "http://www.focus-news.net/news/2018/01/15/2477162/api-nad-700-mashini-obrabotvat-patnite-nastilki-vsichki-republikanski-patishta-sa-prohodimi-pri-zimni-usloviya.html", "text": "Над 700 машини са обработвали през нощта пътните настилки по републиканската мрежа в районите със снеговалеж. През деня работата  на снегопочисващата техника продължава, за да се  осигури проходимостта на пътищата при зимни условия. Това съобщиха от пресцентъра на Агенция \"Пътна инфраструктура\" (АПИ).\r\nБез ограничения е движението през проходите „Айтоски”,  „Обзорски”, „Печинско”, „Превала”, „Предел”, „Републиката“, „Ришки” и „Рожен”.\r\nЗабранено за МПС над 3,5 тона е преминаването през проходите „Дюлински” и „Пампорово”. Ограничено е движението на товарни автомобили над 10 тона през  „Вратник” и „Твърдишки“.  Ограничено е движението за МПС  над 12 тона през проходите „Петрохан“, „Троянски“, „Котленски“ и „Шипка”.\r\n27-те областни пътни управления и снегопочистващите фирми работят на 24-часов режим и продължават поддържането на републиканската пътна мрежа. Агенция „Пътна инфраструктура“ препоръчва на шофьорите, на които им предстои пътуване, да тръгват на път само с подходящи гуми, тъй като прогнозите са за засилване на снеговалежа през деня, да карат със съобразена скорост и повишено внимание, спазвайки указанията на „Пътна полиция“.  Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.01.15", "title": "АПИ: Над 700 машини обработват пътните настилки, всички републикански пътища са проходими при зимни условия"}
{"url": "http://www.focus-news.net/news/2018/01/15/2477163/kyustendil-patishtata-v-oblastta-sa-prohodimi-pri-zimni-usloviya-nastilkite-sa-mokri-i-zasnezheni.html", "text": "Пътищата в областта са проходими при зимни условия, пътните настилки са мокри и заснежени. Това съобщи за Радио „Фокус” – Кюстендил дежурният в Областно пътно управление – Кюстендил. По думите му навсякъде в областта превалява слаб сняг. Повече от 30 машини на фирмата за пътно поддържане почистват републиканската пътна мрежа. Няма въведени ограничения за движението на моторни превозни средства заради метеорологичната обстановка. Около 15 см е снежната покривка в районите на ГКПП „Гюешево”, Рилски манастир, в района на Три буки. Почистени и обработени са всички пътища. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.15", "title": "Кюстендил: Пътищата в областта са проходими при зимни условия, настилките са мокри и заснежени"}
{"url": "http://www.focus-news.net/news/2018/01/15/2477164/ministar-lilyana-pavlova-protestite-v-nachaloto-na-evropredsedatelstvoto-ne-iznenadaha-nikogo.html", "text": "Силен старт и сериозна заявка за едно председателство с посока, мнение и воля да проведем тежките дебати, които стоят пред нас. С тези думи министърът за българското председателство на Съвета на ЕС 2018 Лиляна Павлова определи началото на европредседателството ни в ефира на предаването \"Здравей, България\" по Нова телевизия.\r\nНа въпрос дали протестите, които се проведоха в деня, в който България пое председателството на Съвета на ЕС навреди на имиджа ни пред европейските партньори, Лиляна Павлова заяви: „Протести се случват навсякъде в Европа. Така че нямаше нито изненадани, нито притесни хора сред нашите гости. Това е един естествен и нормален процес. Протестите в София минаха по един спокоен и нормален начин”.\r\nЛиляна Павлова коментира и речта на председателя на Европейския съвет Доналд Туск, която беше изцяло на български език и обра овациите в залата, както и на хората пред малкия екран.\r\n„Имахме предварителна информация, че Доналд Туск се готви да говори на български език, да ни изненада, но най-емоционалният момент беше, когато всички го чухме да произнесе цялата си реч на български език. Ние говорихме с екипа на Доналд Туск и знаем, че той самият има принос в написването на тази реч”, коментира Лиляна Павлова.\r\n„Дигиталната икономика – тази, която създава работни места и дигиталното образование, които ние трябва да адаптираме вътре в страните си, включително в България, а това за нас е една уникална възможност, защото виждаме тенденцията в последните няколко години – младите, децата ни, които заминаха да учат и живеят в чужбина, започнаха да се връщат в България, защото могат да работят в сектора на дигиталните технологии. Това е една тенденция, която ние трябва да хванем и да работим усилено по нея. Това е част и от общия ни дневен ред”, каза министърът за българското председателство на Съвета на ЕС 2018 Лиляна Павлова.\r\nПо думите ѝ законодателството, което имаме да приемем по време на европредседателството, ще ни помогне „да дадем заявката България, заедно със Западните Балкани, където имаме този потенциал, да стане Силициевата долина на Европа. Това е нещо, което през председателството ще успеем”.\r\n„Това е валутен механизъм, към който България е готова отдавна, защото ние сме с фискиран курс на лева към еврото от толкова години. Тази стъпка няма да е толкова радикална. Аз смятам, че това е навременно и очаквано. Но последващия етап за нас е много важен. Влизайки в чакалнята, да не стоим твърди много години там, а затова е много важна предварителната подготовка”, каза още Лиляна Павлова.", "date": "2018.01.15", "title": "Министър Лиляна Павлова: Протестите в началото на европредседателството не изненадаха никого"}
{"url": "http://www.focus-news.net/news/2018/01/15/2477165/blagoevgrad-shte-se-provede-preskonferentsiya-v-kabineta-na-kmeta-d-r-atanas-kambitov.html", "text": "От 12.00 часа, ще се проведе пресконференция в кабинета на кмета на Община Благоевград д-р Атанас Камбитов. Това съобщиха от пресцентъра на Общината.", "date": "2018.01.15", "title": "Благоевград: Ще се проведе пресконференция в кабинета на кмета д-р Атанас Камбитов"}
{"url": "http://www.focus-news.net/news/2018/01/15/2477166/sport-manchestar-yunayted-planira-oferta-za-aleksis-sanches.html", "text": "Манчестър Юнайтед планира да привлече звездата на Арсенал Алексис Санчес, пише Independent. Чилиецът е с изтичащ контракт и Юнайтед са готови да платят 30 милиона евро, за да получат играча веднага. Освен това, Юнайтед ще трябва да плати и 10 милиона комисионна на агента на футболиста.\r\nЖозе Моуриньо продължава да следи и ситуацията около Месут Йозил, но планира да изчака и да привлече германеца като свободен агент през лятото.", "date": "2018.01.15", "title": "Спорт: Манчестър Юнайтед планира оферта за Алексис Санчес"}
{"url": "http://www.focus-news.net/news/2018/01/15/2477167/plovdiv-zaledeni-uchastatsi-ima-po-okolovrastniya-pat-na-karlovo.html", "text": "Заледени участъци има по околовръстния път на Карлово. Това съобщи за Радио „Фокус“ – Пловдив дежурният в Областно пътно управление. Сняг има по високите части в областта. Всички пътища се обработват срещу заледявания, но въпреки това водачите трябва да шофират с повишено внимание и съобразена скорост. Натоварено е движението по пътищата Пловдив - Карлово и Пловдив - Асеновград - Смолян. Остава опасността от образуването на свлачища по направленията Бачково - Нареченски бани и от образуване на свлачища по пътищата Кричим -\r\n Девин. И Асеновград- Смолян. Ограничено е движението на МПС над 12 тона през прохода Троян - Кърнаре, също по пътищата Югово – Лъки – Здравец и Поповица - Болярци. Остава забранено преминаването на всички МПС по пътя Белица-Загражден – Давидково, в участъка от км 13 до км 18, поради компрометирана настилка.\r\nДвижението на територията на град Пловдив също е натоварено.\r\nЦветана ТОНЧЕВА", "date": "2018.01.15", "title": "Пловдив: Заледени участъци има по околовръстния път на Карлово"}
{"url": "http://www.focus-news.net/news/2018/01/15/2477168/pregled-na-osnovnite-temi-vav-velikotarnovskiya-pechat.html", "text": "„Директор се жали в МОН за “открадната” специалност“ е заглавие от първа страница на областния всекидневник „Янтра Днес”.  Оповестената идея за разкриването на специалност “Електронна търговия” в СУ “Вела Благоева” е открадната от друго търновско училище. За това алармира директорът на школото в кв. “Бузлуджа” Ангел Янчев. „Бащата на Роналд: „Синът ми не е опасен. Лечението му върви отлично, учи и работи“ е друго заглавие от днешното издание. Синът ми Роналд не е опасен. Лечението му върни отлично, учи и работи с мен в строителството, заяви в редакцията на „Янтра ДНЕС“ бащата Стоян Стоянов. Повече по случая, научете от всекидневника. „Хиляди изпратиха Петър Христов в последния му път“, пише още вестникът. Хиляди хора изпратиха в последния му път бизнесмена и благодетеля Петър Христов. Церемонията в петък започна с опело в Преображенския манастир край Велико Търново. „Дадоха на съд мъж, откраднал и изгорил дограма и паркет на детска градина“ е новина от криминалната хроника. На страниците на вестника ще откриете и статия, която разказва за най-новата награда, която Великотърновския университет получи. „Над 3000 души чакаха повече от три часа за последно сбогом с Петър Христов“ е заглавие от другия областен ежедневник „Борба“.  Над 3000 души чакаха повече от три часа в петък, за да отдадат последно сбогом на Петър Христов. Поклонението пред тленните останки на бизнесмена беше в Двореца на културата и спорта „Васил Левски“ във Велико Търново. „Д-р Иван Узунов отстрани 5-килограмов тумор от бедрото на 63-годишна жена“  е друга тема от вестника.  Втори живот живее 63-годишна жена от Долна Оряховица след особено сложна операция в края на 2017 година. „Дете със синдром на Даун дари косата си за онкоболна жена“  е друга тема от всекидневника. 14-годишната Пламена Даскалова от Горна Оряховица дари косата си за жена, бореща се с онкологично заболяване. Момиченцето направи благотворителния жест в събота. „Добри хора помагат на майката с четирите деца“, пише още ежедневника. В статията е представена развръзката, след като „Борба“ разказа за самотна майка от региона, която преживява изключително трудно.", "date": "2018.01.15", "title": "Преглед на основните теми във великотърновския печат"}
{"url": "http://www.focus-news.net/news/2018/01/15/2477169/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето е облачно, на места вали слаб сняг, а температурата на въздуха е минус 2 градуса. Няма въведени ограничения по републиканските пътища в областта, пътните настилки са почистени и обработени срещу заледяване. През нощта не са получавани сигнали за инциденти по пътищата в региона.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян улиците са мокри. Автомобилният трафик в сутрешните часове е по-интензивен по централния бул. „България“ и прилежащите към него улици и кръстовища.\r\nНели ГЕРГЬОВСКА", "date": "2018.01.15", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/01/15/2477170/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил - „Зона Кюстендил”. В рамките на предаването ще ви запознаем с основните параметри на проекта за бюджет на Община Кюстендил за 2018 година. Приоритетите ще бъдат представени от кмета на Община Кюстендил Петър Паунов, а с очакванията за приходите и разходите по бюджета ще ни запознае зам.-кметът по финансите Надя Каратова. \r\nОт началото на годината започна изпълнението на проект за назначаване на лични асистенти на хора с физически увреждания. По темата ще говорим със зам.-кмета на Община Кюстендил с ресор „Социални дейности и проекти” – Радмила Рангелова. Социалната тема ще бъде продължена от администратора на проект „Приеми ме” Радостина Ночева, от която ще научим подробности за необходимостта от назначаването на нови приемни семейства. Управителят на Комплекса за социални услуги Силвия Янакиева ще постави акцент върху дейността на Центъра за настаняване от семеен тип за деца и младежи с увреждания. \r\nВъв втората част от предаването ще ви срещнем и с директора на Общинско предприятие „Обреден дом” Камелия Асенова, която ще обобщи броя на новородените деца в общината, сключените граждански бракове, предпочитаните имена за новородените. От музейния експерт Мирослава Таскова ще научим темата на първата за годината детска музейна работилница и за интереса от страна на малките посетители към културния институт. Предаването „Зона Кюстендил” се излъчва всеки понеделник, от 10.00 часа до 12.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.01.15", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/01/15/2477171/burgas-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Бургас и областта, съобщи за Радио „Фокус“ - Бургас дежурният в Областно пътно управление. Пътните настилки са сухи. Видимостта е добра. Няма затворени пътни участъци. Температурите на въздуха са минусови. Движението е интензивно от комплексите на града към ЦГЧ. По-натоварено е то по бул. „Струга“, бул.“Демокрация“, бул.“Христо Ботев“, в района на кръстовище ‘Трапезица“. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г.\r\nМария РУСЕВА", "date": "2018.01.15", "title": "Бургас: Проходими при зимни условия са пътищата в областта"}
{"url": "http://www.focus-news.net/news/2018/01/15/2477172/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските и средни части на планините. Това съобщиха за Агенция \"Фокус\" от Планинската спасителна служба (ПСС) при БЧК. По билата духа умерен до силен вятър, придружен със снеговалеж. Сутрешните температури са от -3 до -8 градуса. Лифтовете в курортите работят съобразно метеорологичните условия. През изминалото денонощие не са регистрирани инциденти.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.15", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2018/01/15/2477173/sliven-nad-10-sm-e-snezhnata-pokrivka-v-planinskite-rayoni-na-oblastta-12-snegopochistvashti-mashini-obrabotvat-patishtata.html", "text": "Над 10 см е снежната покривка в планинските райони на Сливен, съобщиха от Областно пътно управление. 2 см е снежната покривка в града. 12 машини обработват пътищата. Температурата на въздуха е от минус 10 до минус 2 градуса. Забранено е движението на товарни камиони през проходите „Вратник”, „Твърдица” и Котленския проход.", "date": "2018.01.15", "title": "Сливен: Над 10 см е снежната покривка в планинските райони на областта, 12 снегопочистващи машини обработват пътищата"}
{"url": "http://www.focus-news.net/news/2018/01/15/2477174/burgas-apelativniyat-sad-potvardi-prisada-ot-deset-godini-zatvor-za-nedyalko-tanev-priznat-za-vinoven-za-ubiystvo-v-selo-zidarovo.html", "text": "Тричленен състав на Апелативен съд – Бургас потвърди присъда от десет години лишаване от свобода за Недялко Танев, признат за виновен в убийството на Стоян К., извършено на 29.01.2017 г. в с. Зидарово, община Созопол. Това съобщиха от пресцентъра на съда. Около 04.00 часа сутринта, след като употребил алкохол, Танев нахлул в къщата на пастира и го намушкал три пъти с нож в гърдите. До трагичния инцидент се стигнало след битов скандал за пари, които пастира дължал на фермера. Работодателят винил работника и за това, че не полага грижи за стопанството му от биволи, като през зимата на 2016 г./2017 г. някои от животните измрели. Известно време  Стоян К. работил и живеел със семейството си в стопанството на Танев в с. Зидарово, но недоволен от работата му той го уволнил и изгонил от имота си.\r\nНа първа инстанция делото е преминало по съкратената съдебна процедура, при която наложеното наказание от петнадесет години лишаване от свобода се редуцира с една трета или Недялко Танев е осъден на десет години лишаване от свобода, които да изтърпи при първоначален строг режим.  Танев е обжалвал присъдата си пред Апелативния съд, който е преценил, че жалбата за неоснователна.\r\nВтората инстанция е намерила наказанието за справедливо, адекватно на степента на обществена опасност на деянието и дееца и достатъчно за преоценка на поведението от страна на самия подсъдим и даване на ясна равносметка за последиците от стореното. Начинът на извършване на престъплението – през нощта, в дома на пострадалия, където по същото време се е намирало малолетно дете, брутално и хладнокръвно, като акт на отмъщение и наказание за жертвата, го характеризира като изключително тежко.\r\nРешението на Апелативен съд – Бургас подлежи на обжалване или протест в 15 дневен срок пред Върховния касационен съд.", "date": "2018.01.15", "title": "Бургас: Апелативният съд потвърди присъда от десет години затвор за Недялко Танев, признат за виновен за убийство в село Зидарово"}
{"url": "http://www.focus-news.net/news/2018/01/15/2477175/sofiya-188-dushi-sa-noshtuvali-v-dvata-krizisni-tsentara-za-nastanyavane-na-bezdomni-v-stolitsata.html", "text": "188 души са нощували в двата кризисни центъра за настаняване на бездомни в столицата. Това съобщи за Агенция „Фокус“ директорът на центъра Пепи Джуренов. Той уточни, че нощта е протекла нормално. „Тази сутрин са дошли още малко хора, за които нямах информация по-рано. В единия център са нощували 104 души, а в другия - 84. Имало е доста хора, които са пристигнали след 2.00 часа сутринта“, коментира Джуренов и уточни, че капацитетът на легловата база е 170, но разполагат и с допълнителни с походни легла. \r\nЛюба АЛЕКСИЕВА", "date": "2018.01.15", "title": "София: 188 души са нощували в двата кризисни центъра за настаняване на бездомни в столицата"}
{"url": "http://www.focus-news.net/news/2018/01/15/2477176/varna-snyag-vali-v-oblastta-patnite-nastilki-sa-mokri-i-hlazgavi.html", "text": "Слаб сняг вали във Варна и областта, пътните настилки са мокри и хлъзгави, предаде репортер на Радио „Фокус“ – Варна. По данни на Областно пътно управление – Варна четири машини обработват участъци в района на Провадия, Дългопол и автомагистрала „Хемус“. Няма натрупана снежна покривка, но пътищата са мокри и хлъзгави, допълниха от управлението. Към момента на територията на областта няма въведени ограничения по пътната инфраструктура. Трафикът по направленията Варна – София и Варна – Бургас е сравнително спокоен. По-натоварено в делничните дни е движението по пътя Варна – Добрич.\r\nДвижението във Варна е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район Аспарухово.\r\nМарияна ВАЛЕНТИНОВА", "date": "2018.01.15", "title": "Варна: Сняг вали в областта, пътните настилки са мокри и хлъзгави"}
{"url": "http://www.focus-news.net/news/2018/01/15/2477177/ivaylo-krachunov-dogan-raboti-vinagi-v-interes-na-balgariya.html", "text": "Доган работи винаги в интерес на България. Това коментира Ивайло Крачунов, главен редактор на информационна агенция „Блиц”, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването. \r\nКрачунов заяви позиции по следната тема: „Криминогенната обстановка в България“.\r\n„Добре дошъл, следновогодишно, всичко хубаво ти желая! Успех на твоята много четена медия „Блиц”! Годината не започва никак добре – убийства, протести, конвенции...”, обърна се водещата Илиана Беновска към своя гост. „Видяхме, че е много неприятно, особено с двете криминални престъпления. За съжаление това са реалностите в глобалния свят, в който живеем. Виждаме, че в други части от Европа също стават престъпления, атентати. Слава Богу, тук няма атентати и ситуацията е спокойна от тази гледна точка и се надяваме, че така ще продължи.”, коментира роденият през 1977 година в София журналист. \r\n„Подобрява ли се работата на прокуратурата и на МВР според тебе? Разследването на убийството на Петър Христов вероятно ще се проточи, ако изобщо бъде разкрито. Имаме много неразкрити убийства в близкото минало от този характер.”, попита водещата Илиана Беновска. „В МВР работят изключително добри професионалисти, които са в тясно сътрудничество с главния прокурор и органите на специализираната прокуратура, и другите им колеги, така че аз съм оптимист, че нещата вървят добре. За миналата година са станали 94 убийства, от които са разкрити 93, което е изключително висок процент.”, отговори Ивайло Крачунов. \r\n„А не са ли много малко убийствата?”, провокира водещата Илиана Беновска. „Те намалят с всяка изминала година. Това на Петър Христов – отдавна не се беше случвало такова показно убийство, от времето на собственика на „Агресия” Антов, който беше разстрелян преди две години (Александър Антов, шеф на модна къща „Агресия” – бел. авт.).”, каза дипломираният политолог. \r\n„Не се разкри нищо по Антов!”, опонира водещата Илиана Беновска. Ивайло Крачунов поясни, че е невъзможно подобни убийства да се разкрият бързо. „Това са престъпления, в които са намесени изключително много данни, информация, която трябва са се анализира, свидетели, които трябва да се разпитат.”, отчете той.\r\n„Без съмнение, но сега се сещам и за Емил Кюлев, не мога да си спомня точно годината. Помня, че Първанов беше президент и той му беше съветник (Емил Кюлев, банкер, убит на 26 октомври 2005 г. – бел. авт.), сметнах малко назад, това убийство не е разкрито.”, задълбочи проблематиката на разкриваемостта на знаковите убийства в България водещата Илиана Беновска. „Това са тежки престъпления, които много трудно биват разкривани, но службите продължават да работят и в един момент ще се достигне до резултат.”, убеден е журналистът, минал, по време на кариерата си, през печатните медии „Нощен труд”, „Труд”, „България днес” и телевизия „Евроком”.  \r\nБе коментиран също Антикорупционният закон. \r\n„Мисля си, че, може би малко абстрактно ще направя връзка с антикорупционния закон, но ако се въведе наистина убедително работещ антикорупционен орган – може би и работата на правораздавателните органи, на разследващите органи, на прокуратурата ще се активизира и ще бъде много по-качествена.”, изрази становището си водещата Илиана Беновска. „Аз съм на същото мнение. Смятам, че и в момента се разкриват доста корупционни престъпления. Малко се преекспонира тази тема от различни политически сили, които са в опозиция, които всеки ден я използват, за да говорят по тази тема, но доста често те говорят абстрактно и без доказателства.”, заяви Ивайло Крачунов. \r\n„Но няма ли да ги е страх и Борисов, и Влади Горанов и Георги Костов, шефът на митниците, непрекъснато подчертава повишената събираемост и „Ревизоро” (Емил Димитров, Патриотичен фронт – бел. авт.), като председател на тази комисия,  от сивата икономика, от акцизи и така нататъка, но данъчният инспектор, който беше разстрелян в центъра на София преди две седмици, с потрес разбрах, че това момче е починало.”, с загриженост изрази мнение водещата Илиана Беновска. „Починал е и най-тъжното е, че този мъж оставя две деца след себе си, които ще останат сирачета. За съжаление данъчният (Иво Стаменов – бел. авт.) така и не е успял да дойде в съзнание и да бъде разпитан, което прави още по-трудно разкриването на престъплението. Вероятно е засегнал интересите на хора, които е разследвал по отношение на данъчни афери.”, подчерта бившият главен редактор на информационна агенция „ПИК”. \r\n„Това не е ли един лош урок към всички тези хора, които са ангажирани професионално да се занимават с такъв вид дейности и професии? За много пари те убиват. Това няма ли да доведе до задръжка в устрема на хората, които се занимават с този сложен сектор?”, попита водещата Илиана Беновска. „Надявам се да не доведе, защото има млади и смели хора, които съзнават рисковете на своята професия, но въпреки това са безкомпромисни и се надявам, че ще се повиши разкриваемостта на тези брутални престъпления, за да им даде повече сигурност.”, констатира Ивайло Крачунов.\r\nВ разговора бе обсъдена и темата: :Президентът Румен Радев“.\r\n „Казваш млади и смели хора, сега, леко шеговито, ще превключа съвсем на друга вълна. Една година по-късно – млад и смел ли е нашият новоизбран президент Румен Радев? След третото вето, след три консултативни съвета по национална сигурност, които не блестят с кой знае какви, как да кажа, постижения.”, попита водещата Илиана Беновска. „Аз смятам, че президентът  нормално върши своята работа, стои стабилно на своето място. Видяхме много хубави епизоди по време на откриване на европредседателството. Борисов и Радев бяха седнали близко един до друг, говориха си добре, както трябва да бъде, защото е добре да действат в синхрон.”, довери мнението си гостът. \r\n„Има ли синхрон, къде го откриваш този синхрон?”, с удивление попита водещата Илиана Беновска. „Синхрон, когато имат важни теми за държавата, които се обсъждат. Така трябва да работят българските институции, за да се опази държавността и да се даде добър пример на гражданите.”, счита бившият съратник на Недялко Недялков.\r\nКрачунов заяви позиция и относно третия мандат на Бойко Борисов. \r\n„Какво одобряваш в третия мандат на правителството на Борисов и какво силно не одобряваш?”, попита водещата Илиана Беновска. „Виждаме, че безспорни успехи има в областта на международните срещи на Борисов, които води с европейските лидери. Надявам се, че те ще се затвърдят по време на европейското председателство. Всички в Европа забелязват и усилията, които полага за постигане на диалог по отношение на Западните Балкани. Виждаме колко добри връзки бяха направени с президента на Турция Ердоган. Във вътрешнополитически план също стоят стабилно нещата, въпреки очаквания вот на недоверие, който ще бъде по-скоро един протоколен вот на недоверие от страна на опозицията.”, заяви Ивайло Крачунов.\r\nБе коментирана и политическата кондиция на БСП. \r\n„Какво се случва в БСП, това ефективна опозиция ли е на ГЕРБ и на Бойко Борисов? Как оценяваш Корнелия Нинова – година и седем месеца, след като е избрана за председател на БСП? ”, попита водещата Илиана Беновска. „Виждаме колко е активна г-жа Нинова в парламента. Колкото по-силна опозиция има едно правителство, толкова то ще бъде в кондиция и ще поправя своите грешки.”, анализира настоящият главен редактор на агенция „Блиц”.\r\n„Тя силна опозиция ли е?”, попита водещата Илиана Беновска. „Според мен това, което виждам по отношение на изявите – по-скоро има повече говорене, отколкото реални действия, отколкото изграждане, но г-жа Нинова, всички, които се интересуват от политика, знаят, че тя има много тежки вътрешноособни войни в БСП. Има разделение на лагери, има противоборство дори за Истанбулската конвенция, която вчера беше отхвърлена. Видяхме също противоборството, което се случи със Станишев.”, сподели събеседникът \r\n„На Борисов му посочи някои силни страни на управлението, но не чух силна страна на БСП като опозиция.”, продължи темата водещата Илиана Беновска. „Силните и слабите страни се решават на избори. БСП трябва да бъде по-конструктивна от гледна точка на предложения на законодателни промени, не толкова да има престрелки в пленарната зала, които служат по-скоро за активизиране на избирателите и втвърдяване на гласоподавателите на соц-партията, отколкото да има полза за държавата. Може би в здравеопазването също е добре да се обърне повече внимание. Да спрат фалитите на държавните болници. Аз съм убеден, че г-н Ананиев ще съумее да реши този въпрос, ще подреди добре българското здравеопазване – по начин, по който то ще работи ефективно.”, убеден е Ивайло Крачунов.\r\nБе дискутиран и следният казус: „Истанбулската конвенция“.\r\n„Конвенцията за защита на правата на жените, така наречената накратко, трябва ли да се ратифицира? Твоето мнение на гражданин, на човек, който ръководи една от най-четените медии?”, попита водещата Илиана Беновска. „По този въпрос ти, като дама, имаш повече информация какво да кажеш. Това е въпрос, който Ви касае Вас повече – дамската половина от населението.”, дистанцира се от отговор гостът. \r\n„Вие мъжете трябва да се грижите за нашата сигурност, за нашия комфорт, за нашите удобства.”, с чувство за хумор продължи водещата Илиана Беновска. „Ние достатъчно се грижим и изкарваме блага, които ползвате. Аз съм по-консервативен тип човек, който е настроен, че мъжът трябва да осигурява благосъстоянието на семейството, а не жената. Тя трябва да стои в къщи и да се грижи за домакинството.”, категоричен беше Ивайло Крачунов.\r\n„Тогава какво мислиш за така наречения „трети пол”?”, продължи водещата Илиана Беновска. „Мисля че не трябва да съществува такова нещо като „трети пол”. Вероятно някои кръгове в политиката се съобразяват с либерализацията в Европа, която налага правилата.”, обясни журналистът. \r\nВ разговора бе коментирана и темата: „Кръгът „Капитал” атакува“.\r\n„Ти знаеш ли как се израждат нещата всъщност, индустриално ще го кажа, а не философски? В България по аптеките се продават устройства – как жените да пишкаме прави. Знаеш ли го това? Това не е ли чудовищно?”, попита водещата Илиана Беновска. „Абсолютно чудовищно, но по-чудовищно е това, което се случва от страна на олигархията, която скоро представи една така наречена „бяла книга”, пълна с измислици, която не се позовава на никакви факти. Говоря за сенчестите групировки, които гравитират около кръга „Капитал” и сбирката в „Шератон”, където не беше допусната камерата на „Канал 3” и ние, като медия, също не бяхме допуснати, а бяха допуснати придворни журналисти на този кръг.”, отговори Ивайло Крачунов.\r\n„Какво те учудва, Иво? Те в момента са под ударите на закона.”, коментира водещата Илиана Беновска. „Учудва ме, че точно такива хора, които ограбват бъдещето на България, си позволяват да говорят за морал, да ни учат, вместо да дадат обяснение за криминалната приватизация и да бъдат в съдебните зали. Те се ползват от просторните зали на хотел „Шератон”, за да развиват своите манипулативни тези.”, с раздразнение подчерта събеседникът.\r\n„Аз мисля, че производствата, които се водят срещу тях, са може би бавни, защото всяко съдопроизводство, за да бъде стабилно, е бавно, но ще има резултативност.”, констатира водещата Илиана Беновска. „Там се надяваме да има също по-голяма ефективност, но тези хора, които, чрез техния министър Христо Иванов, по-известен като „Пинокио”, пропагандираха реформи – не направиха нито една реформа. Нещо, което ги ползва, защото срещу много от тези хора се водят наказателни производства.”, заяви гостът.\r\n„Аз се извинявам много, ама, така, ще се отнеса малко нихилистично по въпроса, кой им обръща внимание, кой ги чете? Нали в-к „Дневник” не съществува вече на хартия? Вестник „Капитал” затворен ли е на хартия, нали го няма на хартия и него?”, попита водещата Илиана Беновска. „Да, да, но за съжаление трибуна им дават телевизии като bTV и като NOVA. Това е големият проблем, защото те иначе щяха да си останат на „калната” територия, от която всеки ден бълват фалшиви новини. Докато сега виждаме, че двете, уж, големи и независими телевизии им се превръщат като слуги.”, безапелационен беше Ивайло Крачунов.\r\nКрачунов заяви позиция и относно: „Независимостта на медиите“.\r\n„Какви са лостовете според тебе, защото винаги се говори за свобода на словото, за нарушени права на журналистиката?”, попита водещата Илиана Беновска. „Циничното е, че тези хора говорят за това, че им е нарушено правото на слово, а какво слово им е нарушено, след като те имат сайтове, след като имат вече две телевизии от тяхната страна на барикадата и ресурси, които използват, за да клеветят България с различни декларации, които са напълно фалшиви.”, поясни анализаторът.\r\n„Аз мисля, че всичко ще си дойде на мястото, защото всяка от институциите си е хванала нещата в ръцете – и прокуратурата, и КОМПИ (Комисия за отнемане на незаконно придобито имущество – бел. авт.), и съдилищата. Имам леки съмнения за „Върховния касационен съд”, но да стигнем до там.”, изрази становището си водещата Илиана Беновска. „Надявам се институциите да доведат докрай своята работа, за да има стабилност и сигурност.”, изрази надежда събеседникът.\r\nВ разговора бе обсъдена също политическата кондиция на ДПС.\r\n„Финално изречение, да не се почувстват засегнати ДПС, Ахмед Доган даде силно заявление преди Коледа, в което, така, „подряза крилцата” на Корнелия Нинова за сътрудничество и намиране на общи бизнес или политически интереси. От тук – какво е състоянието на ДПС? С една оценка – в каква кондиция е Ахмед Доган? С една дума – в каква кондиция е Мустафа Карадайъ? В какво кондиция е ДПС като парламентарна група?”, попита водещата Илиана Беновска. „Мисля че ДПС, която е партия вече на 28 години, е доказала своето утвърдено място на политическата сцена и като пазител и на националните интереси, и на етническия мир – това е една предвидима и спокойна, силна партия, с добре изградени структури, която е в кондиция. С новото ръководство на ДПС – тя ще излезе от кризата, в която беше попаднала в последната една-две години и отново ще заеме своето място на политическата сцена.”, довери мнението си гостът.\r\n„С една дума – Мустафа Карадайъ една година вече е председател. Какво определение би му дал?”, продължи в стил блицанкета  водещата Илиана Беновска.  „Стабилен и отговорен политик.”, лаконично отговори журналистът. \r\n„А почетният председател Ахмед Доган, който винаги прави знакови предколедни изявления?”, финализира интервюто водещата Илиана Беновска. „Мисля че това е един стратег, който е доказал, че работи винаги в интерес на България.”, завърши Ивайло Крачунов разговора си с Илиана Беновска в ефира на „Радио К2” и „Канал 3” на 14 януари 2018 година.", "date": "2018.01.15", "title": "Ивайло Крачунов: Доган работи винаги в интерес на България"}
{"url": "http://www.focus-news.net/news/2018/01/15/2477178/ekathimerini-mezhdunarodnite-sili-podnoviha-igrata-na-geopoliticheski-poker-v-zapadnite-balkani.html", "text": "Мнозина се чудят защо въпросът за името на Македония се появи изведнъж. Отговорът се крие в геополитическата игра, която е в ход в Западните Балкани, коментира гръцкото електронно издание Ekathimerini.\r\nЕвропейските лидери в лицето на  Берлин, Брюксел и други важни играчи – са убедени, че 2018-та година ще бъде решаваща за интересите на блока в тази част от картата на Стария континент. Междувременно Руската федерация вижда в региона възможна опора на влиянието си. Китай също преследва своите интереси в контекста на инициативата „Пътя на коприната“, чрез който се реализират мащабни инфраструктурни инвестиции. Дори Турция и други държави от Персийския залив се опитват да контролират мюсюлманското население в региона.\r\nЕвропейският съюз и САЩ разбират предизвикателствата и са решени, че всички или повечето държави от Западните Балкани трябва да бъдат интегрирани в структурите на Общността и НАТО. За Брюксел основна предпоставка е, че много от исторически различия, разделящи тези страни, постепенно се уреждат. Дългият списък от проблеми включва статута на Косово и териториални спорове. \r\nВ случая с Македония става въпрос за името и европейските лидери не искат да пропуснат шанса за разрешаването на проблема, условие за което възникна след поражението на бившия премиер Никола Груевски (ВМРО-ДПМНЕ) на парламентарните избори. Не е тайна обаче, че далеч по-умереният му наследник Зоран Заев (СДСМ) ще се изправи пред сериозна опозиция в страната в опита си да изглади отношенията между Скопие и Атина. \r\nСъщевременно САЩ имат двойнствена позиция – хем са замесени, хем остават извън геополитическата игра в Западните Балкани. САЩ имат влияние и знания за региона, но все още не е ясно колко значим е той за тях към настоящия момент. Досега изглежда, че балканската „сметка\" се обслужва от вицепрезидента Майк Пенс.\r\nКакво значи всичко това за Атина? Това, че Гърция трябва да играе голяма европейска игра - нещо, което с което и министър-председателят, и лидерът на опозицията са наясно. Европа и САЩ искат Македония в НАТО и в преговорите (заедно с Албания) за присъединяване към ЕС – при това още тази година. Постигането на успех в спора за името няма да бъде лесно, тъй като има сериозен вътрешен натиск както в Гърция, така и в Македония. Макар и отслабена от икономическата криза, Атина все пак има силна ръка в геополитическия покер, който международните играчи подновиха с пълна сила през новата година. Тереза Герова", "date": "2018.01.15", "title": "Ekathimerini: Международните сили подновиха играта на геополитически покер в Западните Балкани"}
{"url": "http://www.focus-news.net/news/2018/01/15/2477179/blagoevgrad-prohodimi-pri-zimni-usloviya-sa-patishtata-v-oblastta-na-mnogo-mesta-vali-snyag.html", "text": "Проходими при зимни условия са пътищата в област Благоевград, на много места вали слаб сняг. Това съобщиха за Радио „Фокус“ – Пирин от Областно пътно управление – Благоевград. Пътните настилки са мокри и хлъзгави, на места заснежени, но са обработени срещу заледяване. Прохода „Предел“ е отворен за движение. Въпреки валежите, които е имало през нощта към момента никъде няма образувала се сериозна снежна покрива, която да затруднява движението. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През нощта обстановката по пътищата е била спокойна и няма регистрирани инциденти. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев.\r\nЛивия НИНОВА", "date": "2018.01.15", "title": "Благоевград: Проходими при зимни условия са пътищата в областта, на много места вали сняг"}
{"url": "http://www.focus-news.net/news/2018/01/15/2477180/stara-zagora-kmetat-zhivko-todorov-i-mladezhkiyat-obshtinski-savet-shte-dadat-preskonferentsiya-v-zala-203-na-obshtinata.html", "text": "От 13.00 ч. Кметът Живко Тодоров на Стара Затора и Младежкият общински съвет ще дадат пресконференция в зала 203 на Общината. Това съобщиха от пресцентъра на Община Стара Загора.", "date": "2018.01.15", "title": "Стара Загора: Кметът Живко Тодоров и Младежкият общински съвет ще дадат пресконференция в зала 203 на Общината"}
{"url": "http://www.focus-news.net/news/2018/01/15/2477181/blagoevgrad-slab-snyag-vali-v-grada-patnite-nastilki-sa-mokri-i-hlazgavi.html", "text": "Слаб сняг вали в града, пътните настилки са мокри и хлъзгави, предаде репортер на Радио „Фокус“ – Пирин. Към момента няма образувала се снежна покривка в Благоевград. В началото на деня интензивен трафик се наблюдава в района на булевардите „Св.  Димитър Солунски“, „Св. св. Кирил и Методий“ и „Васил Левски“. Затруднения в движението има и в районите на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Градският транспорт се движи по разписание и без закъснения от редовния си маршрут.\r\nЛивия НИНОВА", "date": "2018.01.15", "title": "Благоевград: Слаб сняг вали в града, пътните настилки са мокри и хлъзгави"}
{"url": "http://www.focus-news.net/news/2018/01/15/2477182/api-vazstanoveno-e-dvizhenieto-na-avtomobili-nad-12-tona-po-pat-i-1-vidin-montana.html", "text": "Възстановено е движението на автомобили над 12 тона по път I-1 Видин - Монтана. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.15", "title": "АПИ: Възстановено е движението на автомобили над 12 тона по път I-1 Видин - Монтана"}
{"url": "http://www.focus-news.net/news/2018/01/15/2477183/kyustendil-v-dupnitsa-zapochva-kampaniyata-za-plashtane-na-danatsi-i-taksi.html", "text": "В града започва кампанията за плащане на данъци и такси. Това съобщи за Радио „Фокус” – Кюстендил Христо Апостолов, експерт към Община Дупница. По думите му данъчната кампания започва от днес. Дължимите суми за данък върху недвижимите имоти, таксата битови отпадъци и моторни превозни средства се заплащат на две вноски както следва до 30 юни и втора вноска до 31 октомври на календарната година. На платилите задълженията в пълен размер в първият срок до 30 юни се прави отстъпка от 5 % отстъпка. „Събраните през календарната година местни данъци и такси влизат в приход на бюджета на Община Дупница. С тях ще се финансират местни дейности – издръжка на детски градини, детски ясли, домашен социален патронаж, осветление на улици и площади, озеленяване, поддържане и ремонт, изграждане на пътища, за капиталови разходи и други”, каза Христо Апостолов.\r\nВенцеслав ИЛЧЕВ", "date": "2018.01.15", "title": "Кюстендил: В Дупница започва кампанията за плащане на данъци и такси"}
{"url": "http://www.focus-news.net/news/2018/01/15/2477184/sofiya-166-snegopochistvashti-mashini-sa-na-teren-ot-tyah-v-momenta-72-izvarshvat-obrabotki-na-patnite-platna.html", "text": "166 снегопочистващи машини в София са на терен, като от тях в момента 72 извършват обработки на пътните платна, по информация към 09.20 часа. Това съобщиха от пресцентъра на Столична община. Продължават дейностите по почистване на София от снега.  Извършва се бутане на снежни маси и разпръсквани на смеси  по улиците с масов градски транспорт и улици с обществена значимост, Южната дъга и на част  вътрешно-квартални улици в районите  „Подуяне“ , „Студентски“, „Нови Искър“,“ Овча купел“ и „Красна Поляна“. Опесъчават се пътищата в природен парк Витоша - Бояна -Златни мостове и Драгалевци - Алеко.\r\nГрадският транспорт се движи нормално при зимни условия. \r\nНапомняме на пешеходците  да бъдат внимателни при придвижването си в града, а на шофьорите да излизат на пътя само с добре оборудвани за зимата автомобили и да карат със скорост, съобразена с пътните условия.", "date": "2018.01.15", "title": "София: 166 снегопочистващи машини са на терен, от тях в момента  72 извършват обработки на пътните платна"}
{"url": "http://www.focus-news.net/news/2018/01/15/2477185/montana-13-sm-e-snezhnata-pokrivka-na-prohoda-petrohan-patyat-pochisten-i-opesachen.html", "text": "13 см е снежната покривка на прохода Петрохан, снеговалежът е спрял. Това каза за Радио „Фокус“ – Видин дежурният служител в Областно пътно управление – Монтана. Той посочи, че пътят почистен и опесъчен. Трафикът в сутрешните часове през прохода е с нормална интензивност. Остава забраната за преминаване на автомобили над 12 тона до 31 март, обиколният маршрут е през град Своге.\r\nАнна ЛОЗАНОВА", "date": "2018.01.15", "title": "Монтана: 13 см е снежната покривка на прохода Петрохан, пътят почистен и опесъчен"}
{"url": "http://www.focus-news.net/news/2018/01/15/2477186/kristian-vigenin-neka-se-obedinim-v-borbata-sreshtu-nasilieto-kam-zheni-bsp-zapochva-rabota-po-vnasyaneto-na-predlozheniya-za-promeni-v-balgarskoto-zakonodatelstvo.html", "text": "НС на БСП проведе демократична дискусия, произнесе се и имаме официална позиция за Истанбулската конвенция, утвърдена със сериозно мнозинство. Партиите в ПЕС имат право на различни мнения, но нямаме никакви разминаване по това, че насилието срещу жени и домашното насилие са явления, които трябва да бъдат изкоренени. Това каза народният представител от ПГ на „БСП за България” Кристиан Вигенин пред Нова тв, съобщиха от пресцентъра на партията. Той добави, че в своята позиция левицата е  отбелязала, че започва работа по внасянето на конкретни предложения за промени в българското законодателство, за да се изпълнят целите на конвенцията. Вигенин добави, че в  текста на конвенцията има няколко параграфа, които са с двусмислени формулировки и самият факт, че те дават повод за разнопосочно тълкуване, показва, че тя не е съвършена. „Заради такъв тип неща се подценява смисълът на създаването на конвенцията.  И при нас тези текстове се разбират по различен начин, както и в обществото. Едни смятат, че в тях няма никакъв проблем,  а други-напротив. Още през 2014 г. ние изразихме колебанията си по тези текстове и България е предлагала други формулировки за тези спорни моменти\", каза още социалистът. Той заяви, че начинът, по който е взето решението в правителството и бързината, с която конвенцията бе внесена в парламента, са контрапродуктивни. Вигенин бе категоричен, че това е налагане на решение върху общественото мнение.  „Вината тук е на ГЕРБ и ОП за начина, по който го направиха”, добави още той. Кристиан Вигенин бе категоричен, че когато БСП направи своите предложения,  ще се види кой наистина се вълнува от проблемите с домашното насилие и кой изпълнява някакви инструкции- прибързано да ратифицираме тази конвенция. Той добави, че ГЕРБ не бива да се грижи толкова за БСП и вътрешните дебати, които има в левицата. „Министър Кирил Ананиев, който е гласувал против конвенцията, дава съвети на БСП как трябва да си промени позицията. Вчерашната пресконференция на министрите Цачева и Захариева също беше неубедителна и затова, нека се обединим в борбата срещу насилието към жени и да не прибързваме”, призова народният представител. \r\n„Ние предпочетохме да внесем сами вота на недоверие, да разясним нашите аргументи и да излезем с тях пред обществото. Това не значи, че в бъдеще с ДПС няма да имаме общи опозиционни действия”, каза Кристиан Вигенин. Той добави, че стратегията на ДПС е по-различна от тази, на БСП. „Ние търсим категорична промяна в управлението и политиката, докато на този етап, те са по-склонни да крепят статуквото и да насочват политическия огън срещу младшия партньор”, поясни народният представител.  Вигенин бе категоричен, че проблемът не е, че се говори много за корупция, а че всичко е пропито от нея  и хората са свикнали. „Когато внесем мотивите, ще представим голямата картина- как правителството не само не иска да се справи с нея, но и покровителства голямата корупция”, заяви Кристиан Вигенин.", "date": "2018.01.15", "title": "Кристиан Вигенин: Нека се обединим в борбата срещу насилието към жени,  БСП започва работа по внасянето на предложения за промени в българското законодателство"}
{"url": "http://www.focus-news.net/news/2018/01/15/2477187/burgas-otborat-na-neftohimik-2010-specheli-kupata-na-balgariya-po-voleybol.html", "text": "Отборът на \"Нефтохимик 2010\" спечели купата на България по волейбол\r\nБургас се утвърди като доминант в мъжкия волейбол у нас, след като отборът на \"Нефтохимик 2010\" триумфира и с купата на България. Това съобщиха от пресцентъра на Община Бургас. Шампионите от миналия сезон узакониха правото си да са №1 след 3 победи с по 3:0 гейма на финалния турнир в Монтана. \r\nИменно домакините, подкрепяни от зрителите в претъпканата зала, трябваше да се противопоставят на железния състав на треньора Найден Найденов, в лицето на Георги Братоев, Валентин Братоев, Николай Учиков, Георги Петров, Николай Къртев, Илия Петков и либеро Теодор Салпаров.\r\nКапитанът и разпределител на бургаския тим Георги Братоев превъзмогна болката от контузения на четвъртфинала срещу ЦСКА глезен и изигра на високо ниво целия финал с \"Монтана\". Нашите не оставиха никакъв шанс на домакините, играха волейбол на европейско ниво и закономерно спечелиха отделните части с 25:16, 25:23, 25:17.\r\nВ предишните две срещи много сполучливо се включиха 18-годишният разпределител Димо Димов и диагонала Жани Желязков.\r\n\"Наистина голям успех. Летящ старт за нашите спортисти с този първи трофей за годината, а инвестицията по частичния ремонт на зала \"Младост\" напълно се оправдава. Община Бургас ще продължи да помага на всички клубове, както в индивидуалните спортове, така и в колективните. Убеден съм, че \"Нефтохимик 2010\" може да направи златен требъл през този сезон. След суперкупата и купата идва ред на шампионската титла. Поздравления за всички в клуба - волейболисти, треньори и ръководители\", заяви кметът Димитър Николов.\r\nОсвен купата, \"Нефтохимик 2010\" получи и чек за 15 000 лева от президента на Професионалната волейболна лига Мина Николова.", "date": "2018.01.15", "title": "Бургас: Отборът на \"Нефтохимик 2010\" спечели купата на България по волейбол"}
{"url": "http://www.focus-news.net/news/2018/01/15/2477188/pregled-na-osnovnite-temi-vav-varnenskiya-pechat.html", "text": "„Грипът във Варна се готви за скок“ е заглавие от първа страница в днешния брой на варненския вестник „Черно море“. Грипът във Варна и областта се готви за скок. Това показват последните данни от Регионалната здравна инспекция. Само през миналата седмица 489 души са излезли в болнични заради остри простудни инфекции, със 182-ма повече в сравнение с предходната. Това означава, че всеки ден близо 100 души търсят общопрактикуващия си лекар заради тежки настинки. „Проблемът с кадрите в хлебопроизводството се задълбочава“, допълва изданието. Това е коментирал Иво Бонев, председател на Съюза на хлебопроизводителите и сладкарите във Варна. По думите му по-възрастните кадри вече са в пенсия, а по-младите, завършили специализирани училища, имат договори с чужди компании още от 9 клас. „С 3.9% са намалели разходите за придобиване на дълготрайни материални активи във Варненско“ е друга тема в броя. През 2016 г. разходите за придобиване на дълготрайни материални активи (ДМА) във всички сектори на икономиката на област Варна са 951.3 млн. лв. и в сравнение с предходната година намаляват с 3.9%. Това съобщиха от Териториално статистическо бюро-Североизток. „Инвестират 12,5 млн. лв. на летище Варна“, допълва вестникът. През т.г. в летище Варна ще бъдат инвестирани нови 12,5 млн. лв., а в летището в Бургас – около 10 млн. лв. Това съобщи в предаването “Посоки.eu” с автор и водещ Елена Кирова Улрих Хеппе, главен изпълнителен директор на фирмата концесионер на двата морски аеропорта. В момента на летище Варна се изгражда нова пътека за рулиране „Алфа“ (това е отсечката, която свързва „паркинга“ на самолетите с пистата). Става дума за голям строителен обект, на който работят 200 души. Старата пътека за рулиране беше с конструкция 40 см, новата ще е с дълбочина 1,20 м. Проектът е на стойност 7,5 млн. лв. и трябва да приключи до началото на туристическия сезон. Т.е., до 15 май т.г., прогнозира Улрих Хеппе. Той посочи, че на летище Варна вече е приключил проектът, свързан с подходните светлини към пистата с управлението на цялата светотехника. Някои от стълбовете са с височина 17 м съгласно новите изисквания, докато преди те са били не повече от 8 метра. Чакаме получаването на сертификата и обектът ще влезе в експлоатация, каза още Хеппе. „ВМС са готови да помагат при усложнена зимна обстановка“, четем още в броя. Формированията на Военноморските сили са в готовност отново да окажат помощ на Гражданска защита при усложнена зимна обстановка. Това увери главнокомандващият на ВМС на Република България контраадмирал Митко Петев, в сутрешния блок на тв. „Черно море“. Преди месец и половина направихме проверка и тренировка на нашите формирования за оказване на помощ и преодоляване на последствията при бедствия и аварии. Имаме готовност както с техника, така и с личен състав. В момента разполагаме с още една машина, освен добре познатата на обществеността от миналата година, когато тя измина близо 1200 км, за да оказва помощ във Варненска, Добричка и Бургаска област. До няколко месеца България се присъединява към страните, които са ратифицирали международната конвенция за контрол и управление на корабните баластни води и седименти, твърди к.д.п. Валентин Енчев, директор на дирекция „Морска администрация“ – Варна, информира изданието на стр. 5.", "date": "2018.01.15", "title": "Преглед на основните теми във варненския печат"}
{"url": "http://www.focus-news.net/news/2018/01/15/2477189/veliko-tarnovo-vazstanoveno-e-dvizhenieto-po-pat-i-3-byala-pleven-v-rayona-na-s-maslarevo.html", "text": "Възстановено е движението по път I-3 Бяла - Плевен в района на с. Масларево. Това съобщиха от пресцентъра на Агенция \"Пътна инфраструктура\".", "date": "2018.01.15", "title": "Велико Търново: Възстановено е движението по път I-3 Бяла - Плевен в района на с. Масларево"}
{"url": "http://www.focus-news.net/news/2018/01/15/2477190/kyustendil-izlozhba-na-simeon-nikolov-shte-bade-predstavena-v-sapareva-banya.html", "text": "Изложба живопис на Симеон Николов ще бъде представена в Сапарева баня. Това съобщи за Радио „Фокус” – Кюстендил художникът Симеон Николов. По думите му откриването на изложбата ще се състои от 16.00 часа в градската художествена галерия „Васил Крапчански”. Пред жителите и гостите на града творецът ще представи 21 свои картини, които ще останат в галерията до средата на следващия месец. Симеон Николов е роден на 5 февруари 1940 година в село Злогош. Член е на Съюза на българските художници от 1980 година.  Работи в областта на живописта и приложната графика. Участвал е в много регионални и национални изложби и пленери, реализирал е и четири самостоятелни изложби.\r\nВенцеслав ИЛЧЕВ", "date": "2018.01.15", "title": "Кюстендил: Изложба на Симеон Николов ще бъде представена в Сапарева баня"}
{"url": "http://www.focus-news.net/news/2018/01/15/2477191/mvr-edin-chovek-e-zaginal-a-10-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 10 са ранени при 7 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани едно тежко и 67 леки пътни инцидента, при които е пострадал един човек. От началото на годината в пътни инциденти са загинали 17 души, а 278 са пострадали.", "date": "2018.01.15", "title": "МВР: Един човек е загинал, а 10 са ранени при катастрофи в страната през изминалото денонощие"}
{"url": "http://www.focus-news.net/news/2018/01/15/2477192/svetlan-kartalov-oblastna-administratsiya-pazardzhik-peshehodnite-pateki-po-iziskvane-tryabva-da-badat-boyadisani-s-byala-boya.html", "text": "Бял е цветът на боята, с която по закон трябва да бъдат боядисвани пешеходните пътеки, като изключение с друг цвят се прави само, ако той е допълнителен към основния. Това каза за Радио „Фокус“ – Пазарджик Светлан Карталов, главен секретар на Областна администрация -\r\n Пазарджик. Наредба № 2 от 17 януари 2011 г. за сигнализация на пътищата с пътна маркировка изрично регламентира неговата употреба. Последните корекции в Наредбата станаха в края на 2016 г., а още от 2007 г Община Пазарджик започна да боядисва пешеходните пътеки в жълто-червено. На всички 12 общини в  област Пазарджик е възложено от Областна администрация да бъде извършена проверка на състоянието на пешеходните пътеки. От общинските комисии се очаква също да предложат мерки и срок за съответствие на пешеходните пътеки. В срок до 5 февруари 2018 г. кметовете на общини трябва да предоставят доклад до областния управител за извършения контрол и съответствието на пешеходните пътеки с нормативните изисквания. Резултатите от проверките и предприетите действия от страна на общините ще бъдат обсъдени на заседание на Областната комисия по безопасност на движението по пътищата през февруари 2018 г“.\r\nАлбена ЖИЛЕКОВА", "date": "2018.01.15", "title": "Светлан Карталов, Областна администрация - Пазарджик: Пешеходните пътеки по изискване трябва да бъдат боядисани с бяла боя"}
{"url": "http://www.focus-news.net/news/2018/01/15/2477193/dobrich-slab-snyag-prevalyava-v-grada-5-mashini-obrabotvat-patnite-nastilki.html", "text": "Слаб сняг превалява в Добрич, 5 машини на фирмата, отговаряща за поддържане на общинската пътна мрежа, обработват пътните настилки от 07,00 часа сутринта, предаде кореспондентът на Радио „Фокус” – Варна. С магнезиево-солни смеси са обработени всички булеварди в Добрич. Почистени са улиците с наклони заради заледявания – „Вардар“, „Христо Ботев“, „Батовска“, „Агликина поляна“, „Орфей“ и „Отец Паисий“. \r\nВремето в Добрич е облачно и тихо, температурата е около минус 7 градуса, към 09,40 часа. \r\nЖулиета НИКОЛОВА", "date": "2018.01.15", "title": "Добрич: Слаб сняг превалява в града, 5 машини обработват пътните настилки"}
{"url": "http://www.focus-news.net/news/2018/01/15/2477194/sofiya-nyama-postradali-pri-vzriva-na-bankomat-v-zhk-druzhba.html", "text": "Няма пострадали при взрива на банкомат в ж.к. „Дружба“. Това съобщиха от пресцентъра на МВР.\r\nТази нощ, около 3.20 часа, в полицията е получен сигнал от охранителна фирма за взривен банкомат, монтиран в магазин от търговска верига в ж.к. „Дружба”. На място пристигнали екипи на полицията и ДОТО. Дежурна оперативна група е извършила оглед. Няма пострадали граждани. Счупена е витрина на магазина.\r\nРаботата по случая продължава.", "date": "2018.01.15", "title": "София: Няма пострадали при взрива на банкомат в ж.к. \"Дружба“"}
{"url": "http://www.focus-news.net/news/2018/01/15/2477195/der-standard-sebastian-kurts-otpravya-pogled-kam-sofiya.html", "text": "Докато австрийският канцлер бе на посещение в Париж, в София бяха взети решения, които ще бъдат от значение и за бъдещето председателство на Съвета на Европейския съюз, което Виена ще поеме през лятото, коментира националният ежедневник Der Standard.\r\nОфициалният старт на българското председателство бе даден в рамките на церемония миналата седмица. София вече е отговорна за съдбата на ЕС през следващите шест месеца, а решенията и действията, които предприеме, ще имат особено значение за Себастиан Курц. Ето защо австрийският канцлер, който миналата седмица бе на посещения във Франция, наблюдаваше внимателно и случващото се в България, където пристигнаха някои от най-високопоставените европейски политици.\r\n„Заедно сме по-силни“. Това е мотото на българското председателство, но всъщност, това е ориентирът на българската нация в продължение на повече от 100 години – поне според премиера Бойко Борисов. Съгласно думите му, българите имат всички основания да са благодарни на партньорите на ЕС за оказаната помощ за възстановяването й. Растежът е почти четири процента, а все повече млади българи се връщат от чужбина. Страната е постигнала огромен напредък, изрази увереност премиерът. Ето защо България ще превърне в централна тема на своето председателство присъединяването на останалата част от Западните Балкани към Общността. За тази цел се планира организирането на среща на високо равнище през май тази година. \r\nТова са точните думи, които Виена би искала да чуе, тъй като за нея темата за интеграцията на Западните Балкани също е приоритет. Много е вероятно голяма част от „големите парчета“ на българското председателство да не бъдат решени до втората половина на годината. Това означава, че те ще бъдат наследени от Австрия. Тереза Герова", "date": "2018.01.15", "title": "Der Standard: Себастиан Курц отправя поглед към София"}
{"url": "http://www.focus-news.net/news/2018/01/15/2477196/kyustendil-kmetovete-i-kmetskite-namestnitsi-na-selata-ot-obshtinata-shte-provedat-parvo-za-godinata-saveshtanie.html", "text": "Кметовете и кметските наместници на селата в община Кюстендил ще проведат първо за годината съвещание. Това съобщи за Радио „Фокус” – Кюстендил Огнян Янев, кмет на село Стенско. Съвещанието ще започне от 10.00 часа в заседателната зала на Община Кюстендил. Сред предварително зададените теми е готовността за реакция при усложнена зимна обстановка и обилен снеговалеж. Кметовете ще бъдат запознати с новостите в административните дейности, влезли в сила от началото на 2018 година. Ще бъдат обсъдени и други въпроси, свързани с ежедневните задачи и обслужването на местното население.\r\nВенцеслав ИЛЧЕВ", "date": "2018.01.15", "title": "Кюстендил: Кметовете и кметските наместници на селата от общината ще проведат първо за годината съвещание"}
{"url": "http://www.focus-news.net/news/2018/01/15/2477197/sofiyska-voda-vremenno-shte-prekasne-vodosnabdyavaneto-v-chast-ot-kv-karpuzitsa-na-16-yanuari.html", "text": "„Софийска вода” временно ще прекъсне водоснабдяването в част от кв. „Карпузица“ на 16 януари 2018 г. (вторник), съобщиха от пресцентъра на водоснабдителното дружество.\r\nВъв връзка с монтаж на спирателен кран на ул. „Евлия Челеби“ , кв. „Карпузица“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\n- ул. „Евлия Челеби“ от ул. „Дамяница“ до бул. „Никола Петков“;\r\n- ул. „Борован“ от ул. „Евлия Челеби“ до ул. „Кореняците“ ул. „Сияйна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Евлия Челеби“ ъгъла с ул. „Дамяница“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.15", "title": "„Софийска вода” временно ще прекъсне водоснабдяването в част от кв. „Карпузица“ на 16 януари"}
{"url": "http://www.focus-news.net/news/2018/01/15/2477198/varna-normalna-e-obstanovkata-pri-zimni-usloviya-v-oblastta-nyama-danni-za-bedstvashti-hora.html", "text": "Нормална е обстановката при зимни условия във Варненска област. Това съобщи за Радио „Фокус“ – Варна дежурният оперативен при Областна администрация – Варна. През последното денонощие от общините няма постъпила информация за регистрирани инциденти или аварии. Навсякъде в областта прехвърча сняг, но няма данни за бедстващи хора. Пътищата са заледени на места, но обработени. По отношение на автомобилния транспорт за изминалото денонощие има 7 произшествия с един пострадал, без опасност за живота, допълниха от администрацията. Пристанище \"Варна\" е отворено за маневриране, полетите на летище \"Варна\" се изпълняват по разписание.\r\nМарияна ВАЛЕНТИНОВА", "date": "2018.01.15", "title": "Варна: Нормална е обстановката при зимни условия в областта, няма данни за бедстващи хора"}
{"url": "http://www.focus-news.net/news/2018/01/15/2477199/pazardzhik-okrazhniyat-sad-shte-gleda-delo-za-opit-za-podkup-na-politsay.html", "text": "Окръжният съд в Пазарджик ще гледа дело за опит за подкуп на полицай, съобщи за Радио „Фокус“ – Пазарджик Маринела Георгиева от администрацията на съда. Делото е образувано по внесен от Окръжна прокуратура – Пазарджик обвинителен акт. Срещу подсъдимия е повдигнато за това, че на 5 ноември 2017 година в село Блатница, община Стрелча, е направил опит да даде подкуп от 50 лева на полицаи. Насрочено е разпоредително заседание. Началото на съдебното заседание е в 14.30 часа. Съдия-докладчик по делото е Ивета Парпулова.\r\nВаня НИКОЛОВА", "date": "2018.01.15", "title": "Пазарджик: Окръжният съд ще гледа дело за опит за подкуп на полицай"}
{"url": "http://www.focus-news.net/news/2018/01/15/2477201/kyustendil-obraboteni-sreshtu-zaledyavane-sa-tsentralnite-ulitsi-v-grada.html", "text": "Обработени срещу заледяване са централните улици в Кюстендил, предаде репортер на Радио „Фокус” – Кюстендил. Машини на Общинско предприятие „Чистота” третират уличните платна със смеси против заледяване, в резултат на което не се задържа снежна покривка по улиците. Обработването става машинно и ръчно. В града вали слаб сняг. Интензивно е движението по улица „Цар Освободител”, от Съдебната палата до кръговото кръстовище на изхода за София.\r\nВенцеслав ИЛЧЕВ", "date": "2018.01.15", "title": "Кюстендил: Обработени срещу заледяване са централните улици в града"}
{"url": "http://www.focus-news.net/news/2018/01/15/2477202/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Докато австрийският канцлер бе на посещение в Париж, в София бяха взети решения, които ще бъдат от значение и за бъдещето председателство на Съвета на Европейския съюз, което Виена ще поеме през лятото, коментира националният ежедневник Der Standard.\r\nОфициалният старт на българското председателство бе даден в рамките на церемония миналата седмица. София вече е отговорна за съдбата на ЕС през следващите шест месеца, а решенията и действията, които предприеме, ще имат особено значение за Себастиан Курц. Ето защо австрийският канцлер, който миналата седмица бе на посещения във Франция, наблюдаваше внимателно и случващото се в България, където пристигнаха някои от най-високопоставените европейски политици.\r\n„Заедно сме по-силни“. Това е мотото на българското председателство, но всъщност, това е ориентирът на българската нация в продължение на повече от 100 години – поне според премиера Бойко Борисов. Съгласно думите му, българите имат всички основания да са благодарни на партньорите на ЕС за оказаната помощ за възстановяването й. Растежът е почти четири процента, а все повече млади българи се връщат от чужбина. Страната е постигнала огромен напредък, изрази увереност премиерът. Ето защо България ще превърне в централна тема на своето председателство присъединяването на останалата част от Западните Балкани към Общността. За тази цел се планира организирането на среща на високо равнище през май тази година. \r\nТова са точните думи, които Виена би искала да чуе, тъй като за нея темата за интеграцията на Западните Балкани също е приоритет. Много е вероятно голяма част от „големите парчета“ на българското председателство да не бъдат решени до втората половина на годината. Това означава, че те ще бъдат наследени от Австрия.\r\n*** Политици от Съюза (ХДС/ХСС) отхвърлиха призивите на редица социалдемократи за „подобрения“ на предварителното коалиционно споразумение, постигнато в петък, 12 януари, след седмица на интензивни преговори и рекорден последен рунд на преговори, продължил повече от денонощия, отбелязва националният ежедневник Die Zeit.\r\n„Ако някой е гласувал документа, а сега иска да го предоговоря, то той вероятно е присъствал само физически на предварителните сондажи“, коментира вицепреседателят на Християндемократическия съюз (ХДС) Юлия Клокнер. „Това не прави добро впечатление. Ние разчитаме на надеждността. В пакета беше договорено всичко“, допълни Клокнер. \r\nВ подобен дух са и коментарите на колегата й от Президиума на ХДС – Томас Щробл. „Съюзът (ХДС/ХСС) строго се противопоставя на повторното отваряне на отделни точки от съдържанието на документа. Предварителното споразумение е в основата на всички по-нататъшни дискусии. Основни неща, които не влизат в него, няма да бъдат включени и в коалиционния договор“, отбеляза християндемократът. \r\nТри месеца и половина след провеждането на изборите за Бундестаг, Германия най-сетне направи крачка към съставянето на ново федерално правителство - втори опит на канцлера Ангела Меркел да състави кабинет, след като през ноември усилията за формиране на „ямайски“ съюз претърпяха пълно фиаско. \r\nСлед финален рунд от преговори, продължили повече от денонощие, в петък Съюзът (ХДС/ХСС) и Германската социалдемократическа партия (ГСДП) обявиха, че е постигнат пробив в предварителните сондажи за започването на преговори за голяма коалиция в Берлин. Първоначалната еуфория от постигнатото споразумение още не бе отминала, когато стана ясно, че не всички в Германия са доволни от резултатите от преговорите.\r\nМакар да има принципно съгласие за нова голяма коалиция, Ангела Меркел е принудена да очаква с напрежение „присъдата“ за политическото си бъдеще, което остава в ръцете на коалиционния партньор. Председателят на ГСДП Мартин Шулц обаче е изправен пред сериозното предизвикателство да „продаде“ на собствената си партия принципното споразумение. \r\nСамо ден след постигането на предварителната сделка, в редиците ГСДП отново се противопоставиха на съвместното управление с политическия блок на Ангела Меркел. Тонът зададоха социалдемократите в провинция Саксония-Анхалт, които гласуваха на конгрес партията им да не влиза в нова голяма коалиция със Съюза (ХДС/ХСС). Отхвърлянето на предварителното споразумение за коалиция премина с тънко мнозинство – 52 „против“ срещу 51 „за“.\r\n*** Мнозина се чудят защо въпросът за името на Македония се появи изведнъж. Отговорът се крие в геополитическата игра, която е в ход в Западните Балкани, коментира гръцкото електронно издание Ekathimerini.\r\nЕвропейските лидери в лицето на  Берлин, Брюксел и други важни играчи – са убедени, че 2018-та година ще бъде решаваща за интересите на блока в тази част от картата на Стария континент. Междувременно Руската федерация вижда в региона възможна опора на влиянието си. Китай също преследва своите интереси в контекста на инициативата „Пътя на коприната“, чрез който се реализират мащабни инфраструктурни инвестиции. Дори Турция и други държави от Персийския залив се опитват да контролират мюсюлманското население в региона.\r\nЕвропейският съюз и САЩ разбират предизвикателствата и са решени, че всички или повечето държави от Западните Балкани трябва да бъдат интегрирани в структурите на Общността и НАТО. За Брюксел основна предпоставка е, че много от исторически различия, разделящи тези страни, постепенно се уреждат. Дългият списък от проблеми включва статута на Косово и териториални спорове. \r\nВ случая с Македония става въпрос за името и европейските лидери не искат да пропуснат шанса за разрешаването на проблема, условие за което възникна след поражението на бившия премиер Никола Груевски (ВМРО-ДПМНЕ) на парламентарните избори. Не е тайна обаче, че далеч по-умереният му наследник Зоран Заев (СДСМ) ще се изправи пред сериозна опозиция в страната в опита си да изглади отношенията между Скопие и Атина. \r\nСъщевременно САЩ имат двойнствена позиция – хем са замесени, хем остават извън геополитическата игра в Западните Балкани. САЩ имат влияние и знания за региона, но все още не е ясно колко значим е той за тях към настоящия момент. Досега изглежда, че балканската „сметка\" се обслужва от вицепрезидента Майк Пенс.\r\nКакво значи всичко това за Атина? Това, че Гърция трябва да играе голяма европейска игра - нещо, което с което и министър-председателят, и лидерът на опозицията са наясно. Европа и САЩ искат Македония в НАТО и в преговорите (заедно с Албания) за присъединяване към ЕС – при това още тази година. Постигането на успех в спора за името няма да бъде лесно, тъй като има сериозен вътрешен натиск както в Гърция, така и в Македония. Макар и отслабена от икономическата криза, Атина все пак има силна ръка в геополитическия покер, който международните играчи подновиха с пълна сила през новата година.\r\n*** Британският външен министър Борис Джонсън призова международната общност да бъде „обединена в своя подход“ към Северна Корея, пише Evening Standard. \r\nДжонсън е направил изявлението си малко преди да отлети на двудневно посещение в Канада, което ще се проведе в понеделник и чиято главна тема е севернокорейската ядрена криза. \r\nНа преговорите освен първия дипломат на Лондон, ще присъстват също така външните министри на Канада, Япония, Южна Корея, американският държавен секретар и представители на други държави. Според Джонсън, санкциите срещу пхенянския режим дават резултат.\r\n„Незаконната ядрена програма на Северна Корея представлява заплаха за регионалната и световна стабилност“, заяви външният министър и подчерта, че „международната общност трябва да бъде обединена в своя подход“ спрямо Пхенян. Джонсън допълни, че „санкциите вече дават резултат, но ние трябва да запазим дипломатическия натиск срещу режима на Ким Чен-ун“.\r\nПризива на Джонсън става на фона на проведените преговори на високо равнище между представители на Южна и Северна Корея, както и подобни коментари, направени от други дипломати, в това число и американският вицепрезидент. \r\n***", "date": "2018.01.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/01/15/2477203/ministar-krasimir-karakachanov-shte-uchastva-v-tseremoniya-po-izprashtaneto-na-35-iya-voenen-kontingent-za-uchastie-v-misiyata-na-nato-reshitelna-podkrepa-v-afganistan-na-16-yanuari.html", "text": "Министърът на отбраната Красимир Каракачанов ще участва утре, 16 януари, на тържествена церемония по изпращането на 35-ия контингент на Въоръжените сили за участие в мисията на НАТО \"Решителна подкрепа\" в Афганистан. Военният ритуал ще се проведе утре, 16 януари, от 11.30 часа на площад \"Свобода\" в град Смолян. Това съобщиха от пресцентъра на Министерството на отбраната.\r\nНепосредствената подготовка, изпити и сертификация са проведени в 101-ви алпийски полк в Смолян, откъдето е и основната част от 35-ия контингент на Въоръжените сили.\r\nКонтингентът е в състав от 158 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир – полковник Камен Иванов.\r\nНа ритуала по изпращането ще присъстват още заместник-началникът на отбраната генерал-лейтенант Пламен Атанасов, командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов и представители на местната власт.", "date": "2018.01.15", "title": "Министър Красимир Каракачанов ще участва в церемония по изпращането на 35-ия военен контингент за участие в мисията на НАТО „Решителна подкрепа“ в Афганистан на 16 януари"}
{"url": "http://www.focus-news.net/news/2018/01/15/2477204/burgas-vavezhda-se-vremenna-organizatsiya-na-dvizhenieto-zaradi-stroitelno-montazhni-deynosti-na-16-yanuari.html", "text": "Въвежда се временна организация на движението заради строително-монтажни дейности на 16 януари. Това съобщиха от пресцентъра на Община Бургас. От 08.00 часа на 16 януари ще бъде затворена за движение ул. „Лермонтов“, в участъка от ул. „Славянска“ до ул. „Георги Кирков“. Причината за това е извършването на строително-монтажни дейности. Община Бургас предварително се извинява за причиненото неудобство и разчита на гражданите да се съобразяват с въведената временна организация на движение.", "date": "2018.01.15", "title": "Бургас: Въвежда се временна организация на движението заради строително-монтажни дейности на 16 януари"}
{"url": "http://www.focus-news.net/news/2018/01/15/2477205/dobrich-10-naseleni-mesta-v-oblastta-sa-s-narusheno-vodopodavane-poradi-avarii.html", "text": "10 населени места в област Добрич са с нарушено водоподаване поради аварии, по информация на ВиК – Добрич, предаде кореспондентът на Радио „Фокус” – Варна. В град Добрич водоподаването е нарушено по улиците „Агликина поляна“ 49, „Екзарх Йосиф“ (района до Езикова гимназия), „Калиакра“ и „Петър Алексиев“ и в ЖК „Балик“ бл. 48, в Район Добричка - селата Стожер, Воднянци, Одринци, Методиево, Козлодуйци и Помпена станция - Оброчище, в Район Балчик: ул. „Бяло море“ в града, в Район Каварна: ул. „Добротица“ в  града, в  Район Генерал Тошево: с. Спасово, и в Район Крушари: с. Бистрец. \r\nЖулиета НИКОЛОВА", "date": "2018.01.15", "title": "Добрич: 10 населени места в областта са с нарушено водоподаване поради аварии"}
{"url": "http://www.focus-news.net/news/2018/01/15/2477206/gabrovo-normalno-proticha-uchebniyat-protses-na-teritoriyata-na-obshtinata.html", "text": "Нормално протича учебният процес на територията на Габровска община. Всички ученици от населените места в региона са транспортирани без проблем до учебните заведения. Това съобщиха за Радио „Фокус“ – Велико Търново от Община Габрово. Въпреки обилния снеговалеж от изминалото денонощие пътната мрежа в областния център е нормално проходима. Сега се почистват и участъците към селата. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия. В Габрово все още превалява сняг, но вече много по-слабо.\r\nПроходът Шипка е проходим при зимни условия, вали слаб сняг. Пътното платно е обработено, почистено и опесъчено. Остава в сила забраната за движение на МПС с обща маса над 12 тона. Пътищата за Севлиево, Трявна, Дряново са почистени, проходими при зимни условия.\r\nТемпературата на въздуха в курортен комплекс Узана е минус 7 градуса, времето е облачно, вали сняг, духа силен вятър. Височината на снежната покривка е 10 - 15 см, има мъгла. Пътят е обработен. Малките писти работят.\r\n„Фокус“ припомня, че днес в областта е обявен жълт код за снеговалеж.\r\nЛуиза ТРАНЧЕВА", "date": "2018.01.15", "title": "Габрово: Нормално протича учебният процес на територията на общината"}
{"url": "http://www.focus-news.net/news/2018/01/15/2477207/vidin-pochisteni-i-opesacheni-sa-patnite-nastilki-v-oblastta.html", "text": "Почистени и опесъчени са пътните настилки във Видинска област. Това каза за Радио „Фокус“ – Видин дежурният служител в Областно пътно управление – Видин. Почистена до асфалт е настилката на главен път Е-79 . Останалите пътища са почистени от снега, на много места има заледени участъци. Натоварен е трафикът по главен път Е-79 в посока от и за Дунав мост 2, движат се предимно тежкотоварни автомобили в посока от и за граничен пункт „Дунав мост 2“. Най-много автомобили се движат в участъка Видин – Дунавци.\r\nАнна ЛОЗАНОВА", "date": "2018.01.15", "title": "Видин: Почистени и опесъчени са пътните настилки в областта"}
{"url": "http://www.focus-news.net/news/2018/01/15/2477208/vratsa-dete-e-v-bolnitsa-sled-katastrofa-na-patya-vratsa-krivodol.html", "text": "На 14 януари 2018 г., около 16.00 ч. на пътя Враца-Криводол са катастрофиррали лек автомобил ”Пежо 206”, управляван от А. И. /45 г./ от Враца  и ”Опел Корса”, управляван от М. К. /26-годишна/ от същия град. Това съобщиха от ОДМВР-Враца. В „МБАЛ Хр. Ботев” са прегледани възрастен човек и дете, като детето  е прието за лечение. Пробите за алкохол на водачите са отрицателни.", "date": "2018.01.15", "title": "Враца: Дете е в болница след катастрофа на пътя Враца-Криводол"}
{"url": "http://www.focus-news.net/news/2018/01/15/2477209/blagoevgrad-5-choveka-sa-nastaneni-v-tsentara-za-vremenno-nastanyavane-v-grada.html", "text": "5 човека са настанени в Центъра за временно настаняване в Благоевград. Това съобщи за Радио „Фокус“ – Пирин Милена Донева, ръководител на социалното звено. По думите ѝ към момента няма хора, които чакат да бъдат приети в центъра. Капацитетът му не е запълнен изцяло.\r\nЛивия НИНОВА", "date": "2018.01.15", "title": "Благоевград: 5 човека са настанени в Центъра за временно настаняване в града"}
{"url": "http://www.focus-news.net/news/2018/01/15/2477210/navarshvat-se-26-godini-otkakto-balgariya-prizna-nezavisimostta-na-makedoniya.html", "text": "Днес се навършват 26 години, откакто България призна независимостта на Македония. В края на 80-те и началото на 90-те г. на ХХ в. започва разпадането на Югославия, като от нея, наред със Словения и Хърватия, се откъсва и Вардарска Македония, която се провъзгласява за независима държава под името Република Македония. На 15 януари 1992 г. страната ни първа признава новата държава под конституционното ѝ име Македония. 36-ото Народно събрание, в чийто състав влизат СДС, Парламентарен съюз за социална демокрация и ДПС признава независимостта на югозападната ни съседка с ръкопляскане и ставане на крака, но лявата половина на парламента мълчаливо наблюдава. Страната ни прави много за легитимността на Македония пред световните организации, както и за признаването ѝ от редица държави като Русия и др.\r\n26 години по-късно, на същата дата македонският парламент ще гласува ратифицирането на Договора за приятелство, добросъседство и сътрудничество между Република България и Република Македония, подписан на 1 август 2017 г. в Скопие.", "date": "2018.01.15", "title": "Навършват се 26 години, откакто България призна независимостта на Македония"}
{"url": "http://www.focus-news.net/news/2018/01/15/2477211/targovishte-nad-4000-leva-sa-otkradnati-ot-ptitseferma-v-selo-vardun.html", "text": "За времето от 18.00 часа на 12 януари 2018 г. до 09.00 ч. на 13 януари 2018 г. неизвестен извършител е проникнал в помещение на птицеферма в село Вардун, община Търговище, и от дървено шкафче е извършил кражба на сумата от 4212 лв. – собственост на мъж от София. Това съобщиха от ОДМВР-Търговище. По случая е образувано досъдебно производство.", "date": "2018.01.15", "title": "Търговище: Над 4000 лева са откраднати от птицеферма в село Вардун"}
{"url": "http://www.focus-news.net/news/2018/01/15/2477212/prof-antoniy-galabov-ot-izklyuchitelna-vazhnost-e-dobroto-predstavyane-na-balgarskata-administratsiya-po-vreme-na-evropredsedatelstvoto.html", "text": "От изключителна важност е доброто представяне на българската администрация по време на европредседателството. Това каза в интервю за Радио „Фокус“ политологът проф.  Антоний Гълъбов. Той допълни, че е важно да не допуснем в този период политическият дебат да усложни и да остави в страни усилията на администрацията. \r\n„Преди всичко, това е много сериозно за българската публична администрация. За първи път тези хора, които вече от месеци се обучават и преминават специализирана подготовка, ще имат възможността да работят пряко с колегите си на съответните позиции във всички страни – членки на ЕС. Тъй като през изминалите дни възникна дебат затова доколко едно председателство е успешно, най-очевидният критерий е броят на законодателните инициативи, които са завършени с постигане на съгласие между страните“, коментира проф. Антоний Гълъбов.  Той допълни, че няма вреда, която да е нанесена върху публичния образ на България.", "date": "2018.01.15", "title": "Проф. Антоний Гълъбов: От изключителна важност е  доброто представяне на българската администрация по време на европредседателството"}
{"url": "http://www.focus-news.net/news/2018/01/15/2477213/uchenitsite-v-oblast-pernik-sa-v-gripna-vakantsiya.html", "text": "РЗИ – Перник обяви грипна епидемия на територията на Пернишка област, която влезе в сила от 13 януари. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Дните 15, 16 и 17 януари са обявени за неучебни дни на територията на областта. \r\nПредгрипна епидемия е обявена в област Пловдив, а заболеваемостта е висока в областите Стара Загора, Пазарджик, Габрово и София – област.", "date": "2018.01.15", "title": "Учениците в област Перник са в грипна ваканция"}
{"url": "http://www.focus-news.net/news/2018/01/15/2477214/radka-grozdanova-mbal-devin-sluzhiteli-na-bolnitsata-izlizat-na-simvolichen-protest-v-zashtita-na-obshtinskite-lechebni-zavedeniya.html", "text": "В 12.00 часа днес персоналът на болницата в Девин и жители на родопския град ще излязат на символичен протест пред болницата, в защита на общинските болници. Това заяви за Радио „Фокус“ – Смолян управителят на общинската болница Радка Грозданова. По думите ѝ това ще се случи, без да бъде застрашено обслужването на населението. „Излизаме на протест, за да защитим по категоричен начин нашата позиция и да покажем, че няма да допуснем отново думата преструктуриране и действия в тази посока, в името на хората. Подкрепяме националният протест на общинските болници, защото проблемите са много тежки. Те са тежки за всички лечебни заведения, но за общинските заведения са особено тежки. Защото общинските болници са тези, които могат да разчитат единствено и само на приходите си от Здравната каса, които са лимитирани и съответно на Общината. Общините са собственици на тези болници, но не всички общини имат възможност да ги подпомагат. Тоест може да се каже, че държавата е абдикирала точно от това общинско здравеопазване. Общинското здравеопазване е най-близкото до хората – известна е статистиката, че общинските болници обслужват около 2 млн. население в страната“, заяви Грозданова. Тя припомни, че такава е и Девинската болница, която преди години беше закрита и се знае какво е понесло населението заради това. „Най-много ни притеснява факта, че се заговори отново за болници, които са във финансово затруднение и предстои тяхното преструктуриране – това са думи, които се говориха от управляващите преди седем години и за всички е ясно какво стана след това преструктуриране. За нас е учудваш фактът, че управляващи, които са в системата и с опит говорят как една болница може да стане ДКЦ. Това е невъзможно, това означава закриване на болницата. За Девин, района и нас темата е много болезнена тема и подкрепяме протестите. Заставаме плътно зад Асоциацията на общинските болници, ние сме представили нашите аргументи и искания, какво би следвало да се промени и в медицинските стандарти и в алгоритмите на клиничните пътеки, за да бъде облекчена дейността на тези болници“, добави Грозданова. Тя припомни, че медицинските стандарти са създадени през 2010 г., с цел да бъде подобрено качеството на здравеопазването. „Свидетели сме, че след 7 години действие на тези стандарти, не мисля, че качеството е подобрено, дори напротив, а и няма доволни – пациентите не са доволни, от друга страна медицинските специалисти не са доволни, така че трябва да се мисли в тази посока – промяна на нормативите и регулаторите в тази система, а не да се говори за преструктуриране, защото това изключително много ни притеснява . 2010 г. се започна преструктуриране и 19 болници затвориха врати“, отбеляза Грозданова.\r\nУправителят на лечебното заведение посочи, че проблемите на болницата в Девин са от години, а най-големият от тях е старите дългове, които тежат на заведението като воденичен камък. „Проблемите ни съпътстват, но въпреки всичко пациентите търсят медицинската помощ при нас. Годишно статистиката сочи, че пациентите се увеличават и болницата е необходима. За всички е трудно за нас още повече, защото сме тръгнали с огромен размер дългове за нашата болница – 1 млн. лв. Те си стоят такива каквито са, тъй като работим в условия на лимитирана дейност – приходите от дейността на болницата покриват оперативните разходи. Не можем да поемем тежестта на старите дългове“, посочи Грозданова. По думите ѝ в Девинската болница има дефицит на специалисти и подчерта, че в цялата страна той е катастрофален, защото във всички лечебни заведения е на критичния минимум. Грозданова добави, че засега са обезпечили дейността с необходимите специалисти, въпреки че те никога не са достатъчни. „Имаме нужда от още и работим в тази посока. Повече от половината специалисти по здравни грижи, които работят в Девин, са в пенсионна и предпенсионна възраст. Тревожно е, че няма мотивация и интерес от младите хора и нови попълнения там. Това е един изключително тежък проблем“, каза още Радка Грозданова.\r\nНели ГЕРГЬОВСКА", "date": "2018.01.15", "title": "Радка Грозданова, МБАЛ - Девин: Служители на болницата излизат на символичен протест в защита на общинските лечебни заведения"}
{"url": "http://www.focus-news.net/news/2018/01/15/2477215/faz-germanskite-vlasti-uvelichavat-broya-na-sluzhitelite-v-antiteroristichno-zveno.html", "text": "Елитната единица на федералната полиция за борба с тероризма, GSG9, ще бъде попълнена със „свежа кръв“ – правителството в Берлин планира увеличаване на броя служителите в него, съобщава националният ежедневник Die Frankfurter Allgemeine Zeitung.\r\n„Говорим за увеличение около една трета от сегашният брой на служителите. Това е голямо предизвикателство за GSG9“, подчерта командирът на антитерористичното звено Джером Фукс. \r\nСъгласно думите му, за GSG9 ще бъде потърсена и нова база. Най-вероятно тя ще бъде в берлинския квартал „Шпандау“, но решението все още не е окончателно, подчерта Фукс. Но тя ще бъде в Берлин заради продължаващата опасност от терористични нападения. „Ако погледнете на терористичните атаки в Европа, то ще видите, че те често биват извършени в столицата. Определено трябва да работим за подобрения. Целта е ясна: бърз отговор на GSG9 в столицата\", поясни Фукс.Агенция „Фокус“ припомня:\r\nАнтитерористичното звено GSG9 бе създадено в Германия в отговор на терористичните нападения в Париж от 13 ноември 2015 г. Oтрядът е част от полицията,но всъщност действа като подразделение на армията. Още от самото начало заповедите се получават само от най-високо равнище: от вътрешния министър или от канцлера на ФРГ. Специалните части се намесват единствено в извънредни ситуации, а политиците са длъжни да поемат цялата отговорност за операциите им. Тереза Герова", "date": "2018.01.15", "title": "FAZ: Германските власти увеличават броя на служителите в антитерористично звено"}
{"url": "http://www.focus-news.net/news/2018/01/15/2477216/stara-zagora-slab-snyag-vali-i-v-prohodite-shipka-i-hainboaz.html", "text": "Слаб сняг превалява на територията на област Стара Загора, мокри и обработени са пътните настилки, каза за Радио „Фокус“ дежурният в Областно пътно управление – Стара Загора. Температурите в областта са между минус 3 и минус 5 градуса.\r\nСлаб сняг вали и в проходите „ Шипка“ и „Хаинбоаз“, пътните настилки са заснежени и обработени, времето е облачно, с добра видимост. Мокри са пътните настилки на автомагистралите „Тракия“ и „ Марица“ в област Стара Загора, видимостта е добра.\r\nСлавяна ГАЙДАРОВА", "date": "2018.01.15", "title": "Стара Загора: Слаб сняг вали и в проходите „Шипка“ и „Хаинбоаз“"}
{"url": "http://www.focus-news.net/news/2018/01/15/2477217/v-mrrb-beshe-podpisan-dogovorat-za-izgrazhdane-i-vavezhdane-na-tol-sistemata.html", "text": "В Министерството на регионалното развитие и благоустройството беше подписан договорът за проектиране, изграждане и въвеждане на тол системата, предаде репортер на Агенция „Фокус“. Документът подписаха председателят на Управителния съвет на Агенция „Пътна инфраструктура“ инж. Дончо Атанасов и Михаел Вебер, представляващ изпълнителя Консорциум „КАПШ ТРАФИК СОЛЮШЪНС“. На церемонията присъстваха членовете на УС на АПИ инж. Веселин Давидов и инж. Светослав Глосов и Андре Лаукс, главен оперативен директор на „КАПШ ТРАФИККОМ“. Тол системата ще бъде на база изминато разстояние за превозни средства над 3,5 т (тол) и на база време за леките автомобили с обща технически допустима максимална маса до 3,5 т (електронна винетка).\r\nСтойността на договора е около 150 млн. лева без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното ѝ внедряване инвестицията ще се възвърне със събраните приходи.\r\nБиляна ИВАНОВА", "date": "2018.01.15", "title": "В МРРБ беше подписан договорът за изграждане и въвеждане на тол системата"}
{"url": "http://www.focus-news.net/news/2018/01/15/2477218/varna-dvama-dushi-sa-nastaneni-v-priyuta-za-vremenno-nastanyavane-na-bezdomni-i-sotsialno-slabi-litsa-v-grada-prez-poslednoto-denonoshtie.html", "text": "Двама души са настанени в Приюта за временно настаняване на бездомни и социално слаби лица във Варна през последното денонощие. Това каза за Радио „Фокус“ – Варна Купен Пашов, началник отдел „Дейности по защита на населението“ в Община Варна. За тях е осигурена топла храна и нощувка. „В момента в приюта са настанени общо 70 души. Създадена е необходимата организация за допълнително настаняване на хора при необходимост“, добави Купен Пашов. „Обстановката във Варна е нормална при зимни условия“, каза още Купен Пашов. Тази нощ пътните платна са били обработени срещу заледяване. „Машините излизат и обработват, където е необходимо. Обстановката в града за момента не е тежка“, посочи Купен Пашов. По думите му автобусите и тролейбусите се движат по всички направления и няма нарушения в графика им.\r\nМарияна ВАЛЕНТИНОВА", "date": "2018.01.15", "title": "Варна: Двама души са настанени в Приюта за временно настаняване на бездомни и социално слаби лица в града през последното денонощие"}
{"url": "http://www.focus-news.net/news/2018/01/15/2477219/ministar-nikolay-nankov-tol-sistemata-shte-vavede-spravedliv-i-chesten-model-na-taksuvane-po-republikanskite-patishta.html", "text": "Тол системата ще въведе справедливия и честния модел на таксуване по нашите републикански пътища. Това каза министърът на регионалното развитие и благоустройството Николай Нанков след подписването на договора за проектиране, изграждане и въвеждане на тол системата, предаде репортер на Агенция „Фокус“. „Минаха 2 години процедурни игри и хватки с всевъзможни инструменти, благодаря на АПИ. Всеки ден е важен и коства на българските граждани, ползватели на републиканските пътища, огромен ресурс“, обясни той. „Ресурсът ще бъде насочен единствено и само към подобряване на състоянието и безопасността на пътищата ни“, изтъкна регионалният министър. „70% от приходите на АПИ се формират от ползвателите на леките автомобили. Тези, които амортизират пътищата в пъти повече, тежкотоварните автомобили плащат по-малко от 30% от стойността на всички приходи на АПИ“, посочи Николай Нанков.\r\nБиляна ИВАНОВА", "date": "2018.01.15", "title": "Министър Николай Нанков: Тол системата ще въведе справедлив и честен модел на таксуване по републиканските пътища"}
{"url": "http://www.focus-news.net/news/2018/01/15/2477220/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Грипът е вече тук! Има ли епидемия?“. Пазарджик е сред областите, където в последната седмица се наблюдава рязко увеличаване на острите респираторни инфекции. Още в първите седем дни на годината регистрираните болни бяха над два пъти повече в сравнение с последната седмица на 2017 г. Пред кабинетите на личните лекари се вият опашки, а учители съобщават, че все повече деца отсъстват по болест. Вече се знае, че тазгодишните вируси най-силно атакуват децата и подрастващите. Ясно е, че грипът вече е тук. Въпросът е: „Ще бъде ли обявена епидемия?“.\r\n„Кандидат-граничарка се размени със сестра си на изпита“, информира от втора страница изданието. За куриозно, но и сериозно нарушение на изпита по английски език за граничари съобщиха от Центъра за обучение към Академията на МВР в Пазарджик. Две сестри от Кюстендил решили да се разменят, тъй като едната била по-подготвена от тази, която кандидатствала за гранична полицайка. Така Анита влязла в изпитната зала с личната карта на сестра си. Въпреки че не са близначки, двете момичета имат голяма прилика. Затова и измамата не била разкрита веднага.\r\n„В спа столицата залагат на македонски и сръбски служители“, научаваме от трета страница на вестника. Във Велинград практиката да се наемат чуждестранни служители продължава. В момента хотелите в спа столицата ни залагат на „нов внос“ от Сърбия и Македония. Доскоро мениджърите наемаха предимно молдовци и украинци. При тях обаче има проблем с общуването. Те говорят на руски и няма добра комуникация между персонала и посетителите на хотелите. Наистина молдовци и украинци ми спасиха сезона, но не бих наел отново такива хора. При сърбите и македонците е по-лесно преодоляването на езиковата бариера. Техният език е на 90% близък до българския и няма проблем с комуникацията. Освен това те са по-дисциплинирани. Има и облекчения, които правят внасянето на работна ръка от двете съседни държави по-лесно.", "date": "2018.01.15", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/15/2477221/srbija-danas-samolet-na-kroatiya-earlayns-be-udaren-ot-gram-v-dubrovnik.html", "text": "Самолет на авиокомпания „Кроатия Еърлайнс“ бе ударен от гръм преди кацането си на летището в Дубровник след полет от германския град Франкфурт на Майн, съобщава белградското електронно издание Srbija Danas, като се позовава на местни медии. \r\nИнцидентът се е случил около 21 часа в неделя (местно време). Съгласно разпространената информация, машината е приземена без никакви проблеми. Самолетът „Еърбъс“ А331 обаче има видими следи от удара на гръм. \r\nДруги подробности не се привеждат.  Тереза Герова", "date": "2018.01.15", "title": "Srbija Danas: Самолет на „Кроатия Еърлайнс“ бе ударен от гръм в Дубровник"}
{"url": "http://www.focus-news.net/news/2018/01/15/2477222/vidin-nivoto-na-dunav-pri-novo-selo-se-e-ponizhilo-s-19-sm-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 19 см и водният стоеж е 461 см, съобщиха от местната Хидрометеорологична станция. При Видин  водният стоеж е 509 см. Нивото на река Дунав край Лом е 531  см и водният стоеж през последното денонощие се е понижил със 7 см. Нивото на реката се е повишило край Оряхово с 3 см и водният стоеж е 412 см. Температурата на водата край Ново село е 4.5 градуса, край Оряхово е 5 градуса.", "date": "2018.01.15", "title": "Видин: Нивото на Дунав при Ново село се е понижило с 19 см през изминалото денонощие"}
{"url": "http://www.focus-news.net/news/2018/01/15/2477223/pazardzhik-raste-broyat-na-zabolelite-ot-ostri-respiratorni-zabolyavaniya-v-oblastta-na-zasedanie-v-oblastna-administratsiya-shte-bade-resheno-dali-da-se-obyavi-gripna-epidemiya.html", "text": "Расте броят на заболелите от остри респираторни заболявания в Пазарджик и региона. Това каза за Радио „Фокус“ – Пазарджик д-р Магдалена Станева, директор на Дирекция „Надзор на заразните болести“ в РЗИ - Пазарджик. Тя уточни, че в 11.00 часа в областна администрация се събира оперативната група, която ще вземе решение дали да бъде обявена грипна епидемия. „Заболеваемостта е над 95 персентил, но не сме стигнали епидемичня 99-ти“, коментира д-р Станева. Тя добави, че броят на заболелите се движи вече към 96 - 97 персентил.\r\nВаня НИКОЛОВА", "date": "2018.01.15", "title": "Пазарджик: Расте броят на заболелите от остри респираторни заболявания в областта, на заседание в Областна администрация ще бъде решено дали да се обяви грипна епидемия"}
{"url": "http://www.focus-news.net/news/2018/01/15/2477224/prof-antoniy-galabov-balgariya-tryabva-da-preodolee-napraznoto-ochakvane-za-prisaedinyavane-kam-shenegen-v-segashniya-mu-vid.html", "text": "България трябва да преодолее напразното очакване за присъединяване към Шенеген в сегашния му вид. Това каза за Радио „Фокус“ политологът проф. Антоний Гълъбов. По думите му е очевидно, че страната ни, както и Румъния, отговарят на критериите за присъединяване, но е важно, обаче, да се помисли за ревизиране на Дъблинското споразумение, при създаване на единна миграционна политика. Според проф. Гълъбов Българското председателство на Съвета на ЕС може да има сериозен принос в тази насока, ако успее да свърже темите за охрана на границите, режима на достъп за мигранти и въпросите за осигуряване на убежище. \r\n„В самото Шенгенско споразумение други изисквания няма. Няма такива, свързани със състоянието на съдебната власт или нейните институции. В това отношение това би могло да бъде много сериозен принос на европредседателството ни, ако успеем да свържем темите за охраната, режима на достъп с въпросите на бежанците и те да бъдат разглеждани в пакет. Всичко това е въпрос на много активна позиция на страната, която да не се свежда единствено до този изчерпан разговор дали ние отговаряме на критериите на Шенгенското споразумение или не“, обясни той. \r\nПроф. Антоний Гълъбов коментира още, че по подобен начин стои и въпросът с присъединяването на България към Еврозоната, като е ясно, че страната ни има възможност да ускори този процес. Политологът добави, че е необходимо започването на активен диалог с останалите страни-членки на ЕС.", "date": "2018.01.15", "title": "Проф. Антоний Гълъбов: България трябва да преодолее напразното очакване за присъединяване към Шенеген в сегашния му вид"}
{"url": "http://www.focus-news.net/news/2018/01/15/2477225/ministar-nikolay-nankov-s-vavezhdaneto-na-elektronnite-vinetki-tsenite-nyama-da-badat-povishavani.html", "text": "Всички граждани трябва да бъдат спокойни, че с въвеждането на електронните винетки цените няма да бъдат повишавани. Това каза министърът на регионалното развитие и благоустройството Николай Нанков след подписването на договора за проектиране, изграждане и въвеждане на тол системата, предаде репортер на Агенция „Фокус“. „Нашият основен природен ресурс - „златото“, с което с България разполага, това е стратегическото ѝ положение. 5 от 10 международни транспортни коридора минават през нашата територия“, посочи той. „Целта, която сме си поставили, са приходите в бюджета на АПИ от тол системата да достигнат 1 млрд. лева“, уточни Николай Нанков. „С приходите от тол системата в голямата си част нуждите от пътния сектор ще бъдат удовлетворени. Ще успеем да създадем един устойчив пътен сектор“, заяви регионалният министър. „Новият модел ще даде възможност за по-голяма гъвкавост. Ще имаме възможност и за гъвкаво регулиране на тежкотоварния трафик“, каза още той.\r\nБиляна ИВАНОВА", "date": "2018.01.15", "title": "Министър Николай Нанков: С въвеждането на електронните винетки цените няма да бъдат повишавани"}
{"url": "http://www.focus-news.net/news/2018/01/15/2477226/ventseslava-genova-ruo-varna-vav-vsichki-uchilishta-v-oblastta-e-osiguren-normalen-ucheben-protses.html", "text": "Във всички училища на територията на Варненска област е осигурен и се осъществява нормален учебен процес. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Тя добави, че сградите на учебните заведения са добре отоплени и към момента няма постъпили сигнали за аварии в отоплителните системи.\r\nМарияна ВАЛЕНТИНОВА", "date": "2018.01.15", "title": "Венцеслава Генова, РУО - Варна: Във всички училища в областта е осигурен нормален учебен процес"}
{"url": "http://www.focus-news.net/news/2018/01/15/2477227/pazardzhik-rzi-opredeli-kato-predepidemichna-obstanovkata-v-oblastta.html", "text": "В периода 8 - 14 януари в град Пазарджик са регистрирани 181 заболели от остри респираторни заболявания, съобщиха за Радио „Фокус“ – Пазарджик от РЗИ. От Здравната инспекция уточняват, че броят на пневмониите е 34. Заболеваемостта е 255.9 на 10 000 души (над 95 персентил). Здравните експерти определят обстановката като предепидемична, а най-засегнатите са във възрастовата група от 15 до 29 години. Днес на заседание на Регионалния пандемичен щаб ще се вземе решение дали да бъде обявена грипна епидемия.", "date": "2018.01.15", "title": "Пазарджик: РЗИ определи като предепидемична обстановката в областта"}
{"url": "http://www.focus-news.net/news/2018/01/15/2477228/blagoevgrad-sotsialno-zveno-simitli-e-v-palna-gotovnost-da-reagira-ako-se-poyavyat-bedstvashti-ili-bezdomni-hora-v-obshtinata.html", "text": "Социално звено – Симитли е в пълна готовност да реагира ако се появят бедстващи или бездомни хора в общината. Това каза за Радио „Фокус“ – Пирин Ивайло Гоцев, ръководител на звеното. По думите му към момента в общината няма данни за лица, които да са изпаднали в подобно затруднения. „Създадена е необходимата организация за реакция при възникването на проблеми“, подчерта Гоцев. Той добави, че се поддържа непрестанен контакт с кметовете на кметства за обстановката в селата.\r\nЛивия НИНОВА", "date": "2018.01.15", "title": "Благоевград: Социално звено – Симитли е в пълна готовност да реагира, ако се появят бедстващи или бездомни хора в общината"}
{"url": "http://www.focus-news.net/news/2018/01/15/2477229/26-godini-otkakto-balgariya-prizna-nezavisimostta-na-makedoniya-spravka-agentsiya-fokus.html", "text": "21 септември 1991 г. \r\nБългарският премиер Димитър Попов отказва да участва в обявената гръцко-сръбска-българска среща в Атина за бъдещето на Македония. 15 януари 1992 г. \r\nБългарското Народно събрание признава независимостта на Македония с ръкопляскане и ставане на крака. Лявата половина на парламента мълчаливо наблюдава. Юли 1992 г. \r\nПоловин година след признаването на независимостта на Македония от страна на България във Велес започват арестите от т.нар. „Велешка афера”, обвинението е „за притежаване на български вестници, литература и оръжие”. Следите водят към взрив в офицерския клуб на ЮНА, а имената са Чушкови, Драги Каров и др. Септември 1992 г. \r\nПред българския парламент шефът на разузнаването генерал Бриго Аспарухов обвинява правителството на Филип Димитров, че е ангажирано в канал за доставка на въоръжение в Македония. Започва „Мишев гейт”. След неуспешен вот на доверие пада правителството на Филип Димитров. 12 септември 1992 г. \r\nОткрити са генерални консулства на двете държави, съответно в Скопие и в София. Българското генерално консулство в Скопие започва да функционира от октомври 1992 г.\r\nМинистър-председателят на България Любен Беров е на официално посещение в Скопие.Ноември 1993 г.\r\nОфициално посещение на министъра на външните работи на Македония Денко Малевски в София.21 декември 1993 г. \r\nБългария и Република Македония установяват дипломатически отношения на равнище посолства.12 януари 1994 г. \r\nВърховният съд на Македония забранява Партия за човешки права на Македония, със създател Илия Илиевски от Струмица, обявил се за българин. \r\nНа официално посещение в България пристига президентът на Македония Киро Глигоров.14 април 1994 г. \r\nМинистърът на науката и образованието професор Марко Тодоров отказва да подпише на македонски език двустранните споразумения по време на визита в Скопие. Домакините оставят госта да довърши сам посещението си. 26 април 1994 г. \r\nПосещение на македонския президент Киро Глигоров в София. Не са подписани двустранни споразумения, заради формулировката за македонския език. Започва езиковия спор между България и Македония. „Езиковата бариера” не пречи на македонския президент да се види роднините си в София. България включително предлага двустранните договори и споразумения да се подписват на английски език, но македонската страна настоява за формулировката „македонски език”. Април 1996 г. \r\nМинистърът на външните работи Георги Пирински отлага посещение в Македония, заради езиковия спор. През същата година е отложена присъда от 9 години затвор за наркотрафик, защото трафиканта не е разпитван на майчиния му „македонски” език. 1997 г. \r\nНовоизбраният по това време български президент Петър Стоянов определя Македония като „най-романтичната част на българската история”. Думите му предизвикват напрежение, омраза и ненавист в Македония. 21 – 22 февруари 1999 г.\r\nОфициално посещение на председателя на правителството на Македония Любчо Георгиевски в София. Премиерите Иван Костов и Любчо Георгиевски подписват съвместна декларация на „официалните за двете страни езици”. Езиковият спор е преодолян, а по-късно Любчо Георгиевски е обявен за „предател на македонския народ”. В София са подписани: Договор между правителството на Република България и правителството на Република Македония за взаимна защита и насърчаване на инвестициите; Спогодба за избягване на двойното данъчно облагане на доходите и имуществото; Спогодба за международни автомобилни превози; Спогодба за въздушни съобщения между правителството на Република България и правителството на Република Македония; Спогодбата за търговско сътрудничество и Протокол за сътрудничество между Министерството на външните работи на Република България и Министерството на външните работи на Република Македония. 11 – 12 март 1999 г.\r\nМинистърът на външните работи на България Надежда Михайлова пристига на официално посещение в Скопие. В Скопие е подписана Спогодба за свързване на железопътните мрежи на двете страни. Същия ден в София е подписано Споразумение за сътрудничество между Министерството на отбраната на Република България и Министерството на отбраната на Република Македония.15 март 1999 г. \r\nВ София е подписано Споразумение за съвместно използване на радиолокационни данни между Главна дирекция \"Главна въздухоплавателна администрация\", Министерството на транспорта, България, и Главна дирекция за гражданска авиация, Македония.16 април 1999 г. \r\nВ София е подписано Споразумение между правителството на Република България и правителството на Република Македония относно безвъзмездно предоставяне на военна техника и бойни припаси.14 юни 1999 г. \r\nВ Скопие е подписана Спогодба за сътрудничество и взаимопомощ в митническата област и Спогодба между правителството на Република България и правителството на Република Македония за откриване на два нови международни пътни гранични контролно-пропускателни пункта между двете страни.13 октомври 1999 г. \r\nВ София е подписано Споразумение за свободна търговия между Република България и Република Македония.26 ноември 1999 г. \r\nВ София е подписан Протокол между Министерството на отбраната на Република България и Министерството на отбраната на Република Македония за сътрудничество в областта на военната медицина.25 март 2000 г. \r\nВ Скопие е подписано Споразумение за сътрудничество в областта на енергетиката.15 – 16 май 2000 г.\r\nПрезидентът на България Петър Стоянов е на официално посещение в Македония.\r\nВ Скопие между двете правителства са подписани: Спогодба за опазване, поддържане, обновяване и обозначаване на граничната линия и граничните знаци по българо-македонската държавна граница; Спогодба за мерките за предотвратяване и решаване на гранични инциденти по българо-македонската държавна граница; Договор за правна помощ по граждански дела между Република България и Република Македония; Спогодба за сътрудничество в областта на културата; Спогодба за сътрудничество в областта на образованието и науката; Споразумение за сътрудничество в областта на карантината и защитата на растенията; Ветеринарно-санитарна конвенция между правителството на Република България и правителството на Република Македония; Договор за сътрудничество в областта на туризма и Спогодба за сътрудничество в областта на стандартизацията, метрологията, акредитацията и оценка на съответствието.9 юни 2000 г. \r\nВ София е подписано Споразумение между Министерството на околната среда и водите на Република България и Министерството на околната среда на Република Македония за сътрудничество в областта на опазване на околната среда.19 юни 2000 г. \r\nВ София е подписан Протокол относно определяне насоките, начините и реда на сътрудничеството в областта на граничния контрол и противодействие на нелегалната миграция между Министерството на вътрешните работи на Република България и Министерството на вътрешните работи на Република Македония.20 октомври 2000 г.  \r\nВ София са подписани Споразумение за сътрудничество в областта на здравеопазването и медицинската наука и План за сътрудничество между Министерството на здравеопазването на Република България и Министерството на здравеопазването на Република Македония за периода 2000-2002 г.20 декември 2000 г.\r\nНа официално посещение в София пристига министърът на външните работи на Македония Сърджан Керим. По време визитата Надежда Михайлова връчва на своя колега проект за двустранна спогодба за реадмисия, която да бъде базата за безвизовите пътувания между двете страни. Двамата първи дипломати разговарят за изграждането на жп линията София-Скопи и 400-киловатов електропровод между Радомир и Дуброво. Договорено е София и Скопие да си разменят разузнавателни данни и специална информация.7 март 2001 г. \r\nВ София е подписано Споразумение между правителството на Република България и правителството на Република Македония относно безвъзмездно предоставяне на бойни припаси, инженерно имущество и запасни инструменти и принадлежности и приложението към него (секретно).8 – 9 март 2001 г.\r\nПо покана на министър-председателя на Македония Любчо Георгиевски Иван Костов пристига на тридневно посещение в Скопие. Двамата премиери разговарят за ситуацията по македонско-косовската граница. По време на разговорите са засегнати двустранните отношения, икономическото сътрудничество за изграждането на железопътната линия Скопие-София, както и предвиденото подписване на спогодбата за реадмисия между Македония и България.29 март 2001 г. \r\nПодписано е Споразумение за предоставяне на оръжие и боеприпаси срещу заплащане и на вещево имущество – безвъзмездно, и приложенията към него (секретни).4 – 5 юни 2001 г.\r\nПрезидентът на Македония Борис Трайковски пристига на официално посещение в България. Основните теми обсъждани между президентите Стоянов и Трайковски, са свързани с обстановката на Балканите. Отделено е внимание на перспективите за разширяване на двустранното сътрудничество във всички области от взаимен интерес, както и на изпълнението на регионалните инфраструктурни проекти. Отдадено е приоритетно значение на изграждането на проектите по основното трасе на коридор № 8 и на координацията на усилията си за осигуряване на необходимото външно финансиране за тези проекти. Подписани са Спогодба за обратно приемане на незаконно пребиваващи лица и Спогодба за взаимно признаване на документите за образование, научните степени и научните звания.18 – 19 септември 2001 г.\r\nОфициално посещение на председателя на правителството на Македония Любчо Георгиевски в България. Визитата е по покана на българския премиер Симеон Сакскобургготски. Обсъдени са проблемите на сигурността в региона, както и съвместни икономически проекти, влючително и в телекомунискациите. Не са подписани конкретни договори по тях.26 – 27 февруари 2002 г.\r\nОфициално посещение на президента на България Георги Първанов в Македония. Визитата е по покана на македонския президент Борис Трайковски. Една от целите на посещението на Първанов е да се демонстрира съпричастност към проблемите на съседите ни и да се съдейства за ускоряването на позитивните процеси в Македония. По време на разговорите са обсъдени двустранните отношения, както и събитията в региона, като акцент е поставен върху обстановката в Македония след конституционните промени, залегнали в рамковото споразумение от Охрид. Президентите на България и Македония Георги Първанов и Борис Трайковски се договарят между двамата да се установи постоянна телефонна линия, която да служи за размяна на информация и за договаряне на съвместни солидарни действия.\r\nВ Скопие са подписани: Програма между Министерството на културата на Република България и Министерството на културата на Република Македония за сътрудничество в областта на културата за периода 2002-2004 г.; Споразумение за сътрудничество в борбата срещу тероризма, организираната престъпност, незаконния трафик на наркотични вещества и прекурсори, незаконната миграция и други престъпления и Споразумение за обучение, квалификация и преквалификация на служители на Министерството на вътрешните работи на Република Македония във Висшия институт за подготовка на офицери и научноизследователска дейност и други учебни заведения на Министерството на вътрешните работи на Република България.18 – 20 април 2003 г. \r\nМинистър-председателят на България Симеон Сакскобургготски е на официално посещение в Македония. В българската делегация са включени министърът по европейските въпроси Меглена Кунева, министърът на културата Божидар Абрашев, заместник-министърът на външните работи Иван Петков, заместник-министърът на икономиката София Касидова и правителственият говорител Димитър Цонев. Премиерът Симеон Сакскобургготски се среща с председателя на Министерския съвет на Република Македония Бранко Цървенковски, с македонския президент Борис Трайковски, както и с председателя на Парламента на Никола Поповски. По време на разговорите премиерите на България и Македония подчертават голямото значение на Инфраструктурния коридор № 8 за развитието на икономиките на двете държави. Заедно с това Цървенковски и Сакскобургготски изразяват готовност за сътрудничество между двете държави в областта на сигурността, безопасността и борбата с престъпността и корупцията. В Скопие е подписана Спогодба между правителството на Р България и Р Македония за откриване на Културно-информационен център на Р България в Скопие и на Р Македония в София.юни 2003 г. \t\r\nНа неофициално посещение в София е Бранко Цървенковски, тогава министър-председател на Р Македония, по случай откриването на българо-македонски бизнес форум.30 август – 1 септември 2004 г.\r\nОфициално посещение на президента на Република Македония Бранко Цървенковски в България. Сред темите на разговорите между президентите на двете страни са конкретните форми и пътища на българската подкрепа за кандидатурата на Македония за членството й в ЕС. Наред с обсъждането на двустранните отношения са разменени мнения по актуални въпроси на международната политика и обстановката в Източна Европа. Представители на България и Македония подписват меморандум за сътрудничество в процеса на европейската и евроатлантическата интеграция. Заедно с това Бранко Цървенковски заявява, че Македония е готова да се споразумее с България за запазване на историческите паметници на територията на Македония и обратно.18 октомври 2004 г. \r\nОфициално посещение на министъра на външните работи на България и председател на ОССЕ Соломон Паси в Македония. Посещението е част от обиколката му в региона в качеството на председател на ОССЕ, която включва още Сърбия и Черна гора, Косово и Албания. Соломон Паси разговаря с македонския си колега Илинка Митрева. Двамата разговарят за “необходимостта” от развитието на пътните и железопътните връзки и постигат споразумение за откриването на четвърти граничен контролно-пропускателен пункт между двете страни. Паси се среща още с премиера Хари Костов и с президента Бранко Цървенковски.\r\nВ Скопие е подписана Спогодба за откриване на нов международен пътен граничен контролно-пропускателен пункт между двете страни (Невестино-Делчево), както и Годишен план за сътрудничество през 2005 г. в контекста на европейската и евроатлантическата интеграция.Декември 2004 г. \r\nНовоизбраният македонски министър-председател Владо Бучковски посещава София по повод на подписването на Тристранния Меморандум за разбирателство по проекта за изграждане на нефтопровода АМБО между България, Република Македония и Албания.Февруари 2005 г. \t\r\nМинистър-председателят на Р Македония Владо Бучковски посети България в рамките на участието си в Международното откриване на „Декадата на ромското включване: 2005-2015 г.”Март 2005 г. \t\r\nМинистър-председателят на Р Македония Владо Бучковски прави официално посещение в България.Май 2005 г. \t\r\nНеофициално посещение на министър-председателят на Р Македония Владо Бучковски в София.Октомври 2005 г. \t\r\nПо покана на министър-председателя Сергей Станишев министър-председателят на Р Македония Владо Бучковски прави работно посещение в Благоевград.26 – 27 януари 2006 г.\r\nПо покана на МВнР на Република Македония в Скопие се провеждат двустранни политически консултации по въпроси на европейската и евроатлантическата интеграция. Разговорите са на ниво директори в министерствата на външните работи на Р България и Р Македония.\r\nОсновна цел на консултациите е разработването на Годишен план за 2006 г., в изпълнение на Меморандума за сътрудничество в областта на европейската и евроатлантическата интеграция между правителствата на двете страни. На консултациите са обсъдени политиката на “отворени врати” на НАТО и други актуални въпроси, в контекста на подготовката на неформалната среща на външните министри на страните от Алианса, която ще се проведе в София , на 27-28 април 2006 г.. На нея ще бъдат подготвени решенията, които ще се приемат на срещата на върха на НАТО, в Рига, през месец ноември 2006г.\r\nПо време на консултациите е обсъдено и сътрудничеството между двете страни, в контекста на предстоящото присъединяване на България към ЕС и европейската интеграция на Македония.8 март 2006 г. \r\nВ град Пловдив се състои среща на високо равнище на министрите на транспорта на Република България Петър Мутафчиев, на Република Италия Пиетро Лунарди, на Република Македония Джемали Мехази и на Република Албания Лулзим Баша. Министрите подписват обща декларация за ускореното развитие на Коридор VІІІ.\r\nПо време на срещата е заявено че, изпълнението на регионалните инфраструктурни проекти, като коридор VIII, способстват за сближаването на страните, културите и икономиките в региона, които съставляват съществен елемент в изграждането на стабилен и проспериращ регион, напълно интегриран в евро-атлантическите структури.\r\nМинистрите приветстват направения прогрес в различните сектори по коридор VIII и заявяват, че ще насърчават заинтересованите институции да продължат с дейностите си до пълното завършване на Проекта. Ще бъдат предприети мерки за осъществяването на успешна информационна кампания, с която да бъдат привлечени бъдещи инвеститори за изграждането на Коридора.\r\nКоридор VІІІ се разглежда, като механизъм, който ще осигури сътрудничество и ще засили интеграцията между страните не само по протежението на коридора, а и в цяла югоизточна Европа.\r\nТранспортните министри изразяват своето одобрение за навременната инициатива на българското правителство за организирането на тази важна среща и подчертават, че е необходимо периодично продължаване на тези срещи.18 април 2006 г. \r\nМинистърът на околната среда на Македония пристига на посещение в България\r\nВ програмата на посещението е предвидено Шапурич и българският министър на околната среда и водите Джевдет Чакъров да разговарят за сътрудничеството между двете страни в областта на околната среда, както и да бъде обсъдено състоянието на реките Струмица и Лебница и да бъде обменен опит за хармонизирането на националното законодателство с това на Европейския съюз в сферата на околната среда.\r\nВ разговорите, провеждащи се в Министерството на околната среда и водите от страна на Македония участват Зоран Шапурич – министър на околната среда, Абдурахман Алити – посланик у нас, и експерти, а от страна на България – Любка Качакова и Атанас Костадинов – заместник-министри на околната среда, и експерти.\r\nОт македонска страна е поискано съдействие конкретно за подготовката на законите в областта на отпадъците и химическите вещества.\r\nБългария ще предостави на македонската страна и опита си в преговорния процес в областта на околната среда. Договорено е да има по-активен обмен на информация за състоянието на водите в реките Струмешница и Лебница.\r\nМинистър Шапурич поисква официална информация за оценката за въздействие върху околната среда по проекта за атомната електроцентрала “Белене”, като се аргументира със засиления обществен интерес в Македония по този въпрос и опасения за евентуално негативно въздействие върху околната среда. МОСВ обещава да предостави в най-кратки срокове исканата информация.21 април 2006 г. \r\nБългарска делегация на Министерството на вътрешните работи водена от министър Румен Петков, заминава на официална визита в Македония. В същия ден Министърът на вътрешните работи на България се среща с председателя на македонския парламент Люпчо Йордановски и с премиера Владо Бучковски. Българската делегация, в която са и главният секретар на МВР ген.-лейт. Илия Илиев и заместник-министър Бойко Коцев, е придружавана в македонския парламент от министъра на вътрешните работи на Македония Любомир Михайловски и директора на Бюрото за обществената безопасност Цане Чапрагоски.\r\nНа разговорите в македонското Събрание се отбелязват добрите двустранни отношения и особено между министерствата на вътрешните работи. Отчита се и ролята на неформалната среща на вътрешните министри от страните от Югоизточна Европа във Варна. Двете страни потвърждават позициите за засилване на граничния контрол с цел недопускане на нелегален трафик на хора през границата. Румен Петков и Любомир Михайловски са единни в становището, че укрепването на границите е от изключителна важност за по-нататъшното сътрудничество между двете държави с оглед предстоящото членство на България в Европейския съюз. Българската делегация споделя опита си в работата и усилията в областта на глава 24 \"Правосъдие и вътрешни работи\" от процедурата по подготовка и кандидатстване за членство в Европейския съюз. Вътрешните министри на България и Македония обменят мнения и се съгласяват с необходимостта от възстановяване и съхраняване на историческите паметници и ценности. Обсъжда се и борбата с организираната престъпност, провеждането на бъдещи съвместни операции, борбата с трафика на хора и наркотици. Румен Петков и Любомир Михайловски не одобряват случаите, при които се създават изкуствени конфликти, като този край Роженския манастир на 16 април между привърженици на ВМРО-БНД и нерегистрираната ОМО \"Илинден\". Двамата министри са единодушни, че тези случаи не могат да повлияят на добрите двустранни отношения.\r\nНа 22 април българската делегация се среща с президента на Македония – Бранко Цървенковски.\r\nРумен Петков запознава македонския държавен глава с инициативата на българския президент Георги Първанов за възстановяване на българските войнишки паметници и военни гробища на територията на Македония. Македонският президент изразява готовност да помогне за реализирането на идеята и обещава пълно съдействие на македонските власти.\r\nТема на разговорите са и резултатите, постигнати по време на срещата на вътрешните министри от Югоизточна Европа във Варна, инициирана от българския вътрешен министър.\r\nНа срещата в Скопие присъства и македонският вътрешен министър Любомир Михайловски. Румен Петков информира Цървенковски за разговорите си със своя македонския колега, както и за плановете за бъдещо сътрудничество между министерствата на вътрешните работи на двете страни. В този контекст Цървенковски и Петков оценяват като изключително добро сътрудничеството между министерствата и другите държавни институции от тази сфера. Събеседниците са единодушни, че процесът на отваряне на нови гранични пунктове трябва да продължи. Румен Петков посочва, че България ще отложи до последния възможен срок въвеждането на визи за македонски граждани и че ще улесни издаването на визи, особено за научните работници, студентите, бизнесмените и туристите. Бранко Цървенковски поисква от госта си информация за инцидента край Роженския манастир при отбелязването на 91-тата годишнина от смъртта на Яне Сандански, като посочва, че са необходими конкретни механизми за избягване на подобни ситуации в бъдеще. Цървенковски и Петков обменят мнения също за актуалното развитие в двете държави, както и за възможностите за сътрудничество в процеса на европейска и евроатлантическа интеграция.Юни 2006 г. \r\nМинистър-председателят Сергей Станишев прави официално посещение в Р Македония по покана на министър-председателят на Р Македония Владо Бучковски.Юли 2006 г. \r\nМинистърът на външните работи Ивайло Калфин заявява, че позицията за подкрепа на евроатлантическия път на Македония не е безрезервна. Изявлението предизвиква негодувание в Скопие. Ноември 2007 г. \t\r\nМинистър-председателят на Република Македония Никола Груевски е на официално посещение в София по покана на министър-председателя на Република България Сергей Станишев.12 ноември 2012 г. \r\nВъншните министри на България и Гърция Николай Младенов и Димитрис Аврамопулос потвърждават, че няма да допуснат Македония в Европейския съюз, ако Скопие не докаже добросъседските си намерения. От думите им става ясно, че това минава през решаване на спора с името на Македония, заради който Гърция спира от години евро атлантическата интеграция на Скопие и спирането на националистическото говорене и нападките към България.28 ноември 2012 г. \r\nБългария официално поставя три условия на Македония, за да подкрепи членството ѝ в Европейския съюз. В писмо до македонския си колега Никола Попоски, външния ни министър Николай Младенов заявява, че София предлага подписването на споразумение за добросъседски отношения и сътрудничество, изграждането на съвместни работни групи за укрепване на отношенията ни в ключови области и създаването на Съвет на високо равнище под формата на годишни междуправителствени заседания. Младенов предлага споразумението да се базира върху договореното в декларацията, подписана от премиерите Иван Костов и Любчо Георгиевски през 1999 година.20 май 2015 г. \r\nБългарският министър на външните работи Даниел Митов категорично отхвърля твърденията на руския си колега Сергей Лавров, че има план за федерализация на Македония и на присвояване на нейни територии от България и Албания.29 май 2015 г. \r\nЗоран Заев е на посещение в България в качеството си на опозиционен лидер на Социалдемократическия съюз на Македония. Заев се среща с премиера Борисов, зам.-председателят на БСП Янаки Стоилов, както и с външния ни министър – Даниел Митов. На срещата Борисов заявява готовност за подкрепата на Македония за присъединяване към ЕС и НАТО, както и, че България категорично е против всякакви изказвания за федерализация на Македония. 20 септември 2016 г. \r\nБългария почита героите загинали на вр. Каймак-Чалан. Делегация от България водена от началника на отбраната ген. Константин Попов се прекланя пред паметта на българските герои дали живота си, за да я има България днес, останали завинаги на прага на Отечеството. Поклонението е съвместно с гръцката страна и е направено за първи път, 100 години след боевете на чутовния връх. Адмирал Пламен Манушев, редом с  български и гръцки генерали сред които бригаден генерал Прокопис Карадзедзос командир на бригада Флорина, генерал-лейтенант Стефанис Алкибиабис командир на 4-ти корпус Солун, бригаден генерал Явор Матеев командир на 68-ма бригада \"Специални сили\" и началник на Пловдивския гарнизон, генералният консул на България в Солун Владимир Писанчев, гвардейци, военнослужещи, народни представители, авторът на книгата „Каймакъ-Чаланъ“ Красимир Узунов, наследници и граждани, сред които и деца се покланят пред паметта на героите участвали в боевете на Каймак-Чалан, през 1916 г., а архимандрит Атанасий, с благословията на патриарх Неофит отслужва заупокойна молитва за душите на героите. Венци и цветя са положени на българската паметна плоча на върха, поставена от военнослужещите от 68-ма бригада \"Специални сили\".22 септември 2016 г. \r\nНа Деня на Независимостта на България македонският журналист Миленко Неделковски публикува във „Фейсбук“ снимки, от които става ясно, че той и група вандали организирано чупят паметника на загиналите български бойци на връх Каймак-Чалан. Това става броени дни, след като ръководството на Българската армия се поклонява пред паметта на загиналите бойци. Събитията за пореден път обтягат отношенията между двете страни. Тогавашният зам.-председателят на българското Народно събрание Красимир Каракачанов пише отворено писмо, адресирано до президента на Република Македония Георге Иванов, в което казва, че ако македонската страна не предприеме ответна реакция \"към този престъпник\" нито една партия в българския парламент няма да подкрепи македонската държава за членство в ЕС и в НАТО.24 септември 2016 г. \r\nВ своя официална позиция македонското МВнР заема позиция, че паметната плоча на вр. Каймак-Чалан, унищожена от македонския журналист Миленко Неделковски, е поставена незаконно.09 декември 2016 г. \r\nБългарският външен министър в оставка Даниел Митов съобщава, че Миленко Неделковски, прочул се с това, че разбива на парчета паметна плоча на загинали български войни на Каймак-Чалан, е получил забрана да влиза в България. 22 юни 2017 г. \r\nПо време на официална визита на македонския премиер Зоран Заев става ясно, че двете страни ще подпишат договор за добросъседство, който има за цел да сложи край на антибългарската пропаганда в Република Македония.26 юли 2017 г. \r\nБългарското МВнР публикува текста на договора за добросъседство между България и Македония.01 август 2017 г. \r\nВ Скопие България и Македония подписват исторически договор за добросъседство. Премиерът Бойко Борисов и българската правителствена делегация са посрещнати с всички почести на платото пред сградата на правителството на Република Македония\r\nДокументът е резултат от 18-годишните усилия на няколко правителства. Основната му цел е да се прекрати антибългарската пропаганда в Република Македония.19 ноември 2017 г. \r\nМакедонската църква публично оповестява желанието си българската патриаршия да възстанови евхаристийното общение с Македонската архиепископия, а тя ще признае Българската православна църква като Майка Църква\". Писмото е получено от Светия синод на Българската църква на 09 ноември. 23 ноември 2017 г. \r\nВ Струмица Бойко Борсов и Зоран Заев подписват девет документа за двустранно сътрудничество в областта на външната политика, инвестициите, енергетиката, отбраната, туризма, телекомуникациите, инфраструктурата и реакцията при бедствия. Споразуменията са част от изпълнението на Договора за приятелство, сътрудничество и добросъседство от 1 август същата година. Подписан е и меморандум за намаляване на международните тарифи за роуминг за телекомуникационни услуги.25 ноември 2017 г. \r\nУчредена е единна Асоциация на общините от двете страни на границата.27 ноември 2017 г. \r\nБългарския патриарх Неофит и членовете на Светия архиерейски синод на Българската православна църква (БПЦ) вземат решение за писмото от Македонската православна църква. Светият синод на Българската православна църква решава да се ангажира и да се застъпва пред поместните православни църкви за възстановяване на каноничния статут на Македонската православна църква. Решението е приветствано от македонският премиер Зоран Заев.", "date": "2018.01.15", "title": "26 години, откакто България призна независимостта на Македония (Справка Агенция „Фокус“)"}
{"url": "http://www.focus-news.net/news/2018/01/15/2477230/haskovo-obshtinata-organizira-ritual-i-kontsert-po-povod-140-godini-ot-osvobozhdenieto-na-grada.html", "text": "В Хасково ще се проведе тържествено честване на 140 години от Освобождението на града от османско владичество. По този повод Община Хасково организира от 11.00 часа на 19 януари 2018 година (петък) ритуал по полагане на венци и цветя пред паметника-морена (срещу църквата “Света Богородица”). Това съобщиха от пресцентъра на Общината. Община Хасково кани всички гражданите, институции, обществени организации и политически партии да се присъединят към инициативата. \r\nПразничната програма продължава в 18.00 часа в ДКТ „Иван Димов“ с прожекция на документален филм за Освобождението на Хасково и концерт на формации при Общинско предприятие „Младежки център“ – Хасково. Входът е свободен.", "date": "2018.01.15", "title": "Хасково: Общината организира ритуал и концерт по повод 140 години от Освобождението на града"}
{"url": "http://www.focus-news.net/news/2018/01/15/2477231/veliko-tarnovo-v-grada-shte-bade-otkrita-dokumentalna-izlozhba-posvetena-na-simeon-sakskoburggotski.html", "text": "В града ще бъде открита документална изложба, посветена на Симеон Сакскобургготски. В експозицията са включени писма, снимки и документи, част от личния архив на Царя, каза за Радио „Фокус“ – Велико Търново Боряна Маринова, началник отдел „Държавен архив” в града. Изложбата е озаглавена „В изгнание“ и представя живота на знатното семейство до 1946 година. Експозицията ще бъде открита лично от председателя на Държавна агенция „Архиви” доц. д-р Михаил Груев от 11.00 часа в Регионална библиотека „П. Р. Славейков” – Велико Търново. Тя остане в старата столица до 25-ти януари. Поводът за нейното създаване е 80-годишнината на Симеон Сакскобургготски. Всичко, което ще бъде изложено във Велико Търново, е част от дарение, направено на Държавния централен архив в София, от царя, през 2009 година. „Един от най-интересните предмети е оригиналът на Манифеста, с който е обявено встъпването на престола на цар Борис III. Документът е от 3 октомври 1918 година. В експозицията е представено още учението на цар Симеон ІІ през 1958 година във Военната академия „Вали Фордж“, Пенсилвания, САЩ, и сватбата му с Маргарита Гомес-Асебо през януари 1962 година. Отбелязано е неговото пълнолетие и дейността му през следващото десетилетие. Особено място е отредени и на благотворителната му дейност сред българската емиграция. \r\nЛуиза ТРАНЧЕВА", "date": "2018.01.15", "title": "Велико Търново: В града ще бъде открита документална изложба, посветена на Симеон Сакскобургготски"}
{"url": "http://www.focus-news.net/news/2018/01/15/2477232/varna-meditsinskiyat-universitet-v-grada-specheli-parvo-myasto-za-kachestvo-na-obuchenie-po-meditsina.html", "text": "Медицински университет – Варна започна 2018 година с ново, най-високо отличие за качеството на обучението, което е признание за изключително успешната стратегия за развитие на академичното ръководство. Това съобщиха от пресцентъра на Медицински университет – Варна. Министърът на образованието Красимир Вълчев връчи заслужено отличие – първо място за качество на обучение по медицина на Медицински университет – Варна. Това стана по време на официална церемония по връчване на наградите на най-добрите университети в България, която се състоя във Военния клуб в София и бе организирана от вестник 24 часа. Призът на МУ-Варна е в направление „Медицина“ и е за висока оценка на качеството на обучение съобразно пазара на труда, базирана на рейтинга на висшите училища, който е направен от МОН.\r\nВъзходящата тенденция в развитието, разширяването и модернизирането на университета през последните няколко години прави впечатление и води до устойчиво висок интерес от страна на български и чуждестранни студенти. Всяка година броят на желаещите да учат в МУ - Варна расте, като за 1 място кандидатстват 7 човека, а в англоезичната форма на обучение се конкурират по 3-ма кандидати. Разкритите филиали в Шумен, Велико Търново и Сливен са с безспорен принос за подпомагане на образованието и науката в тези градове. През 2017 г. МУ - Варна получи много отличия и признания, сред които първо място в категория „Best Innovation for Education“ в престижния световен Webit фестивал, който събира елита от петте континента в областта на IT технологиите. Световният телевизионен лидер BBC избра МУ - Варна, за да направи репортаж за обучението по медицина, като екипът бе впечатлен от високите технологии в обучението. Новата сграда на Факултета по фармация бе удостоена с най-високо отличие в конкурса „Сграда на годината“ в категория образователна инфраструктура веднага след построяването и. През 2017г. ректорът проф. д-р Красимир Иванов получи приза „Личност на годината“ от кмета на Община Шумен, „Почетен гражданин на Сливен“ от кмета на Община Сливен, златен почетен знак „За заслуги към Варна“ от кмета на Община Варна получи през 2015 г., а през 2016 г. бе удостоен от генералния директор на БЧК със златен медал за заслуги.\r\nТова е поредната награда за високото качество на обучение в МУ - Варна, което е в резултат както на нивото на преподаване на различните дисциплини, приложение на медицинските симулатори и внедряване на най-съвременните технологии в обучението по модел на водещите университети по света, така и на практическото обучение в една от най-високотехнологичните болници в България – УМБАЛ „Св. Марина“ – Варна. Всичко това е основание за високата оценка на потребителите за качеството на завършилите лекари в МУ - Варна, които намират 100% реализация на пазара на труда след дипломирането си.\r\nИнтегрирането на съвременни IT решения, системи и иновации в образователния процес е част от стратегията на ръководството на МУ - Варна за високотехнологично обучение на студентите по медицински и здравни специалности в България, което го нарежда сред най-модерните в света. Видеоконферентната система, която е внедрена във всички бази на университета, както и във филиалите, предоставя възможност за телекомуникация с всяка точка на света по време на конференции, свързване на различни участници в съвместни сесии, провеждане на отдалечени лекции, презентации и дискусии. В МУ - Варна има възможност за интерактивно създаване и разпространение на съдържание, тъй като студентите, специализантите и докторантите посещават международни лекции в рамките на своето образование. Това е другият ключ към успеха – работата с международни партньори и международни екипи. В университета гостуват изявени международни лектори и клиницисти, които провеждат операции заедно със своите и българските екипи. Това привлича и амбицира младите лекари да бъдат на високо ниво и в теоретичната, и в практическата подготовка.", "date": "2018.01.15", "title": "Варна: Медицинският университет в града спечели първо място за качество на обучение по медицина"}
{"url": "http://www.focus-news.net/news/2018/01/15/2477233/das-handelsblatt-balgariya-uskoryava-prisaedinyavaneto-kam-evrozonata.html", "text": "Българите все още не използват европейската единна валута за разплащане в страната си, но правителството иска да промени това в най-скоро време, коментира германското икономическо издание Das Handeslblatt.\r\n„Ще кандидатстваме за членство в ERM II до средата на годината\", обяви финансовият министър на София Власислав Горанов миналата седмица.  \r\nЕвропейският валутен механизъм ERM II е „чакалнята“ за еврото. Към настоящият момент България се намира в етапа на въвеждането на обменно валутния механизъм. Условията за приемане на еврото предвиждат всяка държава да предстои в тази „чакалня“ поне две години. Целта е да се докаже, че може да поддържа стабилна фискална и монетарна политика, и националната валута на съответната страна да поддържа стабилен валутен курс спрямо еврото за продължителен период от време, припомнят от редакцията. \r\nВсички държави от еврозоната трябваше да преминат през тази фаза и рядко се нуждаеха от повече от три години, за да го направят. Това би означавало, че България може да въведе европейската единна валута през 2021 г. Горанов обаче не се ангажира с конкретни срокове. „Ние сме готови да останем в ERM II толкова дълго, колкото е необходимо\", увери министърът. Тереза Герова", "date": "2018.01.15", "title": "Das Handelsblatt: България ускорява присъединяването към еврозоната"}
{"url": "http://www.focus-news.net/news/2018/01/15/2477234/sofiya-zapochna-sreshtata-na-chetiri-ochi-mezhdu-darzhavniya-glava-rumen-radev-i-prezidenta-na-cherna-gora-filip-vuyanovich.html", "text": "В сградата на „Дондуков“ 2 започна срещата на четири очи между държавния глава Румен Радев и президента на Черна гора Филип Вуянович, предаде репортер на Агенция „Фокус“. Филип Вуянович е на еднодневно официално посещение у нас по покана на Румен Радев. \r\nМалко по-рано на площад „Св. Александър Невски“ се състоя церемонията по официалното посрещане на черногорския президент, където той поднесе венец на Паметника на Незнайния воин. \r\nВ 11.05 часа ще започнат пленарните разговори между официалните делегации на България и Черна гора, а в 11.55 часа двамата президенти ще дадат съвместна пресконференция за медиите в Гербовата зала на „Дондуков“ 2. \r\nЛюба АЛЕКСИЕВА", "date": "2018.01.15", "title": "София: Започна срещата на четири очи между държавния глава Румен Радев и президента на Черна гора Филип Вуянович"}
{"url": "http://www.focus-news.net/news/2018/01/15/2477235/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Българите все още не използват европейската единна валута за разплащане в страната си, но правителството иска да промени това в най-скоро време, коментира германското икономическо издание Das Handeslblatt.\r\n„Ще кандидатстваме за членство в ERM II до средата на годината\", обяви финансовият министър на София Власислав Горанов миналата седмица.  \r\nЕвропейският валутен механизъм ERM II е „чакалнята“ за еврото. Към настоящият момент България се намира в етапа на въвеждането на обменно валутния механизъм. Условията за приемане на еврото предвиждат всяка държава да предстои в тази „чакалня“ поне две години. Целта е да се докаже, че може да поддържа стабилна фискална и монетарна политика, и националната валута на съответната страна да поддържа стабилен валутен курс спрямо еврото за продължителен период от време, припомнят от редакцията. \r\nВсички държави от еврозоната трябваше да преминат през тази фаза и рядко се нуждаеха от повече от три години, за да го направят. Това би означавало, че България може да въведе европейската единна валута през 2021 г. Горанов обаче не се ангажира с конкретни срокове. „Ние сме готови да останем в ERM II толкова дълго, колкото е необходимо\", увери министърът.\r\n*** Политици от Съюза (ХДС/ХСС) отхвърлиха призивите на редица социалдемократи за „подобрения“ на предварителното коалиционно споразумение, постигнато в петък, 12 януари, след седмица на интензивни преговори и рекорден последен рунд на преговори, продължил повече от денонощия, отбелязва националният ежедневник Die Zeit.\r\n„Ако някой е гласувал документа, а сега иска да го предоговоря, то той вероятно е присъствал само физически на предварителните сондажи“, коментира вицепреседателят на Християндемократическия съюз (ХДС) Юлия Клокнер. „Това не прави добро впечатление. Ние разчитаме на надеждността. В пакета беше договорено всичко“, допълни Клокнер. \r\nВ подобен дух са и коментарите на колегата й от Президиума на ХДС – Томас Щробл. „Съюзът (ХДС/ХСС) строго се противопоставя на повторното отваряне на отделни точки от съдържанието на документа. Предварителното споразумение е в основата на всички по-нататъшни дискусии. Основни неща, които не влизат в него, няма да бъдат включени и в коалиционния договор“, отбеляза християндемократът. \r\nТри месеца и половина след провеждането на изборите за Бундестаг, Германия най-сетне направи крачка към съставянето на ново федерално правителство - втори опит на канцлера Ангела Меркел да състави кабинет, след като през ноември усилията за формиране на „ямайски“ съюз претърпяха пълно фиаско. \r\nСлед финален рунд от преговори, продължили повече от денонощие, в петък Съюзът (ХДС/ХСС) и Германската социалдемократическа партия (ГСДП) обявиха, че е постигнат пробив в предварителните сондажи за започването на преговори за голяма коалиция в Берлин. Първоначалната еуфория от постигнатото споразумение още не бе отминала, когато стана ясно, че не всички в Германия са доволни от резултатите от преговорите.\r\nМакар да има принципно съгласие за нова голяма коалиция, Ангела Меркел е принудена да очаква с напрежение „присъдата“ за политическото си бъдеще, което остава в ръцете на коалиционния партньор. Председателят на ГСДП Мартин Шулц обаче е изправен пред сериозното предизвикателство да „продаде“ на собствената си партия принципното споразумение. \r\nСамо ден след постигането на предварителната сделка, в редиците ГСДП отново се противопоставиха на съвместното управление с политическия блок на Ангела Меркел. Тонът зададоха социалдемократите в провинция Саксония-Анхалт, които гласуваха на конгрес партията им да не влиза в нова голяма коалиция със Съюза (ХДС/ХСС). Отхвърлянето на предварителното споразумение за коалиция премина с тънко мнозинство – 52 „против“ срещу 51 „за“.\r\n*** Елитната единица на федералната полиция за борба с тероризма, GSG9, ще бъде попълнена със „свежа кръв“ – правителството в Берлин планира увеличаване на броя служителите в него, съобщава националният ежедневник Die Frankfurter Allgemeine Zeitung.\r\n„Говорим за увеличение около една трета от сегашният брой на служителите. Това е голямо предизвикателство за GSG9“, подчерта командирът на антитерористичното звено Джером Фукс. \r\nСъгласно думите му, за GSG9 ще бъде потърсена и нова база. Най-вероятно тя ще бъде в берлинския квартал „Шпандау“, но решението все още не е окончателно, подчерта Фукс. Но тя ще бъде в Берлин заради продължаващата опасност от терористични нападения. „Ако погледнете на терористичните атаки в Европа, то ще видите, че те често биват извършени в столицата. Определено трябва да работим за подобрения. Целта е ясна: бърз отговор на GSG9 в столицата\", поясни Фукс.\r\nАнтитерористичното звено GSG9 бе създадено в Германия в отговор на терористичните нападения в Париж от 13 ноември 2015 г. Oтрядът е част от полицията,но всъщност действа като подразделение на армията. Още от самото начало заповедите се получават само от най-високо равнище: от вътрешния министър или от канцлера на ФРГ. Специалните части се намесват единствено в извънредни ситуации, а политиците са длъжни да поемат цялата отговорност за операциите им.\r\n***", "date": "2018.01.15", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/01/15/2477236/smolyan-64-godishen-mazh-ot-devin-se-e-prostrelyal-v-slepoochieto-s-gazov-pistolet-nanstanen-e-v-bolnitsa-bez-opasnost-za-zhivota.html", "text": "На 13 януари 2018 г., в 20.50 ч. в Районно управление на МВР-Девин чрез Единния европейски номер за спешни повиквания 112 е постъпило съобщение от 48-годишна жена от Девин, за това, че 64-годишен мъж от града, се е прострелял в дома си в областта на слепоочието със законно притежаван газов пистолет. Това съобщиха от пресцентъра на ОДМВР-Смолян. Пострадалият е транспортиран в Центъра за спешна медицинска помощ при МБАЛ \"д-р Братан Шукеров\" - Смолян за лечение, без опасност за живота. Местопроизшествието е посетено от служители на Районно управление на МВР-Девин.", "date": "2018.01.15", "title": "Смолян: 64-годишен мъж от Девин се е прострелял в слепоочието с газов пистолет, нанстанен е в болница без опасност за живота"}
{"url": "http://www.focus-news.net/news/2018/01/15/2477237/burgas-mladezhka-teatralna-trupa-valeri-i-priyateli-shte-predstavi-spektakala-bezlyubovie-v-kukleniya-teatar-na-26-yanuari.html", "text": "Младежка театрална трупа „Валери и приятели“ ще представи спектакъла „Безлюбовие“ в Кукления театър на 26 януари, съобщиха от пресцентъра на Община Бургас. Младежка театрална трупа към Читалище „Асен Златаров 1940“ – Бургас кани всички почитатели на добрата, истинска и вълнуваща поезия и в частност – почитателите на Недялко Йорданов, по повод неговия рожден ден. На 26 януари в 19.30 часа на сцената на Куклен театър – Бургас те ще представят спектакъла „Безлюбовие“ по стихове и песни на поета. В него ще участва цялата младежка трупа, а Валери Еличов ще пее негови песни. Входът е 6 лв. За резервации: 0887 445 039 и преди представлението – на касата на Кукления театър.", "date": "2018.01.15", "title": "Бургас: Младежка театрална трупа „Валери и приятели“ ще представи спектакъла „Безлюбовие“ в Кукления театър на 26 януари"}
{"url": "http://www.focus-news.net/news/2018/01/15/2477238/inzh-doncho-atanasov-api-obuchenieto-po-funktsioniraneto-i-izgrazhdaneto-na-tol-sistemata-shte-bade-tezhka-zadacha-za-nas-i-regionalnoto-ministerstvo.html", "text": "Обучението по функционирането и изграждането на тол системата ще бъде тежка задача за АПИ, за министерството и министър Николай Нанков. Това каза председателят на УС на АПИ инж. Дончо Атанасов след подписването на договора за проектиране, изграждане и въвеждане на тол системата, предаде репортер на Агенция „Фокус“. „Предстои ни решаването на много тежки задачи, тъй като тол системата се въвежда за първи път. Това води след себе си липсата на кадри“, посочи той. „С тези 6-7 хил. км пътища, които имаме да ремонтираме, се надяваме в рамките на 4-5 години България да има една съвременна и третокласна пътна мрежа“, коментира инж. Атанасов. „През това време изтичат и експлоатационните срокове на ремонтите на магистралите, на първокласните и второкласните пътища, които през годините сме успявали да ремонтираме“, обясни той. „На този етап не планираме намаляване на електронните винетки или на цената на винетките за леките коли“, уточни Дончо Атанасов. „Това, което е в момента - леките коли да издържат преминаването на тежкотоварния трафик няма как да остане, тъй като не е справедливо“, заяви той.\r\nБиляна ИВАНОВА", "date": "2018.01.15", "title": "Инж. Дончо Атанасов, АПИ: Обучението по функционирането и изграждането на тол системата ще бъде тежка задача за нас и регионалното министерство"}
{"url": "http://www.focus-news.net/news/2018/01/15/2477239/burgas-7-716-dushi-sa-smenili-lichniya-si-lekar-prez-dekemvri-2017.html", "text": "744 души повече са сменили личния си лекар през декември 2017 спрямо декември 2016 година. Това съобщи за Радио „Фокус“ - Бургас Веселка Младенова, ст. експерт в РЗОК - Бургас. 7 716 души от общо избрали 411 755 лица са сменили личния си лекар през декември 2017 година. През декември 2016 година 6 972 души са сменили общопрактикуващия си лекар от регистрирани 414 086. Младенова припомни, че през юни 2017 година 6 143 души сменили лични лекари от общо с избран лекар 413 343. За юни 2016 година са 6 711 от общо регистрирани 413 937.\r\nСледващия период за смяна на личен лекар е от 1 до 30 юни. За целта е необходимо да се попълни формуляр за постоянен избор на общопрактикуващ лекар, който се закупува от книжарниците за специализирана медицинска документация. Формулярът може да е изтегли от сайта на НЗОК. Здравноосоигуреното лице, което прави избора , представя на новоизбрания общопрактикуващ лекар здравноосигурителната си книжка. Ако няма такава, представя третия екземпляр от предходния лекар и съответно новата регистрационна форма, с която ще прави постоянния избор. Документите се подават при новоизбрания лекар.\r\nМария РУСЕВА", "date": "2018.01.15", "title": "Бургас: 7 716 души са сменили личния си лекар през декември 2017"}
{"url": "http://www.focus-news.net/news/2018/01/15/2477240/nv-tsar-simeon-ii-rosen-plevneliev-i-solomon-pasi-se-sreshtnaha-s-chuzhdestrannite-zhurnalisti-akreditirani-za-otrazyavane-na-balgarskoto-predsedatelstvo-na-saveta-na-es.html", "text": "Н.В. Цар Симеон II, бившият президент Росен Плевнелиев и бившият външен министър Соломон Паси се срещнаха с чуждестранните журналисти, акредитирани за отразяване на Българското председателство на Съвета на ЕС. Представители на близо 60 европейски медии зададоха своите въпроси за България и приоритетите на председателството на среща с Царя, президента Плевнелиев и Соломон Паси. Тя се проведе в София Тех Парк. Това съобщиха от пресофиса на Н.В. Цар Симеон II. Модератор на пресконференцията беше Максим Бехар.\r\nНегово Величество участва в срещата в качеството си на член на Висшия политически консултативен борд за Българското председателство.\r\nЦар Симеон започна встъпителните си думи със спомени как идвайки в България, основната цел на неговото правителство е да върне страната отново в Европа, първо чрез  членството й в НАТО, а след това и в Европейския съюз. Той изтъкна, че това е станало в резултат на усилието на всички, на една всеобща национална мобилизация. Сега, когато вече 11-та година България е пълноправен член на ЕС и председателства за първи път Съвета на ЕС, основният приоритет на страната трябва да бъде – Западните Балкани да станат част от ЕС. Няма друг начин за Европа да остане обединена.\r\nНа въпрос на журналисти коя е думата, с която може да опише българското председателство, Царят каза, че според него това  е шанс. Всяка държава членка сама за себе си няма шанс.\r\nНа въпрос към Царя за неговото мнение за членството на България в Еврозоната, където не всички страни се радват за влязат, Царят отговори:  “Действително страната се забави, но трябваше да се вземат предвид някои рискове, заради икономическата криза. Сега до година или две, смятам, че ще се присъединим, защото изпълнихме всички изисквания.”\r\n“Разкажете ни за Вашето изгнание, в каква държава се завърнахте и станахте премиер?” Негово Величество уточни, че през всичките години е наблюдавал и се е информирал какво се случва в България, но “хората очакваха от мен неща, извън човешките възможности”.\r\nДруга тема, от която се интересуваха чуждестранните журналисти беше  за отношенията България- Русия. Цар Симеон отбеляза, че както винаги е твърдял, не бива да пренебрегваме връзките си с Русия. Фактът, че сме изцяло в ЕС ни позволява да гледаме на нея като на партньор, не от подчинена позиция, а като държава, пълноправен член на ЕС. Същото важи и за Турция, с която имаме интерес да намерим диалог. “Трябва да капитализираме историята, не да й обръщаме гръб”, завърши отговора си Негово Величество.\r\nНа въпрос към Царя за конфликта изток-запад и дали има усещането, че България е по-ниска класа държава от западните държави-членки на ЕС, Царят отговори: “Най-доброто, което можем да направим е да постигнем стандартите, които се изискват от нас. Хубаво е по-богатите държави да проявят повече разбиране към другите. Преди всичко е нужно да гледаме позитивно какво е било преди 10 години и какво е сега.  “Какво се е променило, откакто България е член на ЕС? Трябва да дадем шанс на младите поколения да се изкажат по темата.”, заключи Царят.\r\nСлед края на пресконференцията, Негово Величество проведе индивидуални разговори с журналисти от испански, френски и белгийски медии.", "date": "2018.01.15", "title": "Н.В. Цар Симеон II, Росен Плевнелиев и Соломон Паси се срещнаха с чуждестранните журналисти, акредитирани за отразяване на Българското председателство на Съвета на ЕС"}
{"url": "http://www.focus-news.net/news/2018/01/15/2477241/republika-makedoniya-vmro-dpmne-shte-boykotira-obsazhdaneto-na-ratifikatsiyata-na-dogovora-za-dobrosasedstvo-s-balgariya.html", "text": "Законопроектът за ратифициране на Договора за приятелство, добросъседство и сътрудничество между Република Македония и Република България влиза в дневния ред на заседанието на парламента в Скопие в понеделник, 15 януари, отбелязва електронното издание „Република“.\r\nДепутатите на ВМРО-ДПМНЕ обаче отново ще бойкотират работата на парламента. Партията, водена от Християн Мицковски, остава на позицията, че няма да се върне в парламента, докато не бъдат създадени демократични условия за работата му. \r\nСпоред ВМРО-ДПМНЕ договора за добросъседство с България е в ущърб на националните интереси на Македония, не признава идентичността на гражданите й, а с подписването му правителството в Скопие доброволно се е отказало от претенциите за македонско малцинство в България. С договора правителството на Зоран Заев (СДМС) одорбрява отричането на македонския език, като дава съгласие той да бъде определян като „език според Конституцията“, твърди опозиционната партия. \r\nСпоразумението за добросъседски отношения между България и Македония все още не е ратифицирано от българския парламент. Договорът бе подписан от министър-председателите Зоран Заев и Бойко Борисов на 1 август миналата година на македонски и български език.\r\nПреди гласуването на пленарно заседание посланикът на България в Македония Иван Петков ще представи програмата и приоритетите за работа на Българското председателство на Съвета на ЕС пред депутатите от парламентарната комисия по външните работи. Тереза Герова", "date": "2018.01.15", "title": "„Република“ (Македония): ВМРО-ДПМНЕ ще бойкотира обсъждането на ратификацията на договора за добросъседство с България"}
{"url": "http://www.focus-news.net/news/2018/01/15/2477242/ministar-nikolay-nankov-s-prihodite-ot-tol-sistemata-shte-doizgrazhdame-avtomagistralite-planirame-i-pone-edin-tunel-pod-stara-planina.html", "text": "Имаме да доизграждаме не малка част от автомагистралната ни система, планираме поне 1, а след време и няколко тунела под Стара планина, които проекти ще се реализират единствено и само по линия на приходите от тол системата. Това каза министърът на регионалното развитие и благоустройството Николай Нанков след подписването на договора за проектиране, изграждане и въвеждане на тол системата, предаде репортер на Агенция „Фокус“. „Недофинансирането на АМ „Струма“ ще се покрие отново със средства от бюджета, по линия на тол таксите“, обясни той. „Имаме да доизграждаме и АМ „Хемус“ и пътищата Ботевград-Видин и Русе-Велико Търново“, допълни регионалният министър. „Ще изграждаме нови пътища, ще ги направим по-сигурни и безопасни. Достатъчния ресурс, с който ще разполагаме, ще е предпоставка за по-качественото му разходване и по-добрия контрол“, заяви Николай Нанков. „Ще създадем държавна компания, която ще оперира тол системата след изграждането и въвеждането ѝ в експлоатация, след приключването на договора от изпълнителя“, каза още той.\r\nБиляна ИВАНОВА", "date": "2018.01.15", "title": "Министър Николай Нанков: С приходите от тол системата ще доизграждаме автомагистралите, планираме и поне един тунел под Стара планина"}
{"url": "http://www.focus-news.net/news/2018/01/15/2477243/ministar-predsedatelyat-boyko-borisov-se-sreshtna-s-prezidenta-na-cherna-gora-filip-vuyanovich.html", "text": "Министър-председателят Бойко Борисов се срещна с президента на Черна гора Филип Вуянович. Двамата обсъдиха европейската перспектива на страните от Западните Балкани, която е сред приоритетите на Българското председателство на Съвета на ЕС. Това съобщиха от правителствената информационна служба. България потвърждава готовността си да продължи да помага за преговорния процес на Черна гора. По време на разговора беше дискутирано и регионалното сътрудничество. Двамата бяха единодушни, че темата за „свързаността“ е изключително важна за укрепването и икономическото развитие на региона.", "date": "2018.01.15", "title": "Министър-председателят Бойко Борисов се срещна с президента на Черна гора Филип Вуянович"}
{"url": "http://www.focus-news.net/news/2018/01/15/2477244/afp-nay-malko-75-dushi-sa-postradali-pri-srutvaneto-na-balkon-na-fondovata-borsa-na-indoneziya.html", "text": "Най-малко 75 души са ранени в понеделник след срутването на вътрешен балкон в сградата на фондовата борда на Индонезия, предава AFP, като се позовава на данни от полицията.\r\n„Броят на пострадалите... от колапса във сградата на индонезийската фондова борса е 75\", уточни  за агенцията говорителят на националната полиция. По-рано представител на финансовата институция съобщи, че при инцидента няма загинали. \r\nТелевизионните кадри, разпространени непосредствено след произшествието, показаха множество хора в паника на фона на опитите на служители да евакуират сградата.  Тереза Герова", "date": "2018.01.15", "title": "AFP: Най-малко 75 души са пострадали при срутването на балкон на фондовата борса на Индонезия"}
{"url": "http://www.focus-news.net/news/2018/01/15/2477245/gabrovo-uvelichavat-se-zabolelite-ot-grip-na-teritoriyata-na-oblastta.html", "text": "Увеличават се заболелите от грип на територията на областта. Броят им за периода 8 - 14 януари е бил 109, като за предходната седмица те са били 85-ма. Това съобщиха за Радио „Фокус“ – Велико Търново от Регионалната здравна инспекция в Габрово. Нивото на интензивност на епидемичния процес на грип и остри респираторни заболявания в региона нараства, като заболяемостта е 201.85 на 10 000 души. От РЗИ припомниха, че грипна епидемия за Габровска област се обявява при достигане на заболели от грип и ОРЗ  350.93 на 10 000 души. Най-много са заболелите сред децата. Водеща е възрастовата група от 0 до 4 години, следвани от 5 - 14-годишните. От Здравната инспекция припомнят, че основните медикаменти, с които се лекува грип, са антивирусните препарати. На сайта на Инспекцията са публикувани и препоръки за тяхното използване.\r\nЛуиза ТРАНЧЕВА", "date": "2018.01.15", "title": "Габрово: Увеличават се заболелите от грип на територията на областта"}
{"url": "http://www.focus-news.net/news/2018/01/15/2477246/burgas-muzikalnoto-uchilishte-dade-nachaloto-na-nov-mezhdunaroden-virtualen-konkurs.html", "text": "Националното училище за музикално и сценично изкуство „Проф. Панчо Владигеров” даде началото на нов Международен виртуален конкурс, който носи името „FLYING STAGE“. Това съобщиха от учебното заведение. Идеята на този проект е да се създаде виртуално пространство на съмишленици, за които изкуството е неделима част от живота. Организаторите си поставят за цел да популяризират възможностите и постиженията на деца и младежи в областта на музикалните, сценичните и визуални изкуства чрез съвременните технологии. Конкурсът ще се провежда ежегодно и в него могат да участват деца и младежи до 19 години в направления „Музикално изкуство”, „Театрално изкуство“, „Балетно изкуство” и „Изобразително изкуство“, които са разделени в отделни категории. Участниците ще бъдат разпределени по специалности и възрастови групи, съобразно регламента на тези категории.\r\nКонкурсната програма се представя само в електронен вид, като нейното съдържание, техническите изисквания към материалите и сроковете за представянето им  се определят в регламента за съответната категория. Конкурсната програма и профил на всеки участник ще бъдат публикувани в сайта на конкурса и ще бъдат достъпни за всички. Участниците във виртуалния конкурс „FLYING STAGE“ ще бъдат оценявани от международно жури, което ще присъди по една GRAND PRIX за всяка една от категориите в основните направления.", "date": "2018.01.15", "title": "Бургас: Музикалното училище даде началото на нов Международен виртуален конкурс"}
{"url": "http://www.focus-news.net/news/2018/01/15/2477247/veliko-tarnovo-prohodimi-pri-zimni-usloviya-sa-vsichki-patishta-na-teritoriyata-na-oblastta.html", "text": "Проходими при зимни условия са всички пътища на територията на областта. Това съобщиха от пресцентъра на Областна администрация – Велико Търново. Обстановката в региона е спокойна след валежите от сняг. Губернаторът проф. д-р Любомира Попова е в постоянна връзка с Областно пътно управление, КАТ и Районна служба „Пожарна безопасност и защита на населението“. Всички институции, имащи отношение към зимното поддържане, са в много добра координация помежду си, както и с кметовете на общини.\r\nВсички пътища са проходими при зимни условия. Почистващите фирми разполагат с необходимата техника и са в готовност да реагират при усложняване на пътната обстановка. Отговорните институции призовават водачите на МПС, на които им предстои неотложно пътуване, да тръгват на път само с автомобили заредени с достатъчно гориво, оборудвани за зимни условия, да карат със съобразена скорост и повишено внимание, спазвайки указанията на контролните органи.\r\nОбластният управител обменя информация и с екипите на БЧК и „ЕНЕРГО-ПРО“ за координация и оказване на помощ.", "date": "2018.01.15", "title": "Велико Търново: Проходими при зимни условия са всички пътища на територията на областта"}
{"url": "http://www.focus-news.net/news/2018/01/15/2477248/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Самолет на авиокомпания „Кроатия Еърлайнс“ бе ударен от гръм преди кацането си на летището в Дубровник след полет от германския град Франкфурт на Майн, съобщава белградското електронно издание Srbija Danas, като се позовава на местни медии. \r\nИнцидентът се е случил около 21 часа в неделя (местно време). Съгласно разпространената информация, машината е приземена без никакви проблеми. Самолетът „Еърбъс“ А331 обаче има видими следи от удара на гръм. \r\nДруги подробности не се привеждат.\r\n*** Законопроектът за ратифициране на Договора за приятелство, добросъседство и сътрудничество между Република Македония и Република България влиза в дневния ред на заседанието на парламента в Скопие в понеделник, 15 януари, отбелязва електронното издание „Република“.\r\nДепутатите на ВМРО-ДПМНЕ обаче отново ще бойкотират работата на парламента. Партията, водена от Християн Мицковски, остава на позицията, че няма да се върне в парламента, докато не бъдат създадени демократични условия за работата му. \r\nСпоред ВМРО-ДПМНЕ договора за добросъседство с България е в ущърб на националните интереси на Македония, не признава идентичността на гражданите й, а с подписването му правителството в Скопие доброволно се е отказало от претенциите за македонско малцинство в България. С договора правителството на Зоран Заев (СДМС) одорбрява отричането на македонския език, като дава съгласие той да бъде определян като „език според Конституцията“, твърди опозиционната партия. \r\nСпоразумението за добросъседски отношения между България и Македония все още не е ратифицирано от българския парламент. Договорът бе подписан от министър-председателите Зоран Заев и Бойко Борисов на 1 август миналата година на македонски и български език.\r\nПреди гласуването на пленарно заседание посланикът на България в Македония Иван Петков ще представи програмата и приоритетите за работа на Българското председателство на Съвета на ЕС пред депутатите от парламентарната комисия по външните работи.\r\n*** Мнозина се чудят защо въпросът за името на Македония се появи изведнъж. Отговорът се крие в геополитическата игра, която е в ход в Западните Балкани, коментира гръцкото електронно издание Ekathimerini.\r\nЕвропейските лидери в лицето на  Берлин, Брюксел и други важни играчи – са убедени, че 2018-та година ще бъде решаваща за интересите на блока в тази част от картата на Стария континент. Междувременно Руската федерация вижда в региона възможна опора на влиянието си. Китай също преследва своите интереси в контекста на инициативата „Пътя на коприната“, чрез който се реализират мащабни инфраструктурни инвестиции. Дори Турция и други държави от Персийския залив се опитват да контролират мюсюлманското население в региона.\r\nЕвропейският съюз и САЩ разбират предизвикателствата и са решени, че всички или повечето държави от Западните Балкани трябва да бъдат интегрирани в структурите на Общността и НАТО. За Брюксел основна предпоставка е, че много от исторически различия, разделящи тези страни, постепенно се уреждат. Дългият списък от проблеми включва статута на Косово и териториални спорове. \r\nВ случая с Македония става въпрос за името и европейските лидери не искат да пропуснат шанса за разрешаването на проблема, условие за което възникна след поражението на бившия премиер Никола Груевски (ВМРО-ДПМНЕ) на парламентарните избори. Не е тайна обаче, че далеч по-умереният му наследник Зоран Заев (СДСМ) ще се изправи пред сериозна опозиция в страната в опита си да изглади отношенията между Скопие и Атина. \r\nСъщевременно САЩ имат двойнствена позиция – хем са замесени, хем остават извън геополитическата игра в Западните Балкани. САЩ имат влияние и знания за региона, но все още не е ясно колко значим е той за тях към настоящия момент. Досега изглежда, че балканската „сметка\" се обслужва от вицепрезидента Майк Пенс.\r\nКакво значи всичко това за Атина? Това, че Гърция трябва да играе голяма европейска игра - нещо, което с което и министър-председателят, и лидерът на опозицията са наясно. Европа и САЩ искат Македония в НАТО и в преговорите (заедно с Албания) за присъединяване към ЕС – при това още тази година. Постигането на успех в спора за името няма да бъде лесно, тъй като има сериозен вътрешен натиск както в Гърция, така и в Македония. Макар и отслабена от икономическата криза, Атина все пак има силна ръка в геополитическия покер, който международните играчи подновиха с пълна сила през новата година.\r\n***", "date": "2018.01.15", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/01/15/2477249/inzh-doncho-atanasov-api-900-mashini-obrabotvat-republikanskata-patna-mrezha-nyama-ogranicheniya-i-problemi-v-dvizhenieto.html", "text": "Нямаме ограничения или проблеми в движението. Над 900 машини работят и обработват републиканската пътна мрежа. Не очаквам тежки проблеми. Това каза пред журналисти председателят на УС на АПИ инж. Дончо Атанасов след подписването на договора за проектиране, изграждане и въвеждане на тол системата, предаде репортер на Агенция „Фокус“. „Снеговалежът е в цялата страна със среден интензитет. Имаме ограничение на тежкотоварното движение по някои от старопланинските проходи - Котел-Омуртаг, Върбишки, Троян-Кърнаре“, обясни той. „Проблем възникна със завъртял се ТИР, но движението отдавна е нормализирано в двете посоки по направлението Плевен-Бяла“, уточни инж. Дончо Атанасов. „Автомагистралите са на асфалт, зимното поддържане на републиканската пътна мрежа е на доста високо ниво“, заяви той. „Пътищата се експлоатират при зимни условия. Някъде може да се появи снежец или да има заледени участъци. Всеки шофьор трябва да се съобразява със зимните условия и да намали скоростта“, обясни председателят на УС на АПИ. „Тежките ПТП, когато вали сняг, са минимални като брой. Хората трябва да се съобразят с условията, да бъдат със зимни гуми, с течност заради ниските температури“, каза още инж. Дончо Атанасов.\r\nБиляна ИВАНОВА", "date": "2018.01.15", "title": "Инж. Дончо Атанасов, АПИ: 900 машини обработват републиканската пътна мрежа, няма ограничения и проблеми в движението"}
{"url": "http://www.focus-news.net/news/2018/01/15/2477250/atanas-temelkov-poema-dlazhnostta-predsedatel-na-darzhavnata-agentsiya-elektronno-upravlenie.html", "text": "От днес, 15 януари 2018 г., Атанас Темелков е председател на Държавната агенция „Електронно управление“ (ДАЕУ). Досегашният главен секретар на ДАЕУ поема длъжността от Росен Желязков, който бе определен от Министерския съвет за председател на Комисията за регулиране на съобщенията. Това съобщиха от пресцентъра на агенцията.\r\nАтанас Темелков е роден на 14 юли 1956 г. в град Гоце Делчев. Възпитаник е на Висшето военно училище в Шумен, профил „Артилерийско инструментално разузнаване” – „инженер по геодезия, картография и фотограметрия”, и на Военната академия „Георги Стойков Раковски“ по специалност автоматизация на управлението. \r\nВ периода от 1978 г. до 1984 г. заема командни длъжности в Българската армия. От 1986 е назначен за старши помощник-началник на отдел по автоматизация  на управлението в Главно управление „Въоръжение и техника“, Министерство на отбраната. От 1992 г. до 1998 г. е началник на направление автоматизация ТИЛ на Българската армия.  \r\nОт 1998 г. заема  длъжност началник на отдел „Информационни системи”, а  от 2000 г. до  2011 г. заема длъжностите заместник-началник на Главно управление „Комуникационни и информационни системи“ (КИС) в Генералния щаб на Българската армия и заместник-директор на дирекция в Министерството на отбраната. \r\nОт 2011 г. до 2016 г. е заместник-изпълнителен директор на Изпълнителна агенция „Електронни съобщителни мрежи и информационни системи” (ИА ЕСМИС) към Министерството на транспорта, информационните технологии и съобщенията. \r\nОт декември 2016 г. е главен секретар на Държавна агенция „Електронно управление”.  \r\nРъководил е екипи за разработването на концептуални и стратегически документи в областта на електронното управление, планиране и внедряване на проекти за автоматизация на управленски процеси, комуникационни и информационни системи в областта на сигурността на страната и други. \r\nУчаствал е в международни работни групи и учения на НАТО и ЕС, в Борда на директорите по КИС на НАТО и други. \r\nС Решение на Министерския съвет от 28 декември 2017 г. е определен за председател на Държавната агенция „Електронно управление“, считано от 15 януари 2018 г.", "date": "2018.01.15", "title": "Атанас Темелков поема длъжността председател на Държавната агенция „Електронно управление“"}
{"url": "http://www.focus-news.net/news/2018/01/15/2477251/v-tsentralata-na-bsp-shte-se-provede-preskonferentsiya.html", "text": "От 14:30 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на партията.", "date": "2018.01.15", "title": "В централата на БСП ще се проведе пресконференция"}
{"url": "http://www.focus-news.net/news/2018/01/15/2477252/blagoevgrad-povishava-se-nivoto-na-zabolelite-ot-grip-v-oblastta.html", "text": "Повишава се нивото на заболелите от грип в област Благоевград. Това каза за Радио „Фокус“ – Пирин д-р Веселка Мончева, директор на Дирекция „Надзор на заразните болести“. По думите ѝ пациентите, които биват констатирани с грипно състояние са както деца, така и възрастни хора. „Ние сме далече от обявяването на грипна епидемия. Непрестанно следим обстановката, но все още персентилите не достигат за обявяване на грипна епидемия“, каза още д-р Мончева. Тя посъветва хората да бъдат внимателни и да избягват контактите с много хора, за да се предпазят от евентуално заболяване. „Също така препоръчвам приемането на повече витамини и често проветряване на стаите, където има струпване на повече хора. Освен това е добре от време на време хората да правят кратки разходки“, добави д-р Мончева.\r\nЛивия НИНОВА", "date": "2018.01.15", "title": "Благоевград: Повишава се нивото на заболелите от грип в областта"}
{"url": "http://www.focus-news.net/news/2018/01/15/2477253/pazardzhik-okolo-6-sm-e-snezhnata-pokrivka-v-kurorta-yundola-kray-velingrad-ski-pistite-sa-v-gotovnost.html", "text": "Около 6 см е снежната покривка в курорта Юндола край Велинград, като температурите са отрицателни. Това съобщи за Радио „Фокус” – Пазарджик Мехмед Местан, кмет на родопското село. Навсякъде в курорта е заснежено и заскрежено. Пътищата са почистени и опесъчени. „Сняг валя през цялата нощ, сега започна да спира. Всички ски писти в курорта работят. Най-много посетители през почивните дни имаше на ски пистата в местността Старина, където има лифт и ски училище. Атракция е и зимната разходка с пони”, уточни Местан. Той каза още, че туристи идват предимно през почивните дни, като съчетават карането на ски и походи по екопътеките около Юндола.\r\nАлбена ЖИЛЕКОВА", "date": "2018.01.15", "title": "Пазарджик: Около 6 см е снежната покривка в курорта Юндола край Велинград, ски пистите са в готовност"}
{"url": "http://www.focus-news.net/news/2018/01/15/2477254/sliven-zadarzhan-e-22-godishen-mazh-nanesal-poboy-na-18-godishno-momiche-v-tvarditsa.html", "text": "Твърдица: Полицията в Твърдица е задържала  22-годишен мъж, причинил телесна повреда на 18-годишно момиче. Той е нанесъл побой на момичето на 13 януари, като й причинил средна телесна повреда, изразяваща се в  разстройство на здравето с временна опасност за живота. Това съобщиха от пресцентъра на ОДМВР-Сливен. Пострадалата е откарана в МБАЛ-Сливен и настанена за лечение. По случая е образувано досъдебно производство.", "date": "2018.01.15", "title": "Сливен: Задържан е 22-годишен мъж, нанесъл побой на 18-годишно момиче в Твърдица"}
{"url": "http://www.focus-news.net/news/2018/01/15/2477255/blagoevgrad-na-teritoriyata-na-petrich-nyama-bezdomni-litsa-pri-poyava-na-litsa-v-zatrudnenie-obshtinata-mozhe-da-predlozhi-nastanyavane-v-obshtinsko-zhilishte.html", "text": "На територията на Петрич няма бездомни лица. Това каза за Радио „Фокус“ – Пирин Нако Манастарлиев, директор на Дирекция „Социални дейности“ към Общината. По думите му в случай на възникнал проблем от подобен тип, Общината може да предложи настаняване в общинско жилище. „Тези жилища се предлагат на лица, които са със затруднения, така че при нас проблемът с бездомните лица не стои на дневен ред“, каза още Манастарлиев.\r\nЛивия НИНОВА", "date": "2018.01.15", "title": "Благоевград: На територията на Петрич няма бездомни лица, при поява на лица в затруднение Общината може да предложи настаняване в общинско жилище"}
{"url": "http://www.focus-news.net/news/2018/01/15/2477256/ministerstvoto-na-zdraveopazvaneto-shte-otpusne-blizo-285-mln-lv-na-obshtinskite-bolnitsi-za-2018-g.html", "text": "Близо 28,5 млн. лв. ще отпусне Министерството на здравеопазването (МЗ) за дейности, извършвани от общинските болници по реда на Методиката за субсидиране на лечебните заведения за 2018 г. Това съобщиха от пресцентъра на министерството. Със сумата ще бъдат финансирани дейности по оказване на спешна медицинска помощ, дейности, попадащи извън обхвата на задължителното здравно осигуряване, осъществявани от общинските лечебни заведения в труднодостъпни и/или отдалечени райони на страната; дейности, свързани с медицинската експертиза (ТЕЛК) и други. Броят на субсидираните лечебни заведения се очаква да надхвърли 100, т.е. над 83% от всички общински лечебни заведения на територията на страната. \r\nНапомняме, че извън Методиката министерството няма право да отпуска целеви субсидии, защото това би попаднало в графа „нерегламентирана държавна помощ“, за което страната ни ще бъде санкционирана от Европейската комисия. \r\nЗа да подпомогне общинските здравни структури в страната, МЗ изразява готовност за оказване на методологическа и експертна помощ за преструктурирането им. Кметовете и общинските съвети ще бъдат запознати с мерките за оздравяване на държавните болници, за да ги ползват като отправна точка за оздравяване на изпадналите в тежко финансово състояние техни лечебни заведения. Окончателното решение за преструктуриране обаче е право на собственика – съответните общини. \r\nАнализът, извършен от екипа на министър Ананиев, е базиран върху изследване потребностите на населението от здравни грижи и дейности на територията на всяка от 28-те области в страната, като са отчетени демографската структура на районите и картината на социалнозначимите заболявания на населението. На това основание МЗ категорично смята, че евентуално преобразуване на някои многопрофилни болници за активно лечение в диагностично-консултативни центрове, не би оказало негативно влияние върху достъпа на населението до медицинска помощ. \r\nУспоредно с това, за да се гарантира достъпът до спешна медицинска помощ на българските граждани, МЗ, в изпълнение на големия инвестиционен проект за модернизация на спешната помощ, предвижда обновяването или изцяло новото изграждане на общо 237 филиала и центрове за спешна медицинска помощ. \r\nОсвен това, Министерството на здравеопазването напомня, че в рамките на преговорите за Националния рамков договор ще се преразгледат клиничните пътеки, по които работят общинските болници, като същевременно МЗ актуализира и медицинските стандарти. По този начин на общинските болници ще бъде дадена възможността да реализират своята дейност в условията на финансова стабилност и предвидимост. \r\nКъм 30.09.2017 г. функциониращите общински болници са 121, в това число – 7 комплексни онкологични центъра, 9 специализирани болници за активно лечение на фтизиатрични заболявания, 11 центъра за психично здраве и 6 центъра за кожно-венерически заболявания. Общите задължения на общинските болници възлизат на 100,270 млн. лв., а просрочените задължения са на стойност 44,178 млн. лв.", "date": "2018.01.15", "title": "Министерството на здравеопазването ще отпусне близо 28,5 млн. лв. на общинските болници за 2018 г."}
{"url": "http://www.focus-news.net/news/2018/01/15/2477257/prof-todor-kantardzhiev-nay-mnogo-bolni-ot-grip-ima-v-oblastite-pernik-pazardzhik-gabrovo-blagoevgrad-i-stara-zagora.html", "text": "Най-много болни от грип има в областите Перник, Пазарджик, Габрово, Благоевград и Стара Загора. Това съобщи за Агенция „Фокус“ проф. Тодор Кантарджиев, директор на Националния център по заразни и паразитни болести. „Средно за страната броят на болните е 168 хил. от 10 хил. население. Спокойно може да се направи сметка, че втората седмица на 2018 г. са боледували около 190 хил. души. Това, което е ние предположихме – силно пресилено беше коментирано, че в област Пловдив има грипна епидемия. В момента обстановката в Пловдив не е епидемична. 137 хил. души от 10 хил. население са със симптоми на  грипоподобни заболявания“, обясни проф. Кантарджиев. Той уточни, че най-много случаи на заболели в областите на страната има в Перник. „280 болни на 209 през първата седмица на 2018 г., когато беше обявена епидемията. Това доказва, че противоепидемичните мерки, които се взимат в момента не са дали необходимия резултат“, поясни проф. Тодор Кантарджиев.\r\n„В област Пазарджик има много случаи и в момента там болните са 255 хил. от 10 хил. население. Най-засегнатите области са Габрово – 201 от 10 хил. население, Благоевград – 214 от 10 хил. население, Стара Загора – 234 от 10 хил. население. За всички тези области предупредихме по-миналата седмица“, каза още той. \r\nПо думите му към момента епидемията се развива в контролируеми граници. „Броят на болните в страната за 2-рата седмица на 2018 г. е равен на броя през 2017 г. С тази разлика, че 2017 г. имахме тенденция на намаляване на случаите на грип, а през 2018 г. имаме тенденция на увеличаване“, допълни той.\r\nПо-късно се очаква информация за доказаните вируси в страната. По думите му е важно колко от изпратените материали са на болни хора. Проф. Кантарджиев даде пример с изпратени от Варна 46 материала, от които 3 са положителни. Болните във Варна са 160 души. \r\nМариела РУСЕВА", "date": "2018.01.15", "title": "Проф. Тодор Кантарджиев: Най-много болни от грип има в областите Перник, Пазарджик, Габрово, Благоевград и Стара Загора"}
{"url": "http://www.focus-news.net/news/2018/01/15/2477258/d-r-stefan-hadzhiev-mbal-madan-sluzhiteli-na-bolnitsata-izlizat-na-protest-v-podkrepa-na-obshtinskite-bolnitsi-v-stranata.html", "text": "Служители на болницата в Мадан излизат на протест в подкрепа на общинските болници в страната. Това каза за Радио „Фокус“ – Смолян д-р Стефан Хаджиев, управител на лечебното заведение. Работещите в общинската болница в миньорския град ще протестират от 12.00 до 13.00 часа, като исканията им са три. „Първо да се изплати надлимитната дейност за последните три години, промяна на медицинските стандарти и промяна в наредбата на специализация и възможност млади лекари да идват да специализират в нашата болница. За последните три години болницата в Мадан има да получава около 500 000 лв. за надлимитни дейности. 2015 г. имаме 292 000 лв. като по-голям процент от тях са за спешна помощ. През останалите две години сумите са по-малко, защото е увеличен лимитът от НЗОК и при това положение надлимитната дейност е по-малко“, обясни д-р Хаджиев. По отношение на кадрите той подчерта, че до в следващите 5 до 10 години ще настъпи страшна криза в здравеопазването, защото няма да има лекари. „Искаме да могат да специализират млади лекари при нас, за да може като дойдат в нашата болница да им покриваме специализацията, да дадем по-добро заплащане и да ги накараме да останат. В болницата всички лекари да на по 50 - 60 години. Идват млади лекари при нас за по 4 - 5 месеца, но си уреждат специализации в други болници и подписват договори с тях“, добави д-р Хаджиев. Той уточни, че в момента болницата е окомплектована и имат специалисти, но се грижат за в бъдеще да има лекари. По отношение на медицинските стандарти, управителят на болницата заяви, че има безумни изисквания. „Ние сме първо ниво болница – най-ниското, не е необходимо да има толкова лекари. Ние работим с малка хирургия и обслужваме малък кръг заболявания, нямаме толкова много дейности“, добави д-р Хаджиев. „Мисля че искането от Сдружението на общинските болници в България за отпускането на 30 млн. лв. за момент ще реши проблемите и пак ще имат нужда от средства, затова трябва да се търси дългосрочно решение на проблема“, каза още д-р Стефан Хаджиев.\r\nНели ГЕРГЬОВСКА", "date": "2018.01.15", "title": "Д-р Стефан Хаджиев, МБАЛ - Мадан: Служители на болницата излизат на протест в подкрепа на общинските болници в страната"}
{"url": "http://www.focus-news.net/news/2018/01/15/2477259/pazardzhik-okolo-10-sm-e-snezhnata-pokrivka-v-selo-panagyurski-kolonii-ulitsite-sa-pochisteni.html", "text": "Снежната покривка в село Панагюрски колонии е около 10 сантиметра. Това каза за Радио „Фокус“ – Пазарджик кметът на селото Петко Стоев. Той каза, че и в момента вали слаб сняг. „Пътят за Панагюрище е почистен, почистени са и улиците в селото. Вече сме доставили необходимите количества пясък, които са изсипани на възлови места в Панагюрски колонии. Имаме и сключен договор за зимното почистване. Осигурена е достатъчно луга, която използваме срещу замръзване на стълбища на обществени сгради и размразяване на по-стръмните улици“, коментира Стоев.\r\nВаня НИКОЛОВА", "date": "2018.01.15", "title": "Пазарджик: Около 10 см е снежната покривка в село Панагюрски колонии, улиците са почистени"}
{"url": "http://www.focus-news.net/news/2018/01/15/2477260/veliko-tarnovo-bolnitsata-v-gorna-oryahovitsa-se-vklyuchva-v-protesta-na-obshtinskite-lechebni-zavedeniya-u-nas.html", "text": "Болницата в Горна Оряховица се включва в протеста на общинските лечебни заведения у нас. Медиците от железничарския град ще подкрепят колегите си в часовете между 12.00 и 13.00 днес. Това каза за Радио „Фокус“ – Велико Търново д-р Иван Иванов, управител на МБАЛ „Св. Иван Рилски“ - Горна Оряховица. Той припомни, че през миналата седмица всички общински болници получиха указания за това как евентуално ще протече протеста. „Основните искания са най-вече промяна в цените на клиничните пътеки, по които основно работят общинските болници, тъй като те не са променяни повече от 10 години. През това време разходите са нараснали значително, най-малкото работната заплата се увеличи доста за последните 10 години. Всичко това са разходи за лечебното заведение, а тъй като приходите не са променени, дори в последните години ситуацията стана още по-тежка с лимитите, които бяха наложени. Това е основната причина да нарастват дълговете на общинските лечебни заведения, тъй като ние работим с един и същ контингент“, добави експертът. Някои болници в страната ще спрат изцяло дейността си за час. Част от лекарите от горнооряховската болница ще излязат пред лечебното заведение символично.\r\nЛуиза ТРАНЧЕВА", "date": "2018.01.15", "title": "Велико Търново: Болницата в Горна Оряховица се включва в протеста на общинските лечебни заведения у нас"}
{"url": "http://www.focus-news.net/news/2018/01/15/2477261/pazardzhik-s-poklonenie-i-polagane-na-tsvetya-pred-pametnika-na-nesho-bonchev-v-panagyurishte-shte-badat-otbelyazani-179-godini-ot-rozhdenieto-na-vidniya-prosvetitel.html", "text": "С поклонение и полагане на цветя пред паметника на Нешо Бончев в Панагюрище ще бъдат отбелязани 179 години от рождението на видния просветител. Това съобщи за Радио „Фокус“ – Пазарджик Радка Костуркова от Общината. Тя уточни, че поклонението започва в 13.15 часа в Градския парк. \r\nНешо Бончев е български възрожденец, първият наш литературен критик и педагог. Според директора на Историческия музей в Панагюрище доц. д-р Атанас Шопов, Бончев е идеен архитект на промяната в българското училище през 70-те години на ХIХ век. Значим дял в творчеството му заемат статиите за българските училища. Определян е и като първият професионален литературен критик, тъй като след основаването на Българското книжовно дружество сътрудничи на неговото издание „Периодическо списание“.\r\nВаня НИКОЛОВА", "date": "2018.01.15", "title": "Пазарджик: С поклонение и полагане на цветя пред паметника на Нешо Бончев в Панагюрище ще бъдат отбелязани 179 години от рождението на видния просветител"}
{"url": "http://www.focus-news.net/news/2018/01/15/2477262/yohana-daymel-ekspert-za-yugoiztochna-evropa-ochakva-se-prez-sledvashtite-shest-mesetsa-balgariya-da-se-pogrizhi-za-sasedite-si-ot-zapadnite-balkani.html", "text": "В интервю за германското радио Mitteldeutsche Rudnfunk експертът за Югоизточна Европа Йохана Даймел подчерта, че по време на ротационното председателство на Съвета на Европейския съюз се очаква България да бъде ментор на страните от Западните Балкани.\r\n„Очаква се България - и това също е част от програмата на председателството й - да се погрижи за своите съседи, особено за Западните Балкани. България ще организира ключова среща на върха през май. Става въпрос за потвърждаване на перспективата за региона за членство в ЕС, която съществува от последната голяма среща на високо равнище на ЕС за Западните Балкани, проведена през 2003 г. Другите очаквания се отнасят до укрепването на икономическото сътрудничество в Общността. Но преди всичко регионалното сътрудничество е на преден план“, обясни Даймел.\r\nМалка страна като България обаче не може да предприеме важни инициативи в рамките на шестмесечно председателство на Съвета на ЕС, подчерта експертът. „Би било различно, ако председател е Франция или Германия. И все пак, проектите и програмите за тази половин година  бяха договорени и формулирани след консултации със следващите председателства на Съвета на ЕС. Така беше в навечерието на поемането на председателството от Естония, такъв е сега и случаят с Австрия, която ще поеме Съвета на ЕС през втората половина на 2018 г.“, подчерта Даймел.\r\nПо отношение на плановете на София за засилване на перспективите на страните от Западните Балкани за присъединяване към Общността, Даймел отбеляза, че по-скоро става въпрос за популяризиране на идеята сред останалите държави от ЕС.\r\n„На политическо равнище има интерес към това, но общественото мнение в ЕС е различно. Сърбия, Македония и Албания, като всички страни от Балканите, са неразделна част от Европа. С тази среща на върха за Западните Балкани през май ще бъде отправено важно послание. Просто тя трябва да проникне в нашето централноевропейско и германско съзнание, да разберем колко важно е това пространство за нас. Ето защо Германия започна т.нар. Берлински процес“, припомни експертът.\r\nСъщевременно Даймел предупреди: „Ако има сериозни проблеми в региона на Западните Балкани, това ще има непосредствено въздействие върху нас. Позволете ми да отбележа като пример Македония, където миналата година, по-специално, имаше сериозна вътрешна криза, която можеше да дестабилизира целия Балкански регион и по този начин - останалата част от Европа. С новото правителство в Скопие изглежда, че Македония действително ще се върне на пътя към евроатлантическа интеграция. Това бе определено чрез споразумението за добросъседство между Скопие и София. България има важен принос в това отношение“.  Тереза Герова", "date": "2018.01.15", "title": "Йохана Даймел, експерт за Югоизточна Европа: Очаква се през следващите шест месеца България да се погрижи за съседите си от Западните Балкани"}
{"url": "http://www.focus-news.net/news/2018/01/15/2477263/veliko-tarnovo-rumanski-tir-i-bus-sa-katastrofirali-v-rayona-na-polski-trambesh-dvizhenieto-se-prenasochva-v-ednata-lenta.html", "text": "Румънски ТИР и бус са катастрофирали тази сутрин в района на Полски Тръмбеш, движението все още е затруднено. Това потвърди за Радио „Фокус“ – Велико Търново говорителят на Областна дирекция на МВР Марияна Христова. Произшествието е станало тази сутрин около 05.00 часа. Пострадали няма. В момента се изчаква техника, която да претовари товара и да изтегли катастрофиралия автомобил. Движението в района на катастрофата се осъществява в едната лента и се регулира от служители на Районното управление в Полски Тръмбеш.\r\nОт полицията увериха, че за сега на територията на областта няма затворени пътища или нови въведени ограничения. Служителите на реда апелират към водачите да шофират внимателно, да се съобразяват с пътната обстановка и да не тръгват на път с автомобили, които не са оборудвани за движение в зимни условия.", "date": "2018.01.15", "title": "Велико Търново: Румънски ТИР и бус са катастрофирали в района на Полски Тръмбеш, движението се пренасочва в едната лента"}
{"url": "http://www.focus-news.net/news/2018/01/15/2477264/ministar-neno-dimov-strategiyata-za-plastmasi-shte-nachertae-merki-za-razdelno-sabirane-i-retsiklirane-na-plastmasovi-otpadatsi.html", "text": "Стратегията за пластмаси ще начертае мерки за разделно събиране и рециклиране на пластмасови отпадъци. Това каза министърът на околната среда и водите Нено Димов в интервю за Агенция и Радио „Фокус” по повод изготвената от Европейската комисия стратегия за предотвратяване на отпадъците от пластмаси, която се очаква да бъде обсъждана по време на Българското председателство на Съвета на ЕС. Той допълни, че стратегията ще подпомогне и за ограничаване изхвърлянето на пластмасови отпадъци в околната среда и навлизането на микропластмаси в морската среда. Министър Димов отбеляза, че ще бъде поставен акцент и върху производството и употребата на биоразградими и компостируеми пластмаси. \r\n„Мерките са от изключителна важност за гражданите, защото целят повишаване качеството на живот чрез намаляване на замърсяването в околната среда. Те ще бъдат съпроводени и с конкретни предложения за стимулиране на инвестициите в иновативни решения и проекти“, обясни той. „Стратегията предвижда повишаване на комуникацията и стимулиране на активното участие на гражданите в посока промяна на потребителските навици и по-голяма информираност в потребителския избор, популяризиране на ползите от разделно събиране и рециклиране, от използване на по-малко опаковки, отказване от използване на еднократни торбички и други еднократни пластмасови продукти и осъзнат избор към закупуване вещи и предмети, които са по-трайни и устойчиви във времето“, поясни министърът.\r\nНено Димов уточни, че ще се проведе заседание на Работна група „Околна среда“ в Съвета на ЕС за обсъждане на отделните параметри, залегнали в документа. Той каза още, че се очаква и работата по формулирането и обсъжданията на стратегията. „България, като председател, ще цели постигане на консенсус в позициите на държавите-членки към оптимален баланс между необходимостта от намаляване на екологичния отпечатък на пластмасата, отчитайки икономическия, социален и здравен аспект на прилаганите мерки“, добави министър Димов. \r\nЙоланда ПЕЛОВА", "date": "2018.01.15", "title": "Министър Нено Димов: Стратегията за пластмаси ще начертае мерки за разделно събиране и рециклиране на пластмасови отпадъци"}
{"url": "http://www.focus-news.net/news/2018/01/15/2477265/smolyan-63-godishen-mazh-e-leko-postradal-pri-pozhar-v-baraka.html", "text": "63-годишен мъж от Смолян е леко пострадал при пожар в барака, съобщиха от ОДМВР – Смолян. На 13 януари 2018 г. 14.55 часа при РДПБЗН – Смолян е получен сигнал за пожар без преки материални загуби – едноетажна масивна барака, намираща се в Смолян улица „Димитър Македонски“ 4. Причина за инцидента е небрежност при боравене с открит огън – запалени отпадъци. Екип на ЦСМП - Смолян е оказал медицинска помощ на пострадалия Н. П. на 63 години, който е с леки изгаряния по косата и лявата ръка. Произшествието е ликвидирано от два екипа на РС ПБЗН – Смолян.", "date": "2018.01.15", "title": "Смолян: 63-годишен мъж е леко пострадал при пожар в барака"}
{"url": "http://www.focus-news.net/news/2018/01/15/2477266/temata-balgariya-v-nemskite-medii-avstriya-nablyudava-balgarskoto-predsedatelstvo-na-saveta-na-es-sofiya-stava-mentor-na-stranite-ot-zapadnite-balkani-uskoryavane-na-protsesa-za-prisaedinyavane-kam-evrozonata-agentsiya-fokus.html", "text": "Българите все още не използват европейската единна валута за разплащане в страната си, но правителството иска да промени това в най-скоро време, коментира германското икономическо издание Das Handeslblatt.\r\n„Ще кандидатстваме за членство в ERM II до средата на годината\", обяви финансовият министър на София Власислав Горанов миналата седмица.  \r\nЕвропейският валутен механизъм ERM II е „чакалнята“ за еврото. Към настоящият момент България се намира в етапа на въвеждането на обменно валутния механизъм. Условията за приемане на еврото предвиждат всяка държава да предстои в тази „чакалня“ поне две години. Целта е да се докаже, че може да поддържа стабилна фискална и монетарна политика, и националната валута на съответната страна да поддържа стабилен валутен курс спрямо еврото за продължителен период от време, припомнят от редакцията. \r\nВсички държави от еврозоната трябваше да преминат през тази фаза и рядко се нуждаеха от повече от три години, за да го направят. Това би означавало, че България може да въведе европейската единна валута през 2021 г. Горанов обаче не се ангажира с конкретни срокове. „Ние сме готови да останем в ERM II толкова дълго, колкото е необходимо\", увери министърът.\r\n„Протести на полицейски служители, пенсионети и природозащитници съпътстваха официалното поемане на България на председателството на Съвета на Европейския съюз\", коментира регионалният германски вестник Stuttgarter Nachrichten. \r\n„Полицията поиска повече пари с протест на централните кръстовища в София, а пред парламента възрастните граждани настояха за по-високи пенсии“, пише изданието в статия, посветена на старта на българското председателство на Съвета на ЕС. \r\nВ интервю за германското радио Mitteldeutsche Rudnfunk експертът за Югоизточна Европа Йохана Даймел подчерта, че по време на ротационното председателство на Съвета на Европейския съюз се очаква България да бъде ментор на страните от Западните Балкани.\r\n„Очаква се България - и това също е част от програмата на председателството й - да се погрижи за своите съседи, особено за Западните Балкани. България ще организира ключова среща на върха през май. Става въпрос за потвърждаване на перспективата за региона за членство в ЕС, която съществува от последната голяма среща на високо равнище на ЕС за Западните Балкани, проведена през 2003 г. Другите очаквания се отнасят до укрепването на икономическото сътрудничество в Общността. Но преди всичко регионалното сътрудничество е на преден план“, обясни Даймел.\r\nМалка страна като България обаче не може да предприеме важни инициативи в рамките на шестмесечно председателство на Съвета на ЕС, подчерта експертът. „Би било различно, ако председател е Франция или Германия. И все пак, проектите и програмите за тази половин година  бяха договорени и формулирани след консултации със следващите председателства на Съвета на ЕС. Така беше в навечерието на поемането на председателството от Естония, такъв е сега и случаят с Австрия, която ще поеме Съвета на ЕС през втората половина на 2018 г.“, подчерта Даймел.\r\nПо отношение на плановете на София за засилване на перспективите на страните от Западните Балкани за присъединяване към Общността, Даймел отбеляза, че по-скоро става въпрос за популяризиране на идеята сред останалите държави от ЕС.\r\n„На политическо равнище има интерес към това, но общественото мнение в ЕС е различно. Сърбия, Македония и Албания, като всички страни от Балканите, са неразделна част от Европа. С тази среща на върха за Западните Балкани през май ще бъде отправено важно послание. Просто тя трябва да проникне в нашето централноевропейско и германско съзнание, да разберем колко важно е това пространство за нас. Ето защо Германия започна т.нар. Берлински процес“, припомни експертът.\r\nСъщевременно Даймел предупреди: „Ако има сериозни проблеми в региона на Западните Балкани, това ще има непосредствено въздействие върху нас. Позволете ми да отбележа като пример Македония, където миналата година, по-специално, имаше сериозна вътрешна криза, която можеше да дестабилизира целия Балкански регион и по този начин - останалата част от Европа. С новото правителство в Скопие изглежда, че Македония действително ще се върне на пътя към евроатлантическа интеграция. Това бе определено чрез споразумението за добросъседство между Скопие и София. България има важен принос в това отношение“.\r\nДокато австрийският канцлер бе на посещение в Париж, в София бяха взети решения, които ще бъдат от значение и за бъдещето председателство на Съвета на Европейския съюз, което Виена ще поеме през лятото, коментира ежедневникът Der Standard в австрийската си редакция.\r\nОфициалният старт на българското председателство бе даден в рамките на церемония миналата седмица. София вече е отговорна за съдбата на ЕС през следващите шест месеца, а решенията и действията, които предприеме, ще имат особено значение за Себастиан Курц. Ето защо австрийският канцлер, който миналата седмица бе на посещения във Франция, наблюдаваше внимателно и случващото се в България, където пристигнаха някои от най-високопоставените европейски политици.\r\n„Заедно сме по-силни“. Това е мотото на българското председателство, но всъщност, това е ориентирът на българската нация в продължение на повече от 100 години – поне според премиера Бойко Борисов. Съгласно думите му, българите имат всички основания да са благодарни на партньорите на ЕС за оказаната помощ за възстановяването й. Растежът е почти четири процента, а все повече млади българи се връщат от чужбина. Страната е постигнала огромен напредък, изрази увереност премиерът. Ето защо България ще превърне в централна тема на своето председателство присъединяването на останалата част от Западните Балкани към Общността. За тази цел се планира организирането на среща на високо равнище през май тази година. \r\nТова са точните думи, които Виена би искала да чуе, тъй като за нея темата за интеграцията на Западните Балкани също е приоритет. Много е вероятно голяма част от „големите парчета“ на българското председателство да не бъдат решени до втората половина на годината. Това означава, че те ще бъдат наследени от Австрия.", "date": "2018.01.15", "title": "Темата България в немските медии – Австрия наблюдава българското председателство на Съвета на ЕС, София става ментор на страните от Западните Балкани, ускоряване на процеса за присъединяване към еврозоната (Агенция „Фокус“)"}
{"url": "http://www.focus-news.net/news/2018/01/15/2477267/pazardzhik-dvama-ognebortsi-ot-oblastta-shte-uchastvat-v-natsionalniya-konkurs-za-pozharnikar-na-godinata-2017.html", "text": "Двама пожарникари от област Пазарджик са отличени с „писмена похвала“ от директора за РД ПБЗН в Пазарджик комисар Иван Панайотов и ще участват националната надпревара за излъчване на „Пожарникар на годината 2017”. Това съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. По направление „Държавен противопожарен контрол и превантивна дейност“ е отличен инж. Спас Димитров Маринов, инспектор в група Държавен противопожарен контрол и превантивна дейност в РСПБЗН – Пазарджик, а по направление „Пожарогасене и спасителна дейност“ – мл. инспектор Венцислав Спасов Спасов, пожарникар в Участък ПБЗН – Септември на РСПБЗН – Белово.", "date": "2018.01.15", "title": "Пазарджик: Двама огнеборци от областта ще участват в националния конкурс за „Пожарникар на годината 2017”"}
{"url": "http://www.focus-news.net/news/2018/01/15/2477268/afp-oae-obviniha-katar-v-prihvashtane-na-samolet-ot-grazhdanskata-aviatsiya.html", "text": "В понеделник Обединените арабски емирства (ОАЕ) обвиниха катарски изтребители в „прихващане“ на самолет от гражданската авиация, който е изпълнявал полет към Бахрейн, предава AFP.\r\n„Катарски изтребители прихванаха самолет на ОАЕ по време на рутинен полет към Манама, създавайки открита заплаха за сигурността на гражданското въздухоплаване в явно нарушение на международното право\", се казва в съобщение, публикувано от местни медии. \r\nОбединените арабски емирства са една от четирите арабски държави, които през юни миналата година прекъснаха всички отношения с Катар, обвинявайки Доха във връзки с ислямистки екстремисти и шиитски групировки. Катар отрича обвиненията. Тереза Герова", "date": "2018.01.15", "title": "AFP: ОАЕ обвиниха Катар в „прихващане“ на самолет от гражданската авиация"}
{"url": "http://www.focus-news.net/news/2018/01/15/2477269/d-r-mariya-giritlieva-spetsialist-ung-reditsa-sa-uslozhneniyata-ot-respiratorni-zabolyavaniya-prez-poslednite-dva-mesetsa-v-plovdiv.html", "text": "Редица са усложненията от респираторни и ентеровирусни заболявания през последните два месеца в Пловдив. Това каза за Радио „Фокус” – Пловдив д-р Мария Гиритлиева, УНГ специалист в УМБАЛ „Пловдив“. По думите ѝ широко разпространените „бабешки методи” на лечение все по-често докарват допълнителни страдания  на пациентите. Болките в гърлото, придружени с висока температура, която понякога стига до 40 градуса и не се повлиява от антипиретични медикаменти, са симптомите на част от пациентите в болницата. При тях след един - два дни болките в гърлото се засилват и се достига до затруднено преглъщане дори на течни храни. Тогава се забелязват и гнойните налепи по сливиците. „В този момент се намира някой, който решава да „почисти гърлото“ със сода бикарбонат, или с нишадър и други методи от народната медицина. Без да отричам, че в някои моменти те са от полза за пациентите, бих искала да насоча вниманието на хората, че никак не са малко случаите, при които в резултат на тези „интервенции“ се получават неприятни възпаления на тъканите около сливиците”, каза д-р Гиритлиева. По думите ѝ в резултат от тези интервенции може да се образува гнойник около сливиците, известен в медицината като перитонзиларен абсцес. Лечението на тези последици обикновено се провежда в стационар и пациентите вместо да оздравеят за ден - два, както се очаква, постъпват в болница. Други чести УНГ усложнения  са възпаленията на ушите, обикновено след хрема и кашлица, а може да се развие и инфекция на синусите – синуит и дори синубронхит.\r\nСпециалистите предупреждават, че за лечението на усложненията се препоръчва медицински преглед и проследяване, а относно профилактиката – прием на предписани от лекар антивирусни препарати, поливитамини и хранителни добавки, укрепващи имунната система.\r\nЦветана ТОНЧЕВА", "date": "2018.01.15", "title": "Д-р Мария Гиритлиева, специалист УНГ: Редица са усложненията от респираторни заболявания през последните два месеца в Пловдив"}
{"url": "http://www.focus-news.net/news/2018/01/15/2477270/burgas-oblastta-e-v-predepidemichna-obstanovka-zaradi-grip.html", "text": "Областта е в предепидемична обстановка заради грип. Това каза за Радио „Фокус“ - Бургас д-р Вергиния Цанова, зам.-директор на РЗИ - Бургас. За изминалата седмица са регистрирани 370 случая на заболели от остри респираторни заболявания. За да се обяви грипна епидемия трябва да има 470 заболели при наблюдавани 20 000 души или 186 за 10 000 души. Д-р Цанова припомни, че случаите на грип се наблюдават от ноември. „Има цифри, които говорят, че има предепидемична обстановка, но има достатъчно време, за да достигнем епидемични стойности“, коментира д-р Цанова. Тя каза още, че през тази седмица се очаква броят на болните да се увеличи предвид факта, че миналата година в Бургаско нямаше грипна епидемия и колективният имунитет е намален.\r\nМария РУСЕВА", "date": "2018.01.15", "title": "Бургас: Областта е в предепидемична обстановка заради грип"}
{"url": "http://www.focus-news.net/news/2018/01/15/2477271/haskovo-uchebnite-zanyatiya-v-nu-otets-paisiy-simeonovgrad-sa-preustanoveni-za-dva-dni-poradi-avariya-v-otoplitelnata-instalatsiya.html", "text": "Поради авария в отоплителната инсталация учебните занятия в НУ \"Отец Паисий\" - Симеоновград, са преустановени за два дни - 15 и 16 януари 2018 г., със заповед на кмета на община Симеоновград, Хасковска област. Това съобщиха от пресцентъра на Министерството на образованието и науката.\r\nУчебният процес е преустановен и във всички училища в област Перник от 15 до 17 януари 2018 г. включително, във връзка с обявената грипна епидемия.", "date": "2018.01.15", "title": "Хасково: Учебните занятия в НУ \"Отец Паисий\" - Симеоновград са преустановени за два дни поради авария в отоплителната инсталация"}
{"url": "http://www.focus-news.net/news/2018/01/15/2477272/pazardzhik-povishen-e-broyat-na-patsientite-s-ostri-virusni-infektsii-v-parvo-detsko-otdelenie-na-oblastnata-bolnitsa.html", "text": "Повишен е броят на пациентите в Първо детско отделение на Областната болница в Пазарджик, съобщи за Радио „Фокус” – Пазарджик д-р Елена Василева, завеждащ отделението. По думите ѝ преобладават малките пациенти с остри вирусни инфекции, чиито симптоми са висока температура, кашлица и възпалено гърло. Общо 34 деца са настанени в отделението, като 30 са приети само за последната седмица. Част от тях са развили и усложнения като пневмония и бронхит. До момента няма регистриран случай на грип”, уточни д-р Василева. Тя добави, че антибиотичното лечение е препоръчително само след усложнения и след назначение от специалист. Препоръчително е вирусната инфекция да се атакува с антивирусни препарати и имуностимуланти. В Първо детско отделение работят лекари-специалисти по “Детски болести”, “Инфекциозни болести”, “Клинична алергология” и специалисти по здравни грижи .\r\nАлбена ЖИЛЕКОВА", "date": "2018.01.15", "title": "Пазарджик: Повишен е броят на пациентите с остри вирусни инфекции в Първо детско отделение на Областната болница"}
{"url": "http://www.focus-news.net/news/2018/01/15/2477273/veliko-tarnovo-54-godishen-mazh-otkradnal-blizo-4500-leva-ot-bus-v-grada-e-osaden-na-edna-godina-i-chetiri-mesetsa-zatvor.html", "text": "54-годишен мъж, извършил кражба на пари от бус във Велико Търново, е осъден на една година и четири месеца лишаване от свобода при строг режим. Това съобщиха от пресцентъра на Апелативна прокуратура-Велико Търново.\r\nИван И. е признат за виновен за това, че на 4 април 2016 г. в град Велико Търново, на ул. „Магистрална”, от товарен автомобил „Мерцедес Спринтер“, собственост на дружество от гр. Свиленград, в съучастие като извършител с неустановено по делото лице - помагач, и чрез използване на техническо средство за отключване на ключалки на автомобили, отнел чужди движими вещи – парична сума в размер на 4 452,97 лева, собственост на „Тотим“ ООД - Свиленград, и мъжка чанта с 200 лева и вещи на обща стойност 422,40 лева, собственост на шофьора на буса, с намерение противозаконно да ги присвои, като кражбата е извършена повторно и случаят е немаловажен. Всички откраднати вещи са на обща стойност 4 875,37 лева.\r\nИван И. е осъждан многократно за престъпления от общ характер, част е от активния криминален контингент, известен по линия кражби на вещи от МПС. \r\nОбвиняемият дошъл във Велико Търново с автомобил заедно с негов познат, като проследили товарният автомобил „Мерцедес спринтер“ собственост на търговско дружество, за който имал информация за маршрута по който се движел. Знаел, че пари от заплатените доставки/стоки/ се оставят в буса и че той няма алармена система. Когато товарният автомобил спрял пред склад в града, обвиняемият и съучастникът му също паркирали в близост. Иван И. излязъл от автомобила, а съучастникът наблюдавал, като двамата поддържали постоянна връзка помежду си чрез мобилен телефон. Издебнали удобен момент, докато шофьорът бил до задната част на буса за товарене на стоката и разговарял с работниците от склада. След като съучастникът му дал сигнал, обвиняемият се приближил до шофьорската. Ловко, с техническо средство отворил вратата и взел чантата с парите, след което бързо се оттеглил в междублоковото пространство, където помагачът му го чакал с колата.\r\nПрисъдата подлежи на обжалване пред Окръжен съд –Велико Търново.", "date": "2018.01.15", "title": "Велико Търново: 54-годишен мъж, откраднал близо 4500 лева от бус в града, е осъден на една година и четири месеца затвор"}
{"url": "http://www.focus-news.net/news/2018/01/15/2477274/burgas-knigata-raya-otvad-golyamata-voda-na-mariya-staleva-durga-shte-bade-predstavena-v-kts-morsko-kazino-na-16-yanuari.html", "text": "Книгата „Рая отвъд голямата вода“ на Мария Сталева – Дурга ще бъде представена в КЦ „Морско казино“ на 16 януари. Това съобщиха от пресцентъра на Община Бургас. Събитието ще се проведе на 16 януари в зала „Петя Дубарова“, от 17.30 часа. Събитието се осъществява с подкрепата на Община Бургас и Културен център „Морско Казино“. Входът за всички желаещи е свободен. Според литературните критици Мария Сталева не е учила в престижни университети, нито притежава научни титли, няма и лъскава фасада от известност, с която да привлича почитатели. Тя е просто Мария – една обикновена жена с голямо сърце, готово да те приеме какъвто си, без условия и въпросителни.\r\nНаскоро издаде първата си книга „Рая отвъд голямата вода“. За да провокира читателя отвъд общоприетите представи за истинското щастие, заглавието е подвеждащо двусмислено. Рая е името на главната героиня и едновременно американският рай, за който бленуват емигрантите.\r\nОсновното послание на авторката е Любовта, истинската и безусловната, която откриваме не в другия, а в себе си, когато сме готови да я дадем, без да искаме нищо в замяна. Само тогава тя започва да извира от всеки жест, мисъл и чувство, за да изпълни съществуването ни със съдържание.", "date": "2018.01.15", "title": "Бургас: Книгата „Рая отвъд голямата вода“ на Мария Сталева – Дурга ще бъде представена в КЦ „Морско казино“ на 16 януари"}
{"url": "http://www.focus-news.net/news/2018/01/15/2477275/d-r-veselin-bozhkov-prez-poslednite-10-godini-moya-misiya-be-da-prevarna-krs-ot-zatvorena-administratsiya-v-razpoznavaem-regulator-v-kogoto-balgarskite-grazhdani-imat-doverie.html", "text": "През последните 10 години моя лична мисия бе да превърна КРС от „затворена“ администрация в разпознаваем регулатор, в когото българските граждани имат доверие. Това каза д-р Веселин Божков, председател на Комисията за регулиране на съобщенията в периода 29 януари 2007 г. – 15 януари 2017 г., в интервю за Агенция „Фокус“ за това каква е равносметката му от двата мандата начело на Комисията. По думите му последните години са били особено интересни, що се отнася до телекомуникациите. \"За мен е вълнуващо, че съм част от тях. Като регулатор в областта на съобщенията, КРС беше в центъра на тези събития. За да си в крак с времето обаче, както и да предвидиш бъдещето, трябва много работа. В тази връзка, равносметката за дейността ни за последните десет години е с положителен знак. Категорично\", заяви той.\r\n\"Днес доста често към нас се обръщат потребители по повод проблеми, които не са в нашата компетенция. Това за мен е комплимент\", добави д-р Божков. \r\nТой отбеляза, че КРС е постигнала целите си като регулатор, спазвайки основните си принципи - предвидимост, прозрачност, публичност. „Считам, че създадохме добра конкурентна среда - привлекателна за инвестиции и в същото време не забравихме Негово величество – Потребителя. Намалихме цените за терминиране в мобилни и фиксирани мрежи многократно, успешно въведохме преносимостта на номерата, осигурихме ефективното и безпроблемно прилагане на Регламента за роуминг услуги. Българските граждани вече реално са част от европейския единен цифров пазар и се възползват от неговите предимства и това най-важното“, каза още Веселин Божков.", "date": "2018.01.15", "title": "Д-р Веселин Божков: През последните 10 години моя мисия бе да превърна КРС от „затворена“ администрация в разпознаваем регулатор, в когото българските граждани имат доверие"}
{"url": "http://www.focus-news.net/news/2018/01/15/2477276/premierat-boyko-borisov-se-sreshtna-sas-zamestnik-pomoshtnik-darzhavniya-sekretar-na-sasht-hoyt-yi.html", "text": "Премиерът Бойко Борисов се срещна със заместник помощник държавния секретар на САЩ Хойт Йи, който е на работно посещение в България. Това съобщиха от правителствената информационна служба.\r\nБългарският министър-председател представи приоритетите на Българското председателство на Съвета на ЕС. Двамата обсъдиха и двустранното сътрудничество в различните области от взаимен интерес. Хойт Йи приветства, че темата за Западните Балкани намира място в дневния ред на председателството. Той поздрави Бойко Борисов за подписването на Договора за приятелство, добросъседство и сътрудничество между България и Република Македония, като подчерта, че стабилността и развитието на Балканите са изключително важни не само за региона, но и за цяла Европа. Заместник помощник държавният секретар на САЩ пожела успех на първото Българско председателство на Съвета на ЕС.", "date": "2018.01.15", "title": "Премиерът Бойко Борисов се срещна със заместник помощник държавния секретар на САЩ Хойт Йи"}
{"url": "http://www.focus-news.net/news/2018/01/15/2477277/veliko-tarnovo-ungarets-e-tazgodishniyat-laureat-v-konkursa-za-kas-humoristichen-razkaz-posveten-na-aleko-konstantinov.html", "text": "Унгарският писател Янош Лацкхфи е тазгодишният лауреат в конкурса за къс хумористичен разказ, посветен на Алеко Константинов. Това съобщи за Радио „Фокус“ – Велико Търново Таня Ликова, главен експерт Отдел „Култура и културно наследство“ в Община Свищов. Резултатите от международното състезание бяха обявени в рамките на Алековите дни, които се проведоха от 8 до 12 януари. Наградят разказ е озаглавен „Алкохол за напреднали“. „Янош Лацкхфи е роден през 1971 година в Будапеща, завършва университет в същия град и защитава докторантура по френска литература. Автор е на много стихосбирки, един роман, новели, сборници, разкази и есета. Превежда от френски език. Носител е на много награди. Има две книги преведи на български“, каза още Таня Ликова. През настоящата година в конкурса са участвали общо 62-ма писатели от 15 страни. Те са били от България, Русия, Канада, Унгария, Франция, Италия, Германия, Сърбия, Великобритания, Хърватия, САЩ, Испания, Словения, Македония, Босна и Херцеговина.\r\nКонкурсът се организира от Община Свищов, Международна фондация „Алеко Константиниов“ и в-к „Стършел“.\r\nЛуиза ТРАНЧЕВА", "date": "2018.01.15", "title": "Велико Търново: Унгарец е тазгодишният лауреат в конкурса за къс хумористичен разказ, посветен на Алеко Константинов"}
{"url": "http://www.focus-news.net/news/2018/01/15/2477278/sport-harvatiya-pobedi-islandiya-s-2922-v-mach-ot-vtoriya-krag-na-evropeyskoto-parvenstvo-po-handbal.html", "text": "Хърватия победи Исландия с 29:22 в най-интересния мач от втория кръг на Европейското първенство по хандбал, което се провежда в Загреб, предава електронното издание Jutarnji List, акцентирайки върху заглавията в исландската преса, които единодушно твърдят, че \"Хърватия се е оказала много-по-силна, отколкото се е очаквало\", и \"че така се играе за националният отбор на Хърватия.\"\r\nВ предишния кръг хърватите победиха силния отбор на Сърбия с 32:22.\r\nТази вечер с интерес се очаква срещата Македония - Черна Гора, която трябва да започне от 20,30 ч. местно време (21,30 ч. българско време).", "date": "2018.01.15", "title": "Спорт: Хърватия победи Исландия с 29:22 в мач от втория кръг на Европейското първенство по хандбал"}
{"url": "http://www.focus-news.net/news/2018/01/15/2477279/prezidentat-rumen-radev-s-filip-vuyanovich-ne-sme-dovolni-ot-nivoto-na-dvustranniya-ni-stokoobmen-toy-mozhe-da-bade-mnogo-po-golyam.html", "text": "С Филип Вуянович не сме доволни от нивото на двустранния ни стокообмен, той може да бъде много по-голям. Това каза на пресконференция президентът Румен Радев след срещата си с държавния глава на Черна гора Филип Вуянович, предаде репортер на Агенция „Фокус“. „За мен е удоволствие да бъда домакин на първи държавен глава от Западните Балкани. Тази визита е дълбоко символична. Показва много неща – че България оценява високо усилията, които Черна гора полага за своята евроинтеграция. Приветстваме Черна гора за успехите, които бележи по пътя за своята европейска интеграция. Представлява добрия пример на Западните Балкани как една държава предприема дълбоки и сериозни реформи, как постига добро бъдеще и за себе си, и за своите съседи“, заяви Радев. По думите му основният приоритет на Председателството на Съвета на ЕС е перспективата за интеграция на Западните Балкани. „Обединяваме се около позицията, че просперитет може да има само когато има сигурност и стабилност в нашия регион. Обсъдихме и много въпроси, касаещи нашите двустранни отношения. Много важно за тези отношения е да имаме активен диалог на най-високо политическо ниво. Показваме с вашата визита и много важна особеност на цялата организация на нашето председателство и приоритетната тема за Западните Балкани. Много важна е комуникацията, която върви“, допълни Радев. Според него още по-важно е, че темата за Западните Балкани води до повишаване на комуникацията между държавите от региона. „И двамата не сме доволни от нивото на двустранния стокообмен. Той може да бъде по-голям. Ще работим за свързаността на региона. Важно е за нас нашите граждани да могат да пътуват по-добре, по-често и по-свободно. Оттук ще се засилят и в контакти, касаещи инвестиции, бизнес, образование, култура“, каза още Румен Радев. \r\nЛюба АЛЕКСИЕВА", "date": "2018.01.15", "title": "Президентът Румен Радев: С Филип Вуянович не сме доволни от нивото на двустранния ни стокообмен, той може да бъде много по-голям"}
{"url": "http://www.focus-news.net/news/2018/01/15/2477280/ministar-neno-dimov-mosv-nasarchava-vsichki-v-provezhdaneto-na-razlichni-initsiativi-za-namalyavane-na-plastmasovite-otpadatsi.html", "text": "МОСВ насърчава всички в провеждането на различни инициативи за намаляване на пластмасовите отпадъци. „Министерството е предприело действия в срещите и събитията, които ще се проведат по наша инициатива и егида - това са 125 срещи в Брюксел, София и други страни, да бъдат проведени под мотото „без пластмасови продукти“. Така ще дадем добър пример“, обясни той. Министърът каза още, че до голяма степен са се опитали да минимализират и наличието на пластмаса по време на цялото председателство в България. „Вече имаме разговори с новото ръководство на Националния дворец на културата след края на председателството, когато започнат техните процедури по обслужване на заведенията в сградата, също да се опитаме да ги направим свободна от пластмаса зона. Ние помогнахме на НДК да се сдобие с голям брой кошчета за разделно събиране, което е предпоставка за последващо рециклиране“, добави министър Димов. Той даде пример, че сградата на НДК, където се провеждат срещите на Председателството, със съдействието на МОСВ и оползотворяващите фирми, са осигурени контейнери за разделно събиране на отпадъци. \r\nЙоланда ПЕЛОВА", "date": "2018.01.15", "title": "Министър Нено Димов: МОСВ насърчава всички в провеждането на различни инициативи за намаляване на пластмасовите отпадъци"}
{"url": "http://www.focus-news.net/news/2018/01/15/2477281/pazardzhik-snyag-vali-v-grada-patnite-nastilki-sa-mokri-i-na-mesta-zasnezheni.html", "text": "Сняг вали в Пазарджик, пътните настилки са мокри, на места заснежени, предаде репортер на Радио „Фокус“ – Пазарджик. В централната част на града се образуват колони от автомобили  по кръстовищата. Натоварен е трафикът по главния булевардите „България“ и „Цар Освободител“, по моста на река Марица, по околовръстното шосе в посока Пловдив и на изхода на града в посока автомагистрала „Тракия“.\r\nВаня НИКОЛОВА", "date": "2018.01.15", "title": "Пазарджик: Сняг вали в града, пътните настилки са мокри и на места заснежени"}
{"url": "http://www.focus-news.net/news/2018/01/15/2477282/sofiyska-gradska-prokuratura-povdigna-obvinenie-sreshtu-bivsh-magistrat-i-advokat-za-opit-za-ukrivatelstvo.html", "text": "Софийска градска прокуратура (СГП) привлече към наказателна отговорност бившия председател на Районен съд - Раднево Евелин Драганов и адвокат Филип Горов от Адвокатска колегия в Стара Загора, за опит за лично укривателство, извършено в съучастие и в условията на продължавано престъпление - престъпление по чл. 294 ал.1 вр. чл.26 ал.1 вр чл. 20 ал.1 от НК. Това съобщиха от пресцентъра на Прокуратурата на Република България.\r\nНаказателната отговорност на двамата е ангажирана, тъй като са събрани доказателства, че в периода 27 януари 2017 г. – 31 май 2017 г. двамата заедно и по отделно са направили опит да спомогнат на лице, извършило престъпление – подсъдимата Люба Петрова, да бъде осуетено спрямо нея наказателно преследване, без да се споразумели предварително с нея. \r\nСпрямо Петрова се води наказателно производство за документни и длъжностни престъпления, което се намира в съдебна фаза. \r\nДействията им се изразявали в провеждането на срещи и разговори с двама от основните свидетели по делото, водено срещу Люба Петрова, в хода на които ги убеждавали да оттеглят показанията си срещу нея. \r\nДействията на обвиняемите останали на фазата на опита, тъй като двамата свидетели отказали да променят показанията си. \r\nКъм периода на извършване на настоящето деяние Евелин Драганов не заемал вече длъжността председател на Районен съд гр. Раднево. \r\nПо отношение на Драганов и на Горов е взета мярка за неотклонение „подписка“.", "date": "2018.01.15", "title": "Софийска градска прокуратура повдигна обвинение срещу бивш магистрат и адвокат за опит за укривателство"}
{"url": "http://www.focus-news.net/news/2018/01/15/2477283/chernogorskiyat-prezident-filip-vuyanovich-radva-me-che-balgariya-uspya-da-izdeystva-v-komunikatsiyata-si-s-bryuksel-yasni-tseli-na-svoeto-predsedatelstvo.html", "text": "Радва ме, че България успя да издейства в комуникацията си с Брюксел ясни цели на това председателство. Това каза на пресконференция президентът на Черна гора Филип Вуянович след срещата си с българския държавен глава Румен Радев, предаде репортер на Агенция „Фокус“. „Близките ни отношения могат да са пример за региона. Тези взаимоотношения трябва да се пренесат и в икономическата сфера. Това са първите работни дни на България като председател на Съвета на ЕС. За Черна гора, а вярвам и за останалите държави от Западните Балкани, е възможно максимално да интензивират действията си по отношение на интеграцията. Радва ме това, че България успя да издейства в комуникацията си с Брюксел ясни цели на това председателство и много ясни стъпки“, заяви Вуянович. По думите му целта на председателството е да се укрепи, ускори и да се направи видима европейската интеграция и нейния успешен край. Според него Брекзит няма да забави календара на присъединяване на държавите от Западните Балкани към ЕС. Той уточни, че ще продължи бюджетната подкрепа за Западните Балкани. \r\nЛюба АЛЕКСИЕВА", "date": "2018.01.15", "title": "Черногорският президент Филип Вуянович: Радва ме, че България успя да издейства в комуникацията си с Брюксел ясни цели на своето председателство"}
{"url": "http://www.focus-news.net/news/2018/01/15/2477284/blagoevgrad-200-tona-sol-100-tona-luga-i-okolo-70-kubicheski-metra-pyasak-sa-osigureni-v-obshtinata-za-posreshtane-na-snegovalezhi-prez-zimata.html", "text": "200 тона сол, 100 тона луга и около 70 кубически метра пясък са осигурени в община Благоевград за посрещане на снеговалежи през зимата. Това каза за Радио „Фокус“ – Пирин Васил Бачев, управител на общинската фирма „Биострой“. Той добави, че са осигурени 8 машини, които са с монтирани снегорини дъски, а също така има и техника, която е специализирана за разхвърлянето на луга и сол. „Тези количества са съобразени с едни нормални снеговалежи. При нужда имаме сключен договор с оперативна фирма и при наша заявка ще ни осигурят допълнителни материали. Освен това на база оперативният договор можем да полазваме и допълнителни външни машини“, каза още Бачев. Той добави, че за зимното почистване градът е разделен на пет района и във всеки има определен брой машини. По думите му машините са окомплектовани по две, които да хвърлят сол или луга, в зависимост от температурата. „С приоритет при почистването са главните артерии на града и подходите към болниците и пожарната. Тези участъци са с предимство, тъй като при инцидент, първо трябва те да са почистени“, заяви Бачев. Приоритет са и стръмните участъци на „Баларбаши“ и квартал „Освобождение”, защото ако там техниката не влезе да почисти навреме, след това става невъзможно преминаването на машини, макар че са високо проходими.\r\nЛивия НИНОВА", "date": "2018.01.15", "title": "Благоевград: 200 тона сол, 100 тона луга и около 70 кубически метра пясък са осигурени в общината за посрещане на снеговалежи през зимата"}
{"url": "http://www.focus-news.net/news/2018/01/15/2477285/kyustendil-lekari-i-meditsinski-sestri-ot-obshtinskata-bolnitsa-v-dupnitsa-provezhdat-ednochasov-protest.html", "text": "Лекари и медицински сестри от общинската болница в Дупница провеждат едночасов протест. Това съобщиха за Радио „Фокус” – Кюстендил от МБАЛ  „Св. Иван Рилски“  ЕООД – Дупница. Ефективният протест на персонала на лечебното заведение ще продължи до 13.00 часа. По този начин лекарите и медицинските сестри се включват в националния протест организиран от Сдружението на общинските болници в България. Протестът на здравните работници е срещу унищожаването на общинското здравеопазване. Протестът е подкрепен и от страна на Районната колегия на Български лекарски съюз – Кюстендил.\r\nВенцеслав ИЛЧЕВ", "date": "2018.01.15", "title": "Кюстендил: Лекари и медицински сестри от общинската болница в Дупница провеждат едночасов протест"}
{"url": "http://www.focus-news.net/news/2018/01/15/2477286/tass-broyat-na-postradalite-pri-napadenie-v-uchilishte-v-rusiya-dostigna-do-15-dushi.html", "text": "Броят на пострадалите при нападението, което бе извършено в понеделник в училище в руския град Перм, достигна до 15 души, предава TACC, като се позовава на съобщение от пресслужбата на местната администрация.\r\n„По данни на регионалното здравно министерство, към настоящия момент пострадалите са 15, от тях 12 са хоспитализирани“, се казва в разпространения текст. \r\nУточнява се, че трима от ранените с хладно оръжие – преподавателка и ученички на 15-16 г., са подложени на операции. Състоянието на учителката е тежко, тъй като е загубила голямо количество кръв, поясниха медиците. \r\nСъщевременно от Москва към Перм са изпратени следователи, които ще съдействат на местните органи в разследването на случая. \r\nНападението бе извършено в сутрешните часове, когато са протичали учебните занятия. Двама маскирани са нахлули в сградата, въоръжени с хладно оръжие. Медии съобщиха, че те са били задържани. Мотивите за деянието все още не са уточнени. Тереза Герова", "date": "2018.01.15", "title": "ТАСС: Броят на пострадалите при нападение в училище в Русия достигна до 15 души"}
{"url": "http://www.focus-news.net/news/2018/01/15/2477287/mon-utvardeni-sa-uchebnite-programi-za-h-klas-v-koyto-priklyuchva-obuchenieto-v-oblastta-na-prirodnite-i-obshtestvenite-nauki-izkustvata-tehnologiite-i-predpriemachestvoto.html", "text": "Утвърдени са учебните програми за Х клас, в който приключва обучението по редица основни предмети в областта на природните и обществените науки, изкуствата, технологиите и предприемачеството. Това съобщиха от пресцентъра на Министерството на образованието и науката (МОН). В програмите е поставен акцент върху националната история, география и литература.\r\nПовече от година и половина проектите на тези програми бяха във фокуса на общественото внимание. По време на обсъждането бяха проведени множество срещи и консултации с учители, с представители на висши училища и на БАН по предметите, към които има обществена чувствителност – български език и литература, история и цивилизации и философия.\r\nУчебната програма по български език и литература в Х клас допълва и разширява изученото в предходните класове. В компонента по български език основен акцент са темите, насочени към познаването и прилагането на книжовните езикови норми, а по литература са заложени за изучаване творби само от български автори. Сред тях са Иван Вазов, Пенчо Славейков, Пейо Яворов, Димчо Дебелянов, Елин Пелин, Йордан Йовков, Гео Милев, Никола Вапцаров, Николай Хайтов и др. Включени са емблематични текстове от българската литература от периодите след Освобождението до Първата световна война, между двете световни войни и след Втората световна война. В резултат на общественото обсъждане бе добавена творбата „Cis moll“ на Пенчо Славейков, за изучаване бяха конкретизирани две глави – 1 и 16 от І част на романа „Тютюн“ от Димитър Димов. Програмата дава възможност на учителите, според интересите на учениците, да подбират и други тематично близки текстове, освен посочените.\r\nУчебната програма по история и цивилизации предлага цялостен курс по национална история – от древността до наши дни. В хода на общественото обсъждане бяха предложени и приети някои редакции, които не променят цялостната концепция на проекта. Отпаднали са отделни понятия, които са обект на изучаване през други предмети (напр. неправителствени организации, мажоритарна и пропорционална избирателна система и др.). В същото време са въведени нови понятия (напр. базилика, ротонда, експроприация, приватизация,  терор, атентат, безпартиен режим, комунизъм, репресивен апарат, глобализация и др.), които подпомагат разбирането на процесите. Проследено е взаимодействието между различните цивилизации по нашите земи в отделните периоди от историята ни, засилен е патриотичният акцент и е отделено внимание на събития от най-новата ни история, като в програмата са намерили място само факти, без да се допуска оценъчна интерпретация.", "date": "2018.01.15", "title": "МОН: Утвърдени са учебните програми за Х клас, в който приключва обучението в областта на природните и обществените науки, изкуствата, технологиите и предприемачеството"}
{"url": "http://www.focus-news.net/news/2018/01/15/2477288/kyustendil-normalno-se-osashtestvyava-propuskaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява пропускането на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на граничния българо-македонски пункт. Към този час на деня няма натоварване, преминаването и обработката на документи и на тежкотоварните моторни превозни средства става без забавяне. По данни на Областно пътно управление – Кюстендил в района на граничния пункт продължава да вали сняг. Извършва се периодична обработка и почистване.\r\nВенцеслав ИЛЧЕВ", "date": "2018.01.15", "title": "Кюстендил: Нормално се осъществява пропускането на моторни превозни средства през ГКПП „Гюешево”"}
{"url": "http://www.focus-news.net/news/2018/01/15/2477289/cnn-plovdiv-e-skritoto-sakrovishte-na-balgariya.html", "text": "Пловдив остава непознат за повечето пътешественици, но той започва да се появява все по-често на балканските маршрути на туристите - и с основание, коментира американският телевизионен канал CNN в статия, в която изтъква 10 причини за посещение на втория по големина град в България, избран за Европейска столица на културата за 2019 г. \r\nРазположен между две големи планински вериги и на ключов път, свързващ от векове Западна Европа и Мала Азия, в Пловдив своя отпечатък са оставили траки, византийци, гърци и османци. Тяхното наследство е осезаемо не само в архитектурата, но и в културния живот на града.\r\nТелевизията отбелязва, че със своята шестхилядна история, Пловдив е един от най-старите градове в Европа. Въпреки че е трудно богатството му да бъде обобщено в няколко изречения, CNN посочва като най-важни културни паметници Античния театър, построен от римския император Марк Улпий Траян, и 600-годишната Джумая джамия, която все още е отворена за мюсюлманите в града. Старият град на Пловдив, с криволичещите си калдъръмени улички и елегантни къщи от епохата на Възраждането, е идеален за приятна вечерна разходка, се казва още в статията, в която се изброяват редица други паметници, които гостите на града не бива да пропускат при посещение в Пловдив,  предава Радио \"Фокус\" в рубриката \"Балкански туристически часовник\".\r\nТелевизионният канал подчертава, че българите с основание се гордеем с винопроизводството си. Бутилка местен мавруд е перфектното допълнение към вкусните ястия от традиционната българска кухня, в която може да бъде открито турско, гръцко и славянско влияние. CNN препоръчва на бъдещите туристи в Пловдив да не пропускат да опитат комбинацията от баница и боза, на пръв поглед странна напитка от ечемичен малц. Подробно обяснение е дадено също за таратора и - разбира се, за Шопската салата. Веднага след това в статията се подчертава, че българите са известни със своето гостоприемство, което не пропускат да демонстрират на чуждестранните си приятели, като ги зарадват с домашна баница или ракия от селото на баба и дядо си. \r\nТекстът продължава с изтъкване на забележителностите, които туристите може да посетят в непосредствена близост до Пловдив. CNN препоръчва разходка до Асеновата крепост и Родопите, които предлагат безкрайни възможности за отдих, колоездене и катерене - при това само на 15 минути път с кола.\r\nСпециално внимание е отделено на квартал \"Капана\" - някогашен център на местните занаятчии. Телевизията подчертава, че през последните години българското правителство е насърчило собствениците да ремонтират сградите в квартала, което само по себе си е допринесло за превръщането на \"Капана\" в истинското сърце на града, където се събират множество музиканти, художници, литератори и любители на нощния живот. За търсещите спокойствие Пловдив също има какво да предложи - разходка по някое от общо седемте тепета на града, откъдето се открива чудесна гледка към безкрайния залез. Тереза Герова", "date": "2018.01.15", "title": "CNN: Пловдив e скритото съкровище на България"}
{"url": "http://www.focus-news.net/news/2018/01/15/2477290/sadat-otlozhi-zasedanieto-po-deloto-sreshtu-bivshite-ministri-simeon-dyankov-i-traycho-traykov-i-biznesmena-ivo-prokopiev-za-8-mart.html", "text": "Съдът отложи заседанието по делото срещу бившите министри Симеон Дянков и Трайчо Трайков, бизнесмена Иво Прокопиев, и още трима души за 8 март, предаде БНР. Те са подсъдими за продажбата през 2011 година на държавния дял в електроразпределителното дружество EVN. Причината е, че двама от подсъдимите не бяха успели да организират защитата си, а адвокатът на Прокопиев се оказа на отдавна планирано пътуване в чужбина. За да бъде гарантирано разглеждането на делото в разумни срокове и заради големия брой подсъдими и адвокати, от прокуратурата настояха да бъдат назначени резервни защитници, но съдът отхвърли искането. \r\nДелото ще се гледа в Специализирания наказателен съд, който от началото на ноември миналата година е компетентен по т. нар. \"корупционни дела\".", "date": "2018.01.15", "title": "Съдът отложи заседанието по делото срещу бившите министри Симеон Дянков и Трайчо Трайков, и бизнесмена Иво Прокопиев за 8 март"}
{"url": "http://www.focus-news.net/news/2018/01/15/2477291/haskovo-opit-za-kontrabanda-na-medikamenti-za-nad-16-000-leva-predotvratiha-mitnicheski-i-granichni-sluzhiteli-na-gkpp-kapitan-andreevo.html", "text": "Опит за пренасяне на контрабандни медикаменти предотвратиха митнически и гранични служители на ГКПП \"Капитан Андреево\". Това съобщиха от пресцентъра на Агенция \"Митници\".\r\nНа 10 януари 018 г. на входящо трасе на Митнически пункт \"Капитан Андреево\" пристига лек автомобил марка „BMW\" с регистрация Република Косово, в който пътували от Турция през България двама косовски граждани. Пред митническите служители,  шофьорът на автомобила е декларирал, че пренася 47 чифта мъжки спортни обувки, които са задържани за поставяне под митнически режим, след което митническите служители извършват физическа проверка на автомобила и багажа на пътниците.  При проверката на различни места между личния багаж, са открити 441 опаковки лекарствени продукти, предназначени за лечение на тежки форми на акне, шизофрения, репродуктивни проблеми, при химиотерапия и др. В една от чантите са открити и фактури за закупените лекарства на обща стойност 38 817 турски лири, с левова равностойност от 16 730 лева. Установено е, че медикаментите са собственост на шофьора, срещу който е съставен акт за нарушение на Закона за митниците. Контрабандните медикаменти са задържани, както и автомобилът, с който е извършено нарушението.", "date": "2018.01.15", "title": "Хасково: Опит за контрабанда на медикаменти за над 16 000 лева предотвратиха митнически и гранични служители на ГКПП \"Капитан Андреево\""}
{"url": "http://www.focus-news.net/news/2018/01/15/2477292/sport-viktoriya-tomova-otpadna-sled-zaguba-ot-nikol-gibs-na-starta-v-melbarn.html", "text": "Първата ни ракета при жените Виктория Томова влезе в основната схема на Откритото първенство на Австралия като „щастлива губеща“, но отпадна още в първия кръг след поражение с 1:6, 1:6 от Никол Гибс, № 113 в световната ранглиста.\r\nМачът продължи само 49 минути, в които българката не успя да се конкурира със съперничката . Във втория кръг Гибс ще играе срещу 30-ата поставена Кики Бертенс.\r\nТова бе дебют за нея в основната схема на турнир от Големия шлем. Така единственият български представител в Мелбърн остава Григор Димитров.", "date": "2018.01.15", "title": "Спорт: Виктория Томова отпадна след загуба от Никол Гибс на старта в Мелбърн"}
{"url": "http://www.focus-news.net/news/2018/01/15/2477293/vratsa-nad-600-ekzemplyara-na-zimuvashti-prilepi-sa-ustanoveni-v-peshterite-kalna-matnitsa-i-ledenika.html", "text": "Над 600 екземпляра  на зимуващи прилепи са установени в пещерите Кална Мътница и Леденика. Това каза за Радио „Фокус“ – Видин Оля Генова, старши експерт в Природен парк „Врчански Балкан“. Тя посочи, че през месец януари експерти от Дирекцията  на Природен парк „Врачански Балкан“ са провели  ежегоден мониторинг на зимуващите прилепи. Посетени са пещерите Кална Мътница и Леденика. „В пещера Кална Мътница бяха установени малки колонии от три вида прилепи – малък и голям подковонос и пещерен дългокрил. В пещера Леденика бяха наблюдавани единични екземпляри от голям и остроух нощник, голям и малък подковонос. За разлика от предишни години тази зима, вероятно поради по-топлото време, прилепите са концентрирани предимно във входните зали на пещерата“, каза Оля Генова. Тя добави, че ново за територията на парка се оказва наличието на зимуваща колония от големи и остроухи нощници в друга изследвана този месец пещера. „Това са два от нашите най-едрите видове прилепи. Те обитават целогодишно предимно подземни убежища като пещери и минни галерии. Извършват кратки миграции. Наблюдавани са летни колонии, но в страната са открити малко зимни убежища на големи нощници с повече от 200 прилепа“, обясни Оля Генова. На базата на Националния мониторинг на пещеролюбивите видове прилепи от предишни години може да се смята, че това е най-голямото струпване на зимуващи големи нощници не само на територията на Врачански Балкан, но и в цяла Северна България. Наличието на повече от 600 екземпляра определя пещерата като значимо зимно убежище.\r\nАнна ЛОЗАНОВА", "date": "2018.01.15", "title": "Враца: Над 600 екземпляра на зимуващи прилепи са установени в пещерите Кална Мътница и Леденика"}
{"url": "http://www.focus-news.net/news/2018/01/15/2477294/prezidentat-rumen-radev-balgariya-i-cherna-gora-rabotyat-intenzivno-za-proekta-za-mezhdunaroden-institut-za-ustoychivi-tehnologii-s-nauchen-tsentar.html", "text": "България и Черна гора работят интензивно за проекта за Международен институт за устойчиви технологии с научен център. Това каза на пресконференция президентът Румен Радев след срещата си с държавния глава на Черна гора Филип Вуянович, предаде репортер на Агенция „Фокус“. „За мен е удоволствие да бъда домакин на първия държавен глава от Западните Балкани, който посещава България, след като поехме председателството на Съвета на ЕС. Тази визита показва, че България има наистина определен подход, базиран на индивидуалните посещения на всяка страна. Благодаря г-н президент, за Вашето гостоприемство по време на визитата ми през юли месец във Вашата прекрасна страна. Това е втората ни среща за един много кратък период. Тези отношения на високо политическо ниво са предпоставка за задълбочаване на нашето двустранно сътрудничество във всички области от взаимен интерес. Показваме с Вашата визита и много важна особеност на цялата организация на нашето председателство на Съвета на ЕС и приоритетната тема за Западните Балкани“, заяви Радев. По думите му на първо място е много важна комуникацията, която върви между двете страни и европейските институции, но още по-важно е, че тази тема води до задълбочаване и повишаване на активността на комуникацията между държавите от Западните Балкани. „И двамата с г-н Вуянович не сме доволни от нивото на туристическия обмен. Той може да бъде много по-голям. Затова ще работим за по-голямата свързаност на региона – транспортна, енергийна, дигитална. Повдигнахме и важни теми за важни проекти, които ни предстоят. И двете държави работим интензивно за реализация на проекта за Международен институт за устойчиви технологии с научен център. Смятам, че с нашите обединени усилия ще можем да привлечем и вниманието на европейските институции. Искам да ви уверя г-н президент, че по време на нашето председателство този проект ще бъде представен като част от приоритетната тема за Западните Балкани“, допълни президентът. Според него е много важно да има свързаност и по отношение на наука и образование, за да може хората да комуникират по-добре и да развиват общи проекти. \r\nЛюба АЛЕКСИЕВА", "date": "2018.01.15", "title": "Президентът Румен Радев: България и Черна гора работят интензивно за проекта за Международен институт за устойчиви технологии с научен център"}
{"url": "http://www.focus-news.net/news/2018/01/15/2477295/dobrich-obshtinata-predstavi-deynostite-po-proekt-za-energiyno-obnovyavane-na-mnogofamilni-zhilishtni-sgradi-v-grada.html", "text": "Община град Добрич представи дейностите по проект „Енергийно обновяване на многофамилни жилищни сгради в град Добрич“. По този повод в Бизнес залата на общинската администрация бе дадена встъпителна пресконференция, предаде кореспондентът на Радио „Фокус” – Варна. Проектът е част от Инвестиционната програма на Община град Добрич и се осъществява с финансовата подкрепа на Оперативна програма „Региони в растеж“, съфинансирана от Европейския съюз чрез Европейския фонд за регионално развитие. В рамките на събитието бяха представени параметрите на договора за безвъзмездна финансова помощ - целите, дейностите и очакваните резултати за общността. \r\nРъководителят на проекта Станка Василева съобщи, че договорът за проекта е подписан на 4 януари миналата година и е със срок на реализация 24 месеца. По думите на кмета на Добрич Йордан Йорданов, обаче, се очаква дейностите да приключат още през пролетта и сградите да са готови и да бъдат в един приветлив вид. Многофамилни жилищни сгради на 9 адреса са обхванати в този проект. Арх. Боян Коларов, зам.-кмет с ресор „Устройство на територията“, уточни, че 154 домакинства ще преминат в по-горен клас на енергийно потребление, като най-висок е клас А, но в Добрич няма такива сгради за момента. \r\nОт деветте многофамилни жилищни сгради по проекта 7 са с клас В и 2 – с клас С, който е задължителният при прилагане на мерки за енергийна ефективност. \r\nЖулиета НИКОЛОВА", "date": "2018.01.15", "title": "Добрич: Общината представи дейностите по проект за енергийно обновяване на многофамилни жилищни сгради в града"}
{"url": "http://www.focus-news.net/news/2018/01/15/2477296/makfaks-makedoniya-balgarskiyat-poslanik-v-skopie-uveri-v-podkrepata-na-stranata-si-za-makedonskoto-chlenstvo-v-es.html", "text": "България подкрепя правителството на Република Македония и всички институции, гражданското общество и опозицията да постигнат своята цел - получаване на покана за членство в Европейския съюз. Това заяви българският посланик в Македония Иван Великов Петков, който представи програмата и приоритетите за работа на Българското председателство на Съвета на ЕС пред депутатите пред Събранието в Скопие, предава македонската информационна агенция „Макфакс“.\r\nПосланикът добави, че Република Македония има подкрепа за осъществяването на неотложни приоритети за реформата и решаването на други въпроси в съответствие с международните споразумения, и подчерта, че парламентарният диалог с опозицията е важен. Дипломатическият ни представител в Скопие изрази задоволство от факта, че в понеделник се очаква договорът за добросъседство между двете държави да бъде ратифициран от македонския парламент.  Тереза Герова", "date": "2018.01.15", "title": "„Макфакс“ (Македония): Българският посланик в Скопие увери в подкрепата на страната си за македонското членство в ЕС"}
{"url": "http://www.focus-news.net/news/2018/01/15/2477297/sofiya-prodalzhavat-obrabotki-sas-smesi-sreshtu-zaledyavane-na-ulichnite-platna.html", "text": "Продължават обработки със смеси срещу заледяване на уличните платна в София. Това съобщиха от пресцентъра на Столична община. В момента фирмите, ангажирани с почистването на града, работят по улици, по които се движи градския транспорт, основни улици в квартали, както и частично вътрешно-квартални улици. \r\nВ готовност са 149 снегопочистващи машини, разпръскване на смеси извършват 34 машини. \r\nГрадският транспорт се движи по обичайните си маршрути при зимни условия.", "date": "2018.01.15", "title": "София: Продължават обработки със смеси срещу заледяване на уличните платна"}
{"url": "http://www.focus-news.net/news/2018/01/15/2477298/d-r-veselin-bozhkov-krs-napravi-mnogo-za-namalyavane-na-tsenite-na-mobilnite-uslugi.html", "text": "Комисията за регулиране на съобщенията (КРС) направи много за намаляване на цените на мобилните услуги. Това каза д-р Веселин Божков, председател на Комисията за регулиране на съобщенията в периода 29 януари 2007 г. – 15 януари 2017 г., в интервю за Агенция „Фокус“ за това каква е равносметката му от двата мандата начело на Комисията. „В резултат на наложените от нас задължения, цените на едро във фиксирани и мобилни мрежи бяха понижени многократно. Като пример ще дам цените за терминиране в мобилни мрежи силен трафик -  за 10 години те намаляха с над 27 пъти. Когато започна моя професионален път в КРС през 2007г., цената на едро в мобилни мрежи беше 38 ст./мин., в момента тази цена е 1,4 ст./мин.. Това доведе до спад и на цените на дребно“, коментира Божков. По думите му средните цени на мобилните повиквания към други мрежи през последните години са намалели повече от 5 пъти -  от 36 ст./мин през 2007 г. до под 7 ст./мин днес. Той отбеляза, че мобилните оператори, в борбата си за всеки абонат, предлагат и все по-атрактивни, евтини планове, така че нашият пазар вече е видимо конкурентен и това е само в полза на потребителите. \r\n„Сравнено с другите европейски държави, България от страна с най-скъпи телефонни разговори през 2007г., които бяха 3 пъти по-високи от цените в другите страни, днес вече се нарежда в първата седмица на всички страни-членки по евтини мобилни услуги. Нашите цени за терминиране са с 0,2 евроцента по-ниски от средните за Европа“, каза още Веселин Божков.\r\nТой добави, че българските потребители могат да се похвалят също с бърз интернет. „Последните данни на КРС показват, че близо 60% от българските домакинства ползват широколентови услуги. Проникването на фиксиран широколентов достъп по население е 24,4%. В същото време 87% от населението в България ползва мобилен достъп до интернет, а делът на потребителите на LTE достъп за една година се е увеличил над 2 пъти и достига 30% от населението“, отбеляза Веселин Божков.", "date": "2018.01.15", "title": "Д-р Веселин Божков: КРС направи много за намаляване на цените на мобилните услуги"}
{"url": "http://www.focus-news.net/news/2018/01/15/2477299/d-r-siyka-cherneva-rzi-smolyan-otchitame-spad-pri-zabolelite-ot-grip-prez-poslednata-sedmitsa-v-oblastta.html", "text": "Отчитаме спад в заболелите от грип и остри респираторни заболявания през последната седмица в областта. Това каза за Радио „Фокус“ – Смолян д-р Сийка Чернева, директор на Дирекция „Надзор на заразните болести“ в Регионалната здравна инспекция в Смолян. По думите ѝ през първата седмица на годината заболяемостта от остри респираторни заболявания е била 166.73 на 10 000, а през втората седмица, тя е 138.35 на 10 000. „Има спад на заболелите, но като цяло заболяемостта е завишена, което е нормално за сезона. Ще продължаваме да следим ситуацията. Организирали сме и вземане на назофаренгиални секрети от болни с грипоподобни заболявания, за да видим циркулира ли вируса и ще се изолира ли нещо“, обясни д-р Чернева. Тя припомни, че заболеваемостта трябва да е около 200 на 10 000, за да се говори за епидемия. Засега в област Смолян, най-засегнати от острите респираторни заболявания са децата от 5 до 14 години, следвани от най-малките от 0 до 4 години. По-малко са заболелите при възрастните хора, отчете д-р Чернева.\r\nТя отбеляза, че при заболяване от грип хората трябва да си останат у дома и да търсят медицинска помощ, а не да предприемат самолечение. Най-сигурните признаци на грип са внезапното начало със силни болки в мускулите и костите, висока температура, главоболие и общо неразположение. Освен това обикновено на втория – третия ден се появява и силна кашлица, която не отшумява. Периодът от заразяването до появата на първите симптоми е средно от 2 до 5 дни. За предотвратяване на заболяването е желателно да се спазват някои общи препоръчителни мерки, съветват специалистите. Препоръчително е да се избягват местата с много хора и масовите мероприятия, да не се контактува или да се ограничат контактите с болни. \r\n„Ако сте болен или имате симптоми, стойте на безопасно разстояние от другите, за да ги предпазите от заболяване. При възможност избягвайте използването на обществения транспорт или при излизане от дома ползвайте маска. След поставена от личния лекар диагноза останете вкъщи, не ходете на работа или училище и не излизайте по други причини. Измивайте редовно ръцете си със сапун и вода, особено след кихане и кашлица. Покривайте устата и носа си с ръка или кърпичка за еднократна употреба при кашлица и кихане. След употреба изхвърляйте носните кърпички в кофата за битов отпадък. При липса на условия за миене на ръцете използвайте влажни хигиенни кърпички за ръце. Почиствайте твърдите повърхности като: дръжки на врати, телефони, дистанционни управления и други с обикновен почистващ препарат. При липса на усложнения грипът се лекува в домашни условия с медикаменти, които облекчават симптомите и достатъчно количество течности“, препоръчват лекарите от РЗИ – Смолян. Те предупреждават, че противовирусните препарати се използват за лечение с цел намаляване продължителността на боледуване и риска от усложнения. Те са най-ефективни, ако се приемат в първите 24 до 48 часа от появата на симптомите. Използването на антибиотици при вирусно заболяване, неусложнено с бактериална инфекция, е излишно и с нищо не помага на организма. Антибиотик може да се приема само след преценка от лекуващия лекар, спазвайки вида, дозата и продължителността на изписания препарат.\r\nНели ГЕРГЬОВСКА", "date": "2018.01.15", "title": "Д-р Сийка Чернева, РЗИ – Смолян: Отчитаме спад при заболелите от грип през последната седмица в областта"}
{"url": "http://www.focus-news.net/news/2018/01/15/2477300/afp-katar-otreche-obvineniyata-za-prihvashtane-na-grazhdanski-samolet-na-oae.html", "text": "Катарските власти отрекоха обвиненията на Обединените арабски емирства, които в понеделник разпространиха съобщение, съгласно което изтребители на Доха са прихванали самолет от гражданската авиация, изпълнявал полет към Бахрейн, предава AFP.\r\n„Катар обявява, че твърденията, съгласно които бойни самолети са прихванали граждански самолети от ОАЕ, са напълно неверни\", се казва в съобщение от външното министерство в Доха, публикувано в социалната мрежа „Туитър“.\r\n„Катарски изтребител прихвана самолет на ОАЕ по време на рутинен полет към Манама, създавайки открита заплаха за сигурността на гражданското въздухоплаване в явно нарушение на международното право\", бе казано в разпространен по-рано текст от ОАЕ. \r\nОАЕ са една от четирите арабски държави, които през юни миналата година прекъснаха всички отношения с Катар, обвинявайки Доха във връзки с ислямистки екстремисти и шиитски групировки. Катар отрича обвиненията. Тереза Герова", "date": "2018.01.15", "title": "AFP: Катар отрече обвиненията за прихващане на граждански самолет на ОАЕ"}
{"url": "http://www.focus-news.net/news/2018/01/15/2477301/pazardzhik-regionalniyat-pandemichniya-komitet-reshi-che-nyama-da-obyavyava-gripna-epidemiya-v-oblastta-obstanovkata-ostava-predepidemichna.html", "text": "Засега в област Пазарджик няма да бъде обявена грипна епидемия. Това реши Регионалният пандемичния комитет след свое заседание днес, съобщи за Радио „Фокус“ – Пазарджик Мария Ловчинова, експерт в Областна администрация – Пазарджик. По данни на епидемиолозите от РЗИ - Пазарджик, през последната седмица от 8 до 14 януари са регистрирани 181 заболели от остри респираторни заболявания, пневмониите са 34. Отчетена е заболеваемост 255 на 10 000 души, което е над 95 персентил и характеризира обстановката като предепидемична. Най-засегната е възрастовата група 15 – 29 г. Все още не са достигнати епидемичните стойности на заболеваемост от над 99 персентил, при която се обявява грипна епидемия. Поради това днес Регионалният пандемичен комитет не обяви грипна епидемия за областта. Ново заседание за обсъждане на актуалната епидемиологична обстановка ще се проведе на 18 януари. Председателят на сдружението на общопрактикуващите лекари в област Пазарджик – д-р Красимир Кулински призова гражданите да не провеждат самолечение и да потърсят лекарска помощ, да преустановят ходенето на работа при първи симптоми на грип. Лечението в първите 24 часа е определящо, за да няма усложнения и пневмонии.\r\nАлбена ЖИЛЕКОВА", "date": "2018.01.15", "title": "Пазарджик: Регионалният пандемичния комитет реши, че няма да обявява грипна епидемия в областта, обстановката остава предепидемична"}
{"url": "http://www.focus-news.net/news/2018/01/15/2477302/maya-sapoznikova-organizator-na-protesta-sreshtu-vdiganeto-na-tsenata-na-vodata-v-dobrich-gotovi-sme-da-initsiirame-obshtonatsionalen-protest-v-sofiya-ako-iskaniyata-ni-ne-badat-chuti.html", "text": "Жителите на Добрич ще организира общонационален протест в София, ако исканията им против вдигането на цената на водата, не бъдат чути. Това каза в интервю за Радио „Фокус“ Мая Сапозникова, един от организаторите на протеста срещу евентуално поскъпване на водата, провел се в града на 14 януари. „Септември месец правихме подписка с молба да ни обърнат внимание относно големият проблем в Добрич с общите водомери, с разкопаните улици, честите аварии. Днес само 5 аварии са обявени, но това значи, че ще има и повече. Тази подписка и гражданската колективна жалба я препратихме на всички институции - КЕВР, Областна администрация Добрич, омбудсмана Мая Манолова, като всички отговориха, освен ВиК—Добрич“, коментира Мая Сапозникова. Тя каза още, че това са многогодишни проблеми в Добрич, за които не се намират решения, а се дават само напразни обещания.", "date": "2018.01.15", "title": "Мая Сапозникова, организатор на протеста срещу вдигането на цената на водата в Добрич:  Готови сме да инициираме общонационален протест в София, ако исканията ни не бъдат чути"}
{"url": "http://www.focus-news.net/news/2018/01/15/2477303/d-r-matey-popnikolov-e-noviyat-zam-oblasten-upravitel-na-kyustendil.html", "text": "Д-р Матей Попниколов е новият зам.-областен управител на Кюстендил, предаде репортер на Радио „Фокус” – Кюстендил. Д-р Попниколов заема мястото на досегашния зам.-областен управител Радостина Чеканска, която миналата седмица положи клетва като народен представител. Д-р Матей Попниколов беше представен от областния управител на Кюстендил Виктор Янев. „Новият зам.-областен управител е известен в региона. Той е доктор по професия и хирург по специалност. Има богат административен опит. Той е първият председател на Регионалната колегия на Български лекарски съюз. Бил е директор на Регионалната здравноосигурителна каса, както и председател на Общински съвет – Дупница. Работил е в няколко здравни заведения. Това е един човек с богат житейски и професионален, а и с административен опит”, каза Виктор Янев. По думите му ресорите на д-р Матей Попниколов са свързани с енергетика, информационни технологии и съобщения, здравеопазване, инвестиционни дейности, младежки дейности и спорт. \r\n„И до този момент съм член на областната здравна комисия, в момента ни предстои изработване и гласуване на здравната карта за региона, която е много важна за цялостната организация на здравеопазването в областта”, каза д-р Попниколов. По думите му това е най-важното и трябва да се свърши в най-кратки срокове.\r\nВенцеслав ИЛЧЕВ", "date": "2018.01.15", "title": "Д-р Матей Попниколов е новият зам.-областен управител на Кюстендил"}
{"url": "http://www.focus-news.net/news/2018/01/15/2477304/varna-okolo-40-dushi-sa-posetili-speshnite-travmatologichni-kabineti-na-mbal-sveta-anna-ot-nachaloto-na-denya-zaradi-zaledyavaniyata.html", "text": "Около 40 души са посетили спешните травматологични кабинети на МБАЛ „Света Анна“ във Варна от началото на деня заради заледяванията. Това съобщиха за Радио „Фокус“ – Варна от пресцентъра на МБАЛ „Света Анна“. Пострадалите са със счупване на крайници, като при необходимост от оперативно лечение те се насочват за хоспитализация в Клиниката по ортопедия и травматология.\r\nСпециалистите препоръчват при подобна метеорологична обстановка да не се върви с ръце в джобовете, тъй като е трудно да се предпазим без тяхна помощ при евентуално падане.\r\nМарияна ВАЛЕНТИНОВА", "date": "2018.01.15", "title": "Варна: Около 40 души са посетили спешните травматологични кабинети на МБАЛ „Света Анна“ от началото на деня заради заледяванията"}
{"url": "http://www.focus-news.net/news/2018/01/15/2477305/sofiya-800-stari-gumi-ot-domakinstvata-sa-sabrani-v-poslednata-aktsiya-na-stolichniya-inspektorat.html", "text": "800 стари гуми от домакинствата са събрани в двата дни от последната инициатива на Столичния инспекторат, която обхвана районите Люлин и Връбница. С това общият брой на събрани гуми през трите проведени за последния месец акции, е 3400, съобщиха от пресцентъра на Столична община. \r\nАкциите за събиране на стари гуми от домакинствата са част от мерките, които Столична община предприема за намаляване на изхвърлянето на стари гуми до кофите за смет и минимизиране на възможността те да бъдат изгаряни за отопление. До момента такива бяха проведени в районите Младост, Овча купел, Люлин и Връбница. Инициативата ще продължи и в други райони на Столична община.", "date": "2018.01.15", "title": "София: 800 стари гуми от домакинствата са събрани в последната акция на Столичния инспекторат"}
{"url": "http://www.focus-news.net/news/2018/01/15/2477306/prezidentat-rumen-radev-balgariya-ima-opit-v-standartite-na-nato-i-mozhe-da-pomaga-v-oblastta-na-voennoto-obrazovanie-obucheniya-i-kvalifikatsiya.html", "text": "България има опит в стандартите на НАТО и може да помага в областта на военното образование, обучения и квалификация. Това каза на пресконференция президентът Румен Радев след срещата си с държавния глава на Черна гора Филип Вуянович, предаде репортер на Агенция „Фокус“. „Обсъдихме и въпросите на сигурността, защото без сигурност няма инвестиции и общи икономически проекти. Приветствам усилията и присъединяването на Черна гора към НАТО миналата година, но същинската интеграция отнема дълъг период от време. В това отношение България е готова да работи съвместно с Черна гора, да споделя своя опит и да помага. Наистина Черна гора е идентифицирала области за развитие на своите сили за сигурност и във всяка една от тях България има натрупан много сериозен опит“, заяви Радев. По думите му България има опит в стандартите на НАТО и страната ни е готова и може да помага, особено в областта на военно образование, обучение, квалификация. „Надявам се, че днес и на срещата на двамата министри на отбраната те ще успеят да уговорят вече конкретни стъпки как да вървим и да развиваме съвместно нашата сигурност. Убеден съм, че тези наши съвместни проекти в областта на сигурността и отбраната ще имат успех“, допълни той. Румен Радев пожела успех на Черна гора в приключването на всички преговорни глави и в по-бързата интеграция в структурите на ЕС. „Да, процесът не е лесен и бърз. Има умора от чакането – нещо, което на нас ни е добре познато, но днес показваме, че с общи усилия нашият път е много по-сигурен, нашият път ще бъде успешен“, каза още държавният глава. \r\nЛюба АЛЕКСИЕВА", "date": "2018.01.15", "title": "Президентът Румен Радев: България има опит в стандартите на НАТО и може да помага в областта на военното образование, обучения и квалификация"}
{"url": "http://www.focus-news.net/news/2018/01/15/2477307/afp-boko-haram-razprostrani-novo-vodeo-s-otvlechenite-ot-chibok-momicheta.html", "text": "Терористичната групировка „Боко Харам“ разпространи в понеделник видеоклип, показващ 14 момичета от гимназията в Чибок, откъдето бяха отвлечени през април 2014 г., предава AFP.\r\nВ 21-минутното видео момичетата, три от които с бебета в ръце, уверяват, че „няма да се върнем при вас“. \r\nНа 14 април 2014 г. от гимназията в Чибок бяха отвлечени 276 момичета. По-късно нигерийската армия успя да освободи 82 от тях. Други избягаха от плен. Съдбата на останалите обаче остава неизвестна. Тереза Герова", "date": "2018.01.15", "title": "AFP: „Боко Харам“ разпространи ново водео с отвлечените от Чибок момичета"}
{"url": "http://www.focus-news.net/news/2018/01/15/2477308/pazardzhik-na-teritoriyata-na-oblastta-nyama-zatvoreni-uchebni-zavedeniya-zaradi-povishena-zabolevaemost-na-uchenitsite.html", "text": "На територията на областта няма затворени учебни заведения заради повишена заболеваемост на учениците, съобщиха от Регионалното управление на образованието в Пазарджик. Учебният процес е бил преустановен миналата седмица от 10 до 12 януари поради завишен брой на заболели ученици в две училища на територията на област Пазарджик – основното училище в село Исперихово (община Брацигово) и началното училище в село Злокучене (община Септември). Най-уязвимата възрастова група към острите респираторни заболявания е от 15 до 29 години. Все още не са достигнати епидемичните стойности на заболеваемост от над 99 персентил, при която се обявява грипна епидемия. Поради това днес Регионалният пандемичен комитет не обяви грипна епидемия за областта. Ново заседание за обсъждане на актуалната епидемиологична обстановка ще се проведе на 18 януари.", "date": "2018.01.15", "title": "Пазарджик: На територията на областта няма затворени учебни заведения заради повишена заболеваемост на учениците"}
{"url": "http://www.focus-news.net/news/2018/01/15/2477309/sliven-obshtinata-predvizhda-promyana-v-taksata-za-detskite-gradini-i-yasli.html", "text": "Промяна в таксата за детските градини и ясли предвижда Община Сливен. Това съобщи кметът Стефан Радев, предаде репортер на Радио „Фокус“ – Сливен. Таксата за детските градини ще се увеличи на 51 лв. месечно за децата от 3 до 4 години, но ще намалее до 34 лв. за децата на 5 и 6 години, за които посещаването на предучилищни групи е задължително. За летния период таксата ще бъде 85 лв. месечно за тримесечен период за детските градини и 2 месеца за яслите. Запазват се преференциите за децата с родители студенти, сираци и полусираци, както и за многодетните семейства и тези в неравностойно социално положение.\r\n1 700 000 лв. е платила Община Сливен за издръжка на детските заведения през 2017 година. Приходите от такси са били 700 000 лв. Очаква се тази година с увеличението на вноските Общината да събере около 1 000 000 лв. Предложението за промяна ще бъде внесено за одобрение в Общинския съвет през февруари – март, поясни Радев.\r\nЛюдмила ЙОРГОВА", "date": "2018.01.15", "title": "Сливен: Общината предвижда промяна в таксата за детските градини и ясли"}
{"url": "http://www.focus-news.net/news/2018/01/15/2477310/veliko-tarnovo-vsichki-patishta-v-obshtinata-sa-prohodimi-snegorinite-v-obshtinskiya-tsentar-rabotyat-ot-0300-ch.html", "text": "Всички пътища в община Велико Търново са проходими при зимни условия. Това съобщиха от пресцентъра на Общината. Обстановката в общинския център е нормална. Главните улици, чиято обща дължина е над 40 километра, са почистени до асфалт. Осигурено е безпрепятственото движение на градския транспорт. Нормална, предвид зимната обстановка, е и проходимостта на второстепенната улична мрежа, която обхваща над 60 километра отсечки. Снегопочистващата техника вече е насочена към стръмните улици на северните квартали във Велико Търново.\r\nОще в 03.00 ч. тази сутрин машините на фирмата, отговаряща за зимната поддръжка на Велико Търново, започнаха да разпръскват пясъчно-солна смес по основните трафик артерии. Докато траеше снеговалежът, не бяха допуснати заледявания по главните улици. 20 машини работят на територията на Старата столица, разпръснати са над 100 тона инертни материали. \r\nС почистването на тротоарите, стълбищата, пространствата около автобусните спирки и обществените зони са ангажирани десетки служители на общинското предприятие „Зелени системи”.\r\nОсигурено е отоплението на всички 23 детски градини и 21 училища на общинско финансиране.\r\nНормална е пътната обстановка и в населените места от общината. Движението се извършва при зимни условия. Няма населени места без ток и вода. \r\nСигнали великотърновци могат да подават до оперативния щаб в общината на тел. 062/619-102. След обработка на данните, информацията бива своевременно предавана до снегопочистващите фирми или експлоатационните дружества.", "date": "2018.01.15", "title": "Велико Търново: Всички пътища в общината са проходими, снегорините в общинския център работят от 03.00 ч."}
{"url": "http://www.focus-news.net/news/2018/01/15/2477311/kyustendil-obshtinata-shte-predstavi-proekt-za-modernizatsiya-i-renovirane-na-zakritata-pista-za-leka-atletika.html", "text": "Община Кюстендил ще представи проект за модернизация и реновиране на закритата писта за лека атлетика. Това каза пред журналисти областният управител на Кюстендил Виктор Янев, предаде репортер на Радио „Фокус” – Кюстендил. Според Янев вече са проведени срещи с министъра на младежта и спорта, който е дал уверение за отпускането на необходимите средства. „Ще бъдат отпуснати средства от капиталовите разходи на министерството. Те ще бъдат в частта отопление и осветление. От страна на Община Кюстендил трябва да бъде изготвена и представена количествено-стойностна сметка”, каза Виктор Янев. По думите му по всяка вероятност става въпрос за проект на стойност около 350 – 400 хиляди лева. На следващ етап ще може да се говори за отпускане на средства за пълна рехабилитация на спортен комплекс „Осогово”.\r\nВенцеслав ИЛЧЕВ", "date": "2018.01.15", "title": "Кюстендил: Общината ще представи проект за модернизация и реновиране на закритата писта за лека атлетика"}
{"url": "http://www.focus-news.net/news/2018/01/15/2477312/pregled-na-mezhdunarodnite-novini-do-13-chasa-agentsiya-fokus.html", "text": "Докато австрийският канцлер бе на посещение в Париж, в София бяха взети решения, които ще бъдат от значение и за бъдещето председателство на Съвета на Европейския съюз, което Виена ще поеме през лятото, коментира националният ежедневник Der Standard.\r\nОфициалният старт на българското председателство бе даден в рамките на церемония миналата седмица. София вече е отговорна за съдбата на ЕС през следващите шест месеца, а решенията и действията, които предприеме, ще имат особено значение за Себастиан Курц. Ето защо австрийският канцлер, който миналата седмица бе на посещения във Франция, наблюдаваше внимателно и случващото се в България, където пристигнаха някои от най-високопоставените европейски политици.\r\n„Заедно сме по-силни“. Това е мотото на българското председателство, но всъщност, това е ориентирът на българската нация в продължение на повече от 100 години – поне според премиера Бойко Борисов. Съгласно думите му, българите имат всички основания да са благодарни на партньорите на ЕС за оказаната помощ за възстановяването й. Растежът е почти четири процента, а все повече млади българи се връщат от чужбина. Страната е постигнала огромен напредък, изрази увереност премиерът. Ето защо България ще превърне в централна тема на своето председателство присъединяването на останалата част от Западните Балкани към Общността. За тази цел се планира организирането на среща на високо равнище през май тази година. \r\nТова са точните думи, които Виена би искала да чуе, тъй като за нея темата за интеграцията на Западните Балкани също е приоритет. Много е вероятно голяма част от „големите парчета“ на българското председателство да не бъдат решени до втората половина на годината. Това означава, че те ще бъдат наследени от Австрия.\r\n*** България подкрепя правителството на Република Македония и всички институции, гражданското общество и опозицията да постигнат своята цел - получаване на покана за членство в Европейския съюз. Това заяви българският посланик в Македония Иван Великов Петков, който представи програмата и приоритетите за работа на Българското председателство на Съвета на ЕС пред депутатите пред Събранието в Скопие, предава македонската информационна агенция „Макфакс“.\r\nПосланикът добави, че Република Македония има подкрепа за осъществяването на неотложни приоритети за реформата и решаването на други въпроси в съответствие с международните споразумения, и подчерта, че парламентарният диалог с опозицията е важен. Дипломатическият ни представител в Скопие изрази задоволство от факта, че в понеделник се очаква договорът за добросъседство между двете държави да бъде ратифициран от македонския парламент.\r\n*** Броят на пострадалите при нападението, което бе извършено в понеделник в училище в руския град Перм, достигна до 15 души, предава TACC, като се позовава на съобщение от пресслужбата на местната администрация.\r\n„По данни на регионалното здравно министерство, към настоящия момент пострадалите са 15, от тях 12 са хоспитализирани“, се казва в разпространения текст. \r\nУточнява се, че трима от ранените с хладно оръжие – преподавателка и ученички на 15-16 г., са подложени на операции. Състоянието на учителката е тежко, тъй като е загубила голямо количество кръв, поясниха медиците. \r\nСъщевременно от Москва към Перм са изпратени следователи, които ще съдействат на местните органи в разследването на случая. \r\nНападението бе извършено в сутрешните часове, когато са протичали учебните занятия. Двама маскирани са нахлули в сградата, въоръжени с хладно оръжие. Медии съобщиха, че те са били задържани. Мотивите за деянието все още не са уточнени.\r\n*** В понеделник Обединените арабски емирства (ОАЕ) обвиниха катарски изтребители в „прихващане“ на самолет от гражданската авиация, който е изпълнявал полет към Бахрейн.\r\n„Катарски изтребители прихванаха самолет на ОАЕ по време на рутинен полет към Манама, създавайки открита заплаха за сигурността на гражданското въздухоплаване в явно нарушение на международното право\", се казва в съобщение, публикувано от местни медии. \r\nОбединените арабски емирства са една от четирите арабски държави, които през юни миналата година прекъснаха всички отношения с Катар, обвинявайки Доха във връзки с ислямистки екстремисти и шиитски групировки. Катар отрича обвиненията.\r\n*** Най-малко 75 души са ранени в понеделник след срутването на вътрешен балкон в сградата на фондовата борда на Индонезия, сочат данни от полицията.\r\n„Броят на пострадалите... от колапса във сградата на индонезийската фондова борса е 75\", уточни  за агенцията говорителят на националната полиция. По-рано представител на финансовата институция съобщи, че при инцидента няма загинали. \r\nТелевизионните кадри, разпространени непосредствено след произшествието, показаха множество хора в паника на фона на опитите на служители да евакуират сградата.\r\n*** Елитната единица на федералната полиция за борба с тероризма, GSG9, ще бъде попълнена със „свежа кръв“ – правителството в Берлин планира увеличаване на броя служителите в него.\r\n„Говорим за увеличение около една трета от сегашният брой на служителите. Това е голямо предизвикателство за GSG9“, подчерта командирът на антитерористичното звено Джером Фукс. \r\nСъгласно думите му, за GSG9 ще бъде потърсена и нова база. Най-вероятно тя ще бъде в берлинския квартал „Шпандау“, но решението все още не е окончателно, подчерта Фукс. Но тя ще бъде в Берлин заради продължаващата опасност от терористични нападения. „Ако погледнете на терористичните атаки в Европа, то ще видите, че те често биват извършени в столицата. Определено трябва да работим за подобрения. Целта е ясна: бърз отговор на GSG9 в столицата\", поясни Фукс.\r\nАнтитерористичното звено GSG9 бе създадено в Германия в отговор на терористичните нападения в Париж от 13 ноември 2015 г. Oтрядът е част от полицията,но всъщност действа като подразделение на армията. Още от самото начало заповедите се получават само от най-високо равнище: от вътрешния министър или от канцлера на ФРГ. Специалните части се намесват единствено в извънредни ситуации, а политиците са длъжни да поемат цялата отговорност за операциите им.\r\n*** Двойната самоубийствена атака в иракската столица Багдад е отнела живота на 26 души, съобщават здравните власти в близкоизточната държава.\r\nСъгласно представените до този момент данни, при нападението са пострадали 90 души.\r\nПо-рано се съобщаваше за 16 жертви.\r\n„Двама самоубийствени атентатори се взривиха на площад в централната част на Багдад\", заяви генерал Саад Маан, говорител на Съвместното оперативно командване, което включва армията и полицията. \r\nАтаката е втората по рода си в Багдад за последните три дни, припомня агенцията.\r\n***", "date": "2018.01.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/15/2477313/chernogorskiyat-prezident-filip-vuyanovich-prez-fevruari-shte-bade-saobshtena-strategiyata-za-prisaedinyavane-na-darzhavite-ot-zapadnite-balkani-kam-es.html", "text": "През февруари ще бъде съобщена стратегията за присъединяване на държавите от Западните Балкани към ЕС. Това каза на  пресконференция президентът на Черна гора Филип Вуянович след срещата си с българския държавен глава Румен Радев, предаде репортер на Агенция „Фокус“.  „Искам да кажа съвсем искрено и открито, че това посещение го възприемам като една особена чест, която се оказва на Черна гора. Две са причините за това. Първо, имах възможността отново да изразя изключителното си удовлетворение от близките отношения между нашите държави, които могат да са пример за региона. През първите работни дни на България като председател на Съвета на ЕС страната определи един от най-важните приоритети – европейската перспектива и свързаността на Западните Балкани. Западните Балкани в миналото показаха, че този регион изисква едно важно и чувствително отношение на ЕС, че Западните Балкани като част от ЕС ще бъдат гаранция за стабилността и развитието. Брюксел и държавите от ЕС ще продължат бюджетната подкрепа за Западните Балкани по отношение на инфраструктурата, транспортната и енергийната“, заяви Вуянович. По думите му Западните Балкани се нуждаят от това да развиват транспортната си инфраструктура, да използват по-добре своите енергийни ресурси и очакват ЕС да продължи интензивната си подкрепа и да подпомага обновяването и укрепването на инфраструктурата. „Много е важно, че бяха определени съответните рамкови дати за тези съвместни дейности, през февруари да бъде съобщена стратегията за присъединяване на държавите от Западните Балкани. Ние, както и България, сме за това да се присъединяваме по индивидуалните си заслуги, да бъде оценявана всяка държава в процеса на присъединяване според онези достижения, които са заслужени в процеса на интеграция. Трябва да се знае, че това, което се осигури в процеса на присъединяване ще получи адекватна реакция от страна на ЕС“, допълни черногорският президент и добави, че през април месец ще бъде отчетен напредъкът на всяка държава и ще се знае какво е направено и какво би трябвало да се направи занапред. \r\n„През май месец тук в София след 15 години да се проведе една среща на върха на ЕС и Западните Балкани, на която да се направи един разрез, сечение на всичко, което е постигнато и ясна визия на това, което предстои за Западните Балкани. Вярвам, че нашите приятели България тук в София са изцяло отдадени и Черна гора също ще се старае да продължи да бъде лидер с досегашния успешен процес на присъединяване. Това ще бъде едно окуражаване и на останалите държави, както и шанс всички заедно да се приближим повече до Европа. Черна гора е и партньор, и приятел на България“, посочи Вуянович. Той добави, че са изключително благодарни за подкрепата на България за присъединяването на Черна гора към НАТО. „Благодарни сме, че България видя в Черна гора един партньор в процеса на присъединяване към ЕС, който заслужава да бъде гост на България през първите работни дни на страната като председател на Съвета на ЕС“, каза още Филип Вуянович. \r\nЛюба АЛЕКСИЕВА", "date": "2018.01.15", "title": "Черногорският президент Филип Вуянович: През февруари ще бъде съобщена стратегията за присъединяване на държавите от Западните Балкани към ЕС"}
{"url": "http://www.focus-news.net/news/2018/01/15/2477314/narodnite-predstaviteli-ot-gerb-plovdiv-shte-provedat-priemni-s-grazhdani-ot-izbiratelniya-si-rayon.html", "text": "Народните представители от ГЕРБ-Пловдив ще проведат приемни с граждани от избирателния си район в понеделник, съобщиха от пресцентъра на партията. \r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на ГЕРБ на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на ГЕРБ на улица „Прага” 2;\r\n- Атанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" № 5.", "date": "2018.01.15", "title": "Народните представители от ГЕРБ-Пловдив ще проведат приемни с граждани от избирателния си район"}
{"url": "http://www.focus-news.net/news/2018/01/15/2477315/sliven-nyama-zatvoreni-patishta-ot-republikanskata-mrezha-v-oblastta.html", "text": "Всички пътища от републиканската пътна мрежа на територията на Сливенска област са проходими при зимни условия. По данни на Областното пътно управление сливенският участък от автомагистрала „Тракия“ е обработен с химични вещества преди започналия в сутрешните часове снеговалеж. Опесъчени са главните пътища и пътните възли. Към 12.00 часа по трасето Сливен - Бяла - Стара река започнаха работа два трактора и два автомобила за опесъчаване. Предстои да бъде обработен Ичеренския път.\r\nВ началото на работния ден станаха две леки пътнотранспортни произшествия на главния път Сливен -\r\n Ямбол, в района на село Крушаре. Пострадали хора няма. Движението не е преустановявано. В района на пътния възел „Ямболска детелина“ закъсаха два ТИР-а. Оказана им е помощ, в този район също не се е наложило ограничение на движението. По главния път „Петолъчката“ - Котел не са регистрирани произшествия заради зимната обстановка. Един ТИР е спрял принудително в местността Конак тарла, а други няколко – на паркинг до село Мокрен. От АПИ напомниха, че Котленският проход е затворен за движение на автомобили над 12 тона. В сила е и забраната за движение на автомобили над 10 тона по пътя Сливен - Стара река и по пътя Твърдица - Елена. В планинските райони на Сливенска област е натрупала снежна покривка до 10 см, в някои участъци – повече. Движението на моторни превозни средства трябва да става според изискванията при зимни условия и съблюдаване на наложените ограничения за товарните автомобили.\r\nПрез територията на Сливенска област минават 45 км от автомагистрала „Тракия“, чиято зимна поддръжка е възложена от АПИ на ДЗЗД „Магистрали 2014“-София. Републиканската пътна мрежа в Сливенска област включва 549 км пътища от І, ІІ и ІІІ клас и пътни възли.\r\nСигнали за нередности и възникнали проблеми, свързани със зимната обстановка и движението на автомобилите, гражданите могат да подават на тел.112 или на дежурния в Областното пътно управление на тел.0882 29 22 01.", "date": "2018.01.15", "title": "Сливен: Няма затворени пътища от републиканската мрежа в областта"}
{"url": "http://www.focus-news.net/news/2018/01/15/2477316/shumen-nepravosposoben-shofyor-se-e-blasnal-v-stalb-s-kraden-avtomobil-sled-upotreba-na-alkohol-v-selo-konevo.html", "text": "Неправоспособен шофьор противозаконно отнел лек автомобил, седнал зад волана след употреба на алкохол и предизвикал пътен инцидент. Това съобщиха от ОДМВР-Шумен. На 12 януари малко след 23.00 часа на кръстовище, образувано от улиците „Христо Ботев“ и „Дунав“ в село Конево водач на лек автомобил Опел „Вектра“ с шуменска регистрация се блъснал в метален стълб. По време на извършената проверка станало ясно, че зад волана на автомобила бил неправоспособният М.М./22г./ от село Ловец. Освен без книжка мъжът управлявал и с 1,22 промила алкохол. Оказало се автомобилът, с който се движи бил противозаконно отнет минути преди това. М.М. видял, че  опелът бил паркиран пред барче в селото, от което излязъл след като изпил няколко бири. Автомобилът бил отключен, с оставен на таблото ключ. 22-годишният жител на Ловец качил негов приятел и потеглили. Малко след това се ударил в стълб на кръстовище в Конево. М.М. отказал да даде кръвна проба за анализ, задържан е за срок до 24 часа в полицейското управление във Велики Преслав. За престъпление по чл. 343 Б ал. 1 от НК е започнато бързо производство.", "date": "2018.01.15", "title": "Шумен: Неправоспособен шофьор се е блъснал в стълб с краден автомобил след употреба на алкохол в село Конево"}
{"url": "http://www.focus-news.net/news/2018/01/15/2477317/viktor-yanev-oblasten-upravitel-na-kyustendil-terenat-na-bivshite-kazarmi-v-grada-e-v-protsedura-na-prehvarlyane.html", "text": "Теренът на бившите казарми в Кюстендил е в процедура на прехвърляне. Това каза пред журналисти Виктор Янев, областен управител на Кюстендил, предаде репортер на Радио „Фокус” – Кюстендил. По думите му в края на миналата година са започнали дейностите, след проявен инвеститорски интерес към самия терен. „В момента върви процедурата, чакаме искането и финансовата обосновка на Община Кюстендил, за да може да придвижим процедурата и да се вземе решение от страна на Министерски съвет за прехвърляне на собствеността на Община Кюстендил”, каза Виктор Янев. По думите му в момента има инвеститорски интерес. На база на този инвеститорски интерес и на самия проект ще бъдат определени условията, чрез които теренът ще бъде предоставен на Общината. Областният управител съобщи, че към момента в Българска банка за развитие са внесени 47 проекта от страна на общините Кюстендил, Дупница и Бобов дол по отношение на Националната програма за енергийна ефективност.\r\nВенцеслав ИЛЧЕВ", "date": "2018.01.15", "title": "Виктор Янев, областен управител на Кюстендил: Теренът на бившите казарми в града е в процедура на прехвърляне"}
{"url": "http://www.focus-news.net/news/2018/01/15/2477318/inzh-doncho-atanasov-api-nad-900-mashini-obrabotvat-nastilkite-republikanskite-patishta-sa-prohodimi-pri-zimni-usloviya.html", "text": "Над 900 машини обработват пътните настилки по републиканската мрежа. Автомагистралите са почистени до асфалт, каза председателят на Управителния съвет на Агенция „Пътна инфраструктура“ (АПИ) инж. Дончо Атанасов. Това съобщиха от пресцентъра на АПИ. Шофьорите трябва да карат внимателно и с по-ниска скорост, защото се пътува при зимни условия, а снеговалеж има в почти цялата страна. Апелирам да се внимава, защото все пак е зима и сутрин, когато температурите са доста по-ниски е възможно да има заледяване, въпреки че опесъчаваме постоянно, заяви инж. Атанасов. \r\nОграничено и движението за камионите над 12 тона по старопланинските проходи „Троянски“, „Котленски“, „Петрохан“, и „Шипка”. Без ограничения е преминаването през „Айтоски”, „Обзорски”, „Печинско”, „Превала”, „Предел”, „Републиката“, „Ришки” и „Рожен”. Забранено за МПС над 3,5 тона е преминаването през проходите „Дюлински” и „Пампорово”. Ограничено е движението на товарни автомобили над 10 тона през „Вратник” и „Твърдишки“.\r\nЗаради завъртял си сутринта тежкотоварен камион на пътя Плевен - Бяла за кратко е било затруднено движението по първокласния път, но трафикът бързо е нормализиран, обясни инж. Атанасов. За случай е назначена проверка, която ще установи причините.\r\n27-те областни пътни управления и снегопочистващите фирми работят на 24-часов режим и продължават поддържането на републиканската пътна мрежа. Агенция „Пътна инфраструктура“ препоръчва на шофьорите, на които им предстои пътуване, да тръгват на път само с подходящи гуми, тъй като прогнозите са за засилване на снеговалежа през деня, да карат със съобразена скорост и повишено внимание, спазвайки указанията на „Пътна полиция“.  Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.01.15", "title": "Инж. Дончо Атанасов, АПИ: Над 900 машини обработват настилките, републиканските пътища са проходими при зимни условия"}
{"url": "http://www.focus-news.net/news/2018/01/15/2477319/dobrich-simvolichna-tseremoniya-po-polagane-na-parva-kopka-se-provede-v-ramkite-proekt-za-energiyno-obnovyavane-na-mnogofamilni-zhilishtni-sgradi-v-grada.html", "text": "Символична церемония по полагане на първа копка се проведе в рамките на дейностите по проект за енергийно обновяване на многофамилни жилищни сгради в Добрич. Събитието се състоя по ул. „Кирил и Методий“ 8, предаде кореспондентът на Радио „Фокус” – Варна. Съставен екип за управление на проекта, който се финансира по ОП „Региони в растеж“. В състава на екипа влизат ръководител на проекта, експерт тръжни процедури, координатор, финансов експерт и четирима инвеститорски надзор по строителството. Разходите за управление на този проект са в размер на малко повече от 1,5% от преки допустими разходи. \r\nОще през пролетта на 2016 година е била проведена информационна кампания за възможностите за включване в проекта, посочи Станка Василева, ръководител на проекта. Включените в него многофамилни жилищни сгради са различни от тези по Националната програма за прилагане на енергийни мерки. Над 30 са били подадените заявления за финансов интерес, 9 са одобрените и включени в проектното предложение. След това са изготвени обследвания и технически паспорти и обследвания за енергийна ефективност. Тези дейности са извършени от изпълнители по Закона за обществените поръчки. След това са изготвени инвестиционни проекти, издадени са разрешения за строеж и към момента са открити строителните площадки за 5 сгради. За останалите сгради се подготвят документи и процедури. Инвестиционните проекти включват задължително всички енергийно-спестяващи мерки, заложени в докладите за енергийно обследване, отбеляза още Станка Василева. 339 тона за година са очакваните спестени въглеродни емисии. \r\nЖулиета НИКОЛОВА", "date": "2018.01.15", "title": "Добрич: Символична церемония по полагане на първа копка се проведе в рамките проект  за енергийно обновяване на многофамилни жилищни сгради в града"}
{"url": "http://www.focus-news.net/news/2018/01/15/2477320/ministerstvoto-na-zdraveopazvaneto-razrabotva-edinni-pravila-za-formirane-vaznagrazhdeniyata-v-bolnitsite.html", "text": "Министерството на здравеопазването разработва единни правила към държавните лечебни заведения как да се определя размерът на възнагражденията на служителите. Това стана ясно по време на среща на здравния министър и неговия екип с ръководството на Българската асоциация на професионалистите по здравни грижи (БАПЗГ), съобщиха от пресцентъра на министерството. И здравното ведомство, и представителите на асоциацията споделят мнението, че трябва да има промяна в системата на заплащане в сектора. От асоциацията категорично заявиха, че не искат оставки и протести, защото така не се решават проблемите, които стоят на дневен ред от години. \r\nПредседателят на асоциацията Милка Василева алармира за недостиг на медицински сестри, като в момента те са по-малко от половината от необходимия брой и ако не работят на две или три места, системата ще фалира. Техните разчети показват, че средно за страната заплатата на медицинските сестри е около 520 лв. По тази причина, според данни на ЕК, приблизително 6800 български медицински сестри практикуват професията си в страни от ЕС, а още толкова са социални асистенти. \r\nОсвен размера на възнагражденията, от БАПЗГ поставиха и други въпроси, свързани с възможностите за обучение и допълнителна квалификация. Здравният министър Кирил Ананиев посочи, че министерството ще съдейства с всичко необходимо, за да създаде условия медицинските сестри да имат възможност за продължаваща квалификация през целия живот. Двете страни се договориха да работят интензивно и по отношение на медицински стандарт по здравни грижи, наредбата за специализациите в здравеопазването, както и в наредбата за здравните кабинети в детските градини и училища. \r\nМинистерството на здравеопазването и асоциацията се договориха, в съответствие с практиката в другите държави, методологичното ръководство на специалистите по здравни грижи на територията на страната да бъде изрично възложено на определен експерт (републикански консултант).", "date": "2018.01.15", "title": "Министерството на здравеопазването разработва единни правила за формиране възнагражденията в болниците"}
{"url": "http://www.focus-news.net/news/2018/01/15/2477321/spetsializiranata-prokuratura-povdigna-obvineniya-na-7-uchastnitsi-v-grupa-za-proizvodstvo-i-razprostranenie-na-falshiv-alkohol-i-targoviya-s-tsigari-bez-banderol.html", "text": "Специализираната прокуратура повдигна обвинения на седем участници в организирана престъпна група, занимаваща се с незаконно производство и разпространение на спиртни напитки, както и с търговия на цигари без бандерол. Това съобщиха от пресцентъра на Апелативната специализирана прокуратура. Участниците са задържани на 12 януари 2018 г. в Радомир и София при операция на ТС БОП-Перник, ГДБОП, ОДМВР-Перник и Специализираната прокуратура.\r\nСъбраните до момента доказателства сочат, че групата е произвеждала ракия, мастика, уиски и водка от спирт, вода, ароматизатори и оцветители.\r\nВъпросните „напитки“ били пласирани в 5-литрови бутилки от минерална вода в малки магазини от търговската мрежа, както и в заведения, в т.ч. в курорта Боровец и по Черноморието. Цената била 4-5 лева литъра, в зависимост от вида на алкохола.\r\nПри операцията по задържането на участниците в групата са намерени и иззети близо 1000 литра фалшив алкохол. От дома на ръководителя на групата Костадин К. са иззети и цигари без бандерол, за които има данни, че са били предназначени за черния пазар.\r\nНазначени са експертизи, които трябва да установят съдържанието на иззетите фалшиви спиртни напитки и дали са опасни за здравето.\r\nНа 14 януари 2018 г. по искане на прокуратурата Специализираният наказателен съд наложи мярка за неотклонение „Задържане под стража“ на ръководителя и на един от участниците в групата. На останалите наблюдаващият досъдебното производство прокурор определи парични гаранции от 5000 до 10 000 лева.", "date": "2018.01.15", "title": "Специализираната прокуратура повдигна обвинения на 7 участници в група за производство и разпространение на фалшив алкохол и търговия с цигари без бандерол"}
{"url": "http://www.focus-news.net/news/2018/01/15/2477322/shumen-deloto-za-vlakovata-katastrofa-v-hitrino-tragva-po-sakrateno-sadebno-sledstvie-sledvashtoto-zasedanie-e-na-7-mart.html", "text": "Шуменски окръжен съд намери, че няма налице процесуални пречки за разглеждане на делото за Хитрино в следващо заседание, предаде репортер на Радио „Фокус“ - Шумен. Според определението делото е подсъдно на Шуменски окръжен съд, няма основания за прекратяване или спиране на наказателното производство, не са допуснати нарушения на процесуалните правила довели до ограничаване на правата на подсъдимите или пострадалите и техните наследници. За 7 март от 9.30 часа бе насрочено следващо заседание с предварително изслушване. Делото тръгва по съкратено съдебно следствие, като част от материалите по делото - експертизи, свидетелски показания, ще бъдат приобщени без изслушване на вещите лица, респективно свидетелите. Днешното разпоредително заседание бе водено от съдия Румяна Райкова, с участието на подсъдимите, техните защитници, пострадали и наследници на загиналите и техните повереници. Пострадалите са 29, наследници на 7 от загиналите и 14 лица, на които има причинени телесни повреди, вследствие на това престъпление по транспорта, квалифицирано по чл. 343, ал. 4 от НК.\r\nИвелина ИВАНОВА", "date": "2018.01.15", "title": "Шумен: Делото за влаковата катастрофа в Хитрино тръгва по съкратено съдебно следствие, следващото заседание е на 7 март"}
{"url": "http://www.focus-news.net/news/2018/01/15/2477323/ministar-krasimir-valchev-zaedno-s-kmeta-na-obshtina-topolovgrad-namerihme-balansa-za-da-se-reshat-problemite-na-obrazovanieto.html", "text": "Министърът на образованието Красимир Вълчев получи почетните символи на Община Тополовград – Почетен знак и Почетна грамота, на официална церемония днес, предаде репортер на Радио „Фокус” - Пловдив. Церемонията се проведе в малкия салон на читалището в Тополовград, където присъстваха представители на местната власт, директори на училища и детски градини, учители и граждани. Министър Вълчев каза, че заедно с кмета на Общината Божин Божинов са намерили баланса, за да се решат проблемите на образованието там. „Търсихме най-балансираното решение, от една страна, за да запазят максимален брой училища в по-малките и отдалечени селища”, каза министър Вълчев. „Това е политика, която ние правим не само чрез оптимизиране на училищната и чрез промените в системата на делегираните бюджети”, добави той. „От друга страна, това се случи след като се опитахме да осигурим качествено образование във всяко едно училище, което предполага концентрация на децата в средищните училища”, каза още министър Вълчев.\r\nСлед церемонията по награждаването му министърът на образованието посети училището в село Устрем, където се срещне с ученици и учители.\r\nВесела КРЪСТЕВА", "date": "2018.01.15", "title": "Министър Красимир Вълчев: Заедно с кмета на Община Тополовград намерихме баланса, за да се решат проблемите на образованието"}
{"url": "http://www.focus-news.net/news/2018/01/15/2477324/numan-kurtulmush-prez-2018-godina-turtsiya-ochakva-palno-vazstanovyavane-na-turisticheskiya-sektor.html", "text": "Турция и туристическият сектор бяха изправени пред сериозни предизвикателства през последните години, но през 2017 г. бе регистрирано постепенно възстановяване на броя на туристите, посещаващи страната - тенденция, която ще се запази и през настоящата година, когато се очаква пълно възстановяване на сектора. Това заяви министърът на културата и туризма на Турция Нуман Куртулмуш в интервю за вестник Hurriyet. \r\nМинистърът припомни, че през 2014 г. в Турция е регистриран рекорден брой туристи - 36 млн., а очакванията са, че тази година страната отново ще посрещне толкова посетители. Куртулмуш привежда данни от британските туроператори, които показват увеличение от 66% на ранните резервации за почивка в Турция, като пояснява, че целта е през 2018 г. не просто да бъдат постигнати нивата от 2014 г., а да бъдат дори надхвърлени. За тази цел правителството в Анкара полага усилия за подобряване на имиджа на страната, но и за откриването на нови пазари за туристически услуги в държави като Китай, Индия, Япония, Южна Корея, Индонезия и Малайзия,  предава Радио \"Фокус\" в рубриката \"Балкански туристически часовник\".\r\nПо отношение на гостите от Европа - традиционен пазар за турския туризъм, Куртулмуш изрази увереност във възстановяване на броя на посетителите, регистрирани в периода преди политическите сътресения в страната и неуспешния опит за държавен преврат. Оптимистичните прогнози министърът оправда с вече проведените избори в ключови държави на Стария континент, чиито кампании са били белязани с антитурска реторика - факт, който е повлиял негативно на европейците при избора им на дестинация за почивка. \r\nВъв връзка с опасенията от терористични нападения, Куртулмуш увери, че Турция се бори с радикалните групировки и вече е постигнала ефективни резултати в това отношение. Министърът обясни, че за успехите на турските сили за сигурност не винаги се пише в медиите, тъй като голяма част от потенциалните инциденти се предотвратяват на ранен етап от планирането им. В допълнение трансграничните операции като тези в Сирия и Ирак също са допринесли за значително подобряване на ситуацията със сигурността в страната, подчерта Куртулмуш.  Тереза Герова", "date": "2018.01.15", "title": "Нуман Куртулмуш: През 2018 година Турция очаква пълно възстановяване на туристическия сектор"}
{"url": "http://www.focus-news.net/news/2018/01/15/2477326/kyustendil-kmetovete-na-selata-ot-obshtinata-se-opasyavat-ot-obrazuvane-na-nereglamentirani-smetishta-sled-zakrivane-na-obshtinskoto-depo.html", "text": "Кметовете на селата в Кюстендил се опасяват от образуване на нерегламентирани сметища, след закриване на общинското депо, предаде репортер на Радио „Фокус” – Кюстендил. Тези опасения бяха дискутирани по време на първото за тази година месечно заседание на кметовете и кметските наместници с представители на общинската администрация. „До момента хората имаха възможност да извозват отпадъците си на общинското депо, да си плащат такса и да ги изхвърлят там, но сега това депо е закрито. Опасявам се, че в скоро време покрай пътищата ще се образуват нерегламентирани сметища, след което отново кметовете ще бъдат виновни и ще получават предписания за почистването”, каза Пламен Матуски, кмет на село Лозно. По думите му в най-скоро време трябва да се намери решение на този проблем. Към момента Общинско предприятие \"Чистота\" предлага наемането на строителни вани, при извършване на ремонти. В селата са поставени и вани с голяма вместимост, в които може да се изхвърлят отпадъци от растителен произход, а тяхното извозване е гарантирано.\r\nВенцеслав ИЛЧЕВ", "date": "2018.01.15", "title": "Кюстендил: Кметовете на селата от общината се опасяват от образуване на нерегламентирани сметища, след закриване на общинското депо"}
{"url": "http://www.focus-news.net/news/2018/01/15/2477327/yordan-yordanov-kmet-na-dobrich-prilaganeto-na-energiyni-merki-za-mnogofamilni-zhilishtni-sgradi-e-chast-ot-programata-na-obshtinata-za-razvitie-na-grada.html", "text": "Прилагането на енергийни мерки за многофамилни жилищни сгради е част от Програмата на Общината за развитие на града. Това заяви кметът на Добрич Йордан Йорданов по време на встъпителна пресконференция по проекта „Енергийно обновяване на многофамилни жилищни сгради в град Добрич“, предаде кореспондентът на Радио „Фокус” – Варна. Йордан Йорданов подчерта, че договорите за дейностите по девет обособени позиции, включени в проекта, са сключени в края на миналата година, през есента. Той отбеляза, че са приключени проектните работи за всички 9 многофамилни жилищни сгради, по много от обектите е започнала и същинската строителна дейност, като ежедневно се осъществява контрол от страна на експерти и общински служители. \r\nСпоред Йордан Йорданов ще бъде постигнат положителен ефект в две посоки – като икономия на потребление на ресурси за отопление, което ще облекчи домакинствата финансово, и като естетика на средата на живеене, защото сградите ще имат по-добра и красива визия. \r\nЖулиета НИКОЛОВА", "date": "2018.01.15", "title": "Йордан Йорданов, кмет на Добрич: Прилагането на енергийни мерки за многофамилни жилищни сгради е част от Програмата на Общината за развитие на града"}
{"url": "http://www.focus-news.net/news/2018/01/15/2477328/haskovo-zadarzhan-e-mazh-prichinil-smartta-na-zhena-si-pri-semeen-skandal.html", "text": "61-годишен мъж е задържан за смърт по непредпазливост, съобщиха от ОДМВР-Хасково. На 14 януари в 10.30 часа на спешния телефон в РУ Хасково е получен сигнал от задържания, че жената, с която е живеел на семейни начала е починала. На мястото – улица „Щерю Вапцаров“ в областния град е изпратена оперативна група. Полицаите са констатирали, че по тялото на починалата 38-годишна жена има синини. Назначената аутопсия, потвърдила насилствената смърт, вследствие от нанесен побой, при който е последвало счупване на черепа на жената. От проведените процесуални действия е установено, че след пиянски запой, двамата са се скарали и са си разменили удари. Криминалистите са образували досъдебно производство по чл.124 от НК за смърт по непредпазливост, вследствие на умишлено причинена телесна повреда. Мъжът, познат на органите на реда е задържан до 24 часа. Работата по случая продължава, назначени са експертизи.", "date": "2018.01.15", "title": "Хасково: Задържан е мъж, причинил смъртта на жена си при семеен скандал"}
{"url": "http://www.focus-news.net/news/2018/01/15/2477329/sliven-prestrukturirane-na-uchebnite-zavedeniya-predstoi-ot-sledvashtata-uchebna-godina-v-grada.html", "text": "Преструктуриране на учебните заведения предстои от следващата учебна година в Сливен, съобщи кметът Стефан Радев, предаде репортер на Радио „Фокус“ – Сливен. Ще бъдат слети различни училища, като целта е всички ученици да се обучават в първа смяна. Училище „Хаджи Мина Пашов“ става основно, училище „Юрий Гагарин“ и училището в село Жельо войвода се превръщат в обединени. Пето училище „Пейо Яворов“ и Хуманитарната гимназия се обединяват, както и училищата „Панайот Хитов“ и „Йордан Йовков“. Трето училище „Д-р Иван Селиминово“ и начално училище „Васил Левски“ се сливат в едно средно училище. Предстои и преместване на езиковата гимназия в едно от училищата в кварталите. Преобразуването на училищата ще стане с решение на Общинския съвет в края на януари, като промените ще влязат в сила от следващата учебна година.\r\nЛюдмила ЙОРГОВА", "date": "2018.01.15", "title": "Сливен: Преструктуриране на учебните заведения предстои от следващата учебна година в града"}
{"url": "http://www.focus-news.net/news/2018/01/15/2477330/ministar-neno-dimov-shte-proveri-izpalnenieto-na-vodniya-tsikal-na-asenovgrad.html", "text": "Министърът на околната среда и водите Нено Димов ще провери напредъка по изпълнението на „Проект за рехабилитация на ВиК мрежата с изграждане на пречиствателна станция за отпадъчни води (ПСОВ) за гр. Асеновград”. Това съобщиха от пресцентъра на Министерството на околната среда и водите. Общият размер на инвестицията е за над 106 млн. лв., като безвъзмездната финансова помощ, предоставена по Оперативна програма „Околна среда ‎2014-2020“ е в размер на 80 млн. лв.  \r\nСъбитието ще се проведе на 16 януари 2018 г., вторник, от 11, 50 часа на площадката на ПСОВ в Асеновград, ул. „Индустриална“ № 39. Участие ще вземат кметът на Асеновград д-р Емил Караиванов и представители на фирмите-изпълнители по проекта.", "date": "2018.01.15", "title": "Министър Нено Димов ще провери изпълнението на водния цикъл на Асеновград"}
{"url": "http://www.focus-news.net/news/2018/01/15/2477331/kyustendil-v-ramkite-na-mesechnoto-zasedanie-na-kmetovete-i-kmetskite-namestnitsi-ot-obshtinata-byaha-obsadeni-zimnoto-pochistvane-na-patishtata-v-malkite-naseleni-mesta.html", "text": "Различни проблеми в малките населени места бяха обсъдени в рамките на месечното заседание на кметовете и кметските наместници в Кюстендил, предаде репортер на Радио „Фокус” – Кюстендил. Присъстващите обсъдиха зимното почистване на пътищата в малките населени места на територията на община Кюстендил. Стана ясно, че при необходимост Общината ще отпуска средства за наемане на техника в селата, която да извърши допълнително почистване на пътищата. Беше обсъден и въпросът с израсналите клони на дървета, пречещи на електропреносната мрежа в селата. Беше взето решение екип на общината по график да извърши кастрене на дърветата и на опасните клони. Кметовете поставиха въпроса за запълване на появилите се дупки по централните улици в населените места, както и за образуването на нерегламентирани сметища. Кметовете имат срок от един месец да представят отчет за извършените административни услуги през годината.\r\nВенцеслав ИЛЧЕВ", "date": "2018.01.15", "title": "Кюстендил: В рамките на месечното заседание на кметовете и кметските наместници от общината бяха обсъдени зимното почистване на пътищата в малките населени места"}
{"url": "http://www.focus-news.net/news/2018/01/15/2477332/sofiya-vremenno-dvizhenieto-po-pat-ii-16-mezdra-svoge-pri-s-opletnya-se-osashtestvyava-v-edna-lenta-poradi-avariral-avtomobil.html", "text": "Временно движението по път II-16 Мездра-Своге при с. Оплетня, се осъществява в една лента, поради аварирал автомобил. Това съобщиха от пресцентъра на Агенция \"Пътна инфраструктура\". Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.15", "title": "София: Временно движението по път II-16 Мездра-Своге при с. Оплетня, се осъществява в една лента, поради аварирал автомобил"}
{"url": "http://www.focus-news.net/news/2018/01/15/2477333/d-r-yanka-draganova-rzi-varna-ima-epidemichno-narastvane-na-zabolevaemostta-ot-grip-i-ostri-respiratorni-infektsii-v-oblastta.html", "text": "През последната седмица във Варна има епидемично нарастване на заболеваемостта от грип и остри респираторни инфекции. Това съобщи за Радио „Фокус” – Варна д-р Янка Драганова, директор на Дирекция „Надзор на заразните болести” към Регионалната здравна инспекция (РЗИ). Тя добави, че за периода от 8 до 14 януари са регистрирани 538 заболели, като заболеваемостта е 160.75 на 10 000 души. За страната заболеваемостта е 176.35 на 10 000 души. „При нас вече интензитетът на разпространение на грип и остри респираторни заболявания е висок“, каза още д-р Драганова. Най-висока е заболеваемостта във възрастовите групи от 0 до 4 и от 5 до 14 години. „В тези две възрастови групи минаваме средната заболеваемост за страната“, добави д-р Янка Драганова.\r\nМарияна ВАЛЕНТИНОВА", "date": "2018.01.15", "title": "Д-р Янка Драганова, РЗИ - Варна: Има епидемично нарастване на заболеваемостта от грип и остри респираторни инфекции в областта"}
{"url": "http://www.focus-news.net/news/2018/01/15/2477334/shumen-okrazhnata-prokuratura-predade-na-sad-mazh-prichinil-smartta-na-dvama-dushi-v-tezhko-patno-transportno-proizshestvie.html", "text": "44-годишният Йордан Г. от Плевен е предаден на съд с обвинителен акт на Окръжната прокуратура в Шумен за причиняване смъртта на двама души в тежко пътно-транспортно произшествие. Това съобщиха от пресцентъра на Апелативна прокуратура – Варна.\r\nПътният инцидент станал на 21 октомври 2016 г. около 12 часа, близо до шуменското село Развигорово. Подсъдимият управлявал автомобил „Опел корса“. На предната седалка се возела приятелката му. В лентата за насрещно  движение пътувал автомобил „Рено туинго“, управлявано от свидетел по делото. До него се возел баща му. \r\nКогато двата автомобила според автотехническата експертиза се намирали на разстояние около 83 метра един от друг, Йордан Г. навлязъл в лентата за насрещно движение. От челния удар двете коли се завъртели на пътя. \r\nВ резултат на пътното произшествие и причинената несъвместима с живота травма – разкъсване на аорта, 43-годишната приятелка на Йордан починала. \r\nСмъртта на 78-годишния пътник в другия автомобил била в резултат на травма на гръбначния стълб, довел до развитието на остра дихателна и сърдечно-съдова недостатъчност. \r\nНито един от двамата водачи на автомобили не бил употребил алкохол. Подсъдимият Йордан Г. е бил осъждан и реабилитиран за шофиране след употреба на алкохол. От 1998 г., когато е придобил правоспособност да управлява МПС, той бил санкциониран многократно за нарушения на Закона за движение по пътищата. \r\nПредстои делото срещу него да бъде насрочено за разглеждане в Шуменския окръжен съд. Ако бъде признат за виновен, той може да бъде наказан с лишаване от свобода от 3 до 15 години.", "date": "2018.01.15", "title": "Шумен: Окръжната прокуратура предаде на съд мъж, причинил смъртта на двама души в тежко пътно-транспортно произшествие"}
{"url": "http://www.focus-news.net/news/2018/01/15/2477335/vecherne-novosti-cnn-vklyuchi-sarbiya-v-spisak-s-18-top-destinatsii-za-2018-godina.html", "text": "В първите дни от новата година американският телевизионен канал CNN предложи на пътешествениците списък с 18 топ дестинации, които да бъдат посетени през 2018 г. Сред тях има както вече добре известни, така и непознати градове и държави, а сред тях Сърбия бе поставена на четвърто място, отбелязва белградското електронно издание \"Вечерне новости\".\r\nПътуването в Сърбия, подчертават от CNN, може да бъде съчетано с посещение на други страни, които някога са влизали в състава на бивша Югославия, включително Хърватия и Черна гора. Телевизията все пак препоръчва на пътешествениците да изследват Сърбия, която остава един от пренебрегваните кътове на региона - при това съвсем незаслужено: страната може да се похвали с изключителна природа, богата история и... изобилие от сирене.\r\nСпециално внимание американският телевизионен канал обръща на Белград, който вече се е утвърдил като популярен град за забавление. Подобно на повечето столици на държави от Източна Европа, и в сръбската столица отхвърлят социалистическото градско наследство и гледат към \"бляскавото бъдеще\",  предава Радио \"Фокус\" в рубриката \"Балкански туристически часовник\".\r\nОсвен в Белград, CNN съветва туристите да посетят планинските курорти Копаоник и Златибор, които предлагат отлични възможности за забавление не само през зимния, но и през летния сезон. Не бива да бъде пропускана и разходката в Национален парк \"Тара\".\r\nАмериканската медия уточнява, че Сърбия няма излаз на море, но това не пречи на гражданите й да се радват на слънцето на някой от плажовете по река Дунав - възможност, от която може да се възползват и туристите в страната.\r\nБелградското издание подчертава, че Сърбия е единствената страна от Балканите, която присъства в класацията на CNN. Миналата година от региона бе включена Албания.  Тереза Герова", "date": "2018.01.15", "title": "\"Вечерне Новости\": CNN включи Сърбия в списък с 18 топ дестинации за 2018 година"}
{"url": "http://www.focus-news.net/news/2018/01/15/2477336/mariyana-stefanova-ou-vasil-aprilov-burgas-vzemat-se-vsichki-prevantivni-merki-za-ogranichavane-na-gripa-v-uchilishteto.html", "text": "Вземат се всички превантивни мерки за ограничаване на грипа, съобщи за Радио „Фокус“ - Бургас Марияна Стефанова, директор на ОУ „Васил Априлов“. По думите ѝ класните стаи и общите помещения се почистват с по-концентриран разтвор. В учебното заведение има медицинска сестра, която следи заболеваемостта сред подрастващите в началото на всяка смяна. „Ако има дете със симптоми на грип, уведомяваме родителите и учениците се отстраняват от учебните часове“, каза още Стефанова. По думите ѝ към момента няма отсъстващи ученици по болест. Според нея и през зимата, и през пролетно-есенния период има вирусни епидемии, които влияят върху посещаемостта на учениците. „Но определено нашите деца са здрави. Няма и не е имало фрапиращи ситуации на висок процент заболеваемост“, добави директорът. По думите ѝ се срещат единични случаи на въшки сред учениците.\r\nМария РУСЕВА", "date": "2018.01.15", "title": "Марияна Стефанова, ОУ „Васил Априлов“ - Бургас: Вземат се всички превантивни мерки за ограничаване на грипа в училището"}
{"url": "http://www.focus-news.net/news/2018/01/15/2477337/ministerstvoto-na-vanshnite-raboti-privetstva-reshenieto-na-parlamenta-na-republika-makedoniya-da-ratifitsira-dogovora-za-priyatelstvo.html", "text": "Министерството на външните работи (МВнР) на Република България приветства решението на парламента на Република Македония да ратифицира Договора за приятелство, добросъседство и сътрудничество между двете държави. Това се посочва в изявление на МВнР.\r\nВ изявлението се казва още:\r\n\"С този акт се потвърждава волята за изграждане на добросъседски отношения, които са важен елемент от европейската перспектива на всички държави от Западните Балкани. \r\nРепублика България ще продължи да бъде активна в подкрепата си за европейската интеграция на Република Македония. \r\nТова е стратегически избор на нашата държава, залегнал и в приоритетите на българското Председателство на Съвета на ЕС. Договорът за приятелство, добросъседство и сътрудничество с Република Македония е основан на споделени европейски ценности, които правят региона по-единен и по-силен\".", "date": "2018.01.15", "title": "Министерството на външните работи приветства решението на парламента на Република Македония да ратифицира Договора за приятелство"}
{"url": "http://www.focus-news.net/news/2018/01/15/2477338/sliven-obrabotvat-se-zaledenite-uchastatsi-ot-ulitsi-i-bulevardi-v-grada.html", "text": "Обработват се заледените участъци от улици и булеварди в Сливен, съобщиха от отдел „Екология“ в Община Сливен. Преминава се по всички основни пътни артерии в града и там, където има нужда, се извършва обработка със соли. Няма създадена сложна зимна обстановка. След сутрешното заседание при заместник-кмета Стефан Кондузов е взето решение при необходимост да се проведе ново заседание в разширен състав. Снежната покривка в планинската част на Община Сливен е 5 - 6 см. Има сигнали за заледени участъци от общинската пътна мрежа в равнинната част на общината. Там също се предприема обработка със соли. Сигналите за заледени участъци от републиканската пътна мрежа са предадени на Областно пътно управление - Сливен.", "date": "2018.01.15", "title": "Сливен: Обработват се заледените участъци от улици и булеварди в града"}
{"url": "http://www.focus-news.net/news/2018/01/15/2477339/d-r-atanas-kambitov-kmet-na-blagoevgrad-sled-zatvaryaneto-na-depoto-za-otpadatsi-zapochnahme-izvozvane-kam-sandanski.html", "text": "След затварянето на депото за отпадъци, Община Благоевград е започнала извозването им към Сандански. Това каза кметът на Община Благоевград д-р Атанас Камбитов по време на пресконференция, която се проведе в града, предаде репортер на Радио „Фокус“ – Пирин. Според Камбитов за целта Общинска фирма „Биострой“ е взела под наем 5 допълнителни автомобила. „Вече сме осигурили и площадка за претоварене на отпадъците, като по този начин спестяваме средства“, каза още д-р Атанас Камбитов. Той добави, че намеренията на Общината са до края на септември новото депо за отпадъци на Благоевград да бъде готово. „Миналата седмица имахме среща с ръководството на ПУДООС, по време на която предадохме количествено-стойностната сметка за депото. Очаквам до края на седмицата те да потвърдят сумата, която ще финансират. Депото ще излезе около 23 милиона, а ПУДООС ще финансира малко над 17 милиона. Предстои те да кажат кои точно дейности ще финансират. Остатъка от сумата ще поискаме от Министерството на финансите, като най-вероятно те ще ни бъдат отпуснати чрез решение на Министерски съвет“, добави д-р Атанас Камбитов. Според него до края на месеца, след като всички процедури бъдат преминати, се очаква да започне реалното изграждане на новото депо. „В края на септември трябва да сме готови, защото срокът по договор е 8 месеца. Няма да притискаме никой, но ще помолим изпълнителя да организира своята работа, така че в най-кратки срокове да може депото да бъде изградено заради ситуацията, в която се намираме“, подчерта д-р Камбитов. Кметът на Благоевград заяви, че ситуацията с отпадъците към момента е овладяна. Той добави, че ако депото в Сандански бъде претоварено, има вариант и за извозване до Разлог. „В Разлог обаче има малко напрежение, свързано с това, че депото е по-малко като обем“, заяви д-р Атанас Камбитов. Той коментира, че тъй като депата в Сандански и Разлог са изградени с европейски средства, Община Благоевград не плаща повече за приемането на отпадъците, а равно на това, което дават като средства двете общини, на чиято територия се намират депата. Д-р Атанас Камбитов добави, че в края на месеца ще се направи едно обобщение на това колко е струвало на Община Благоевград да извозва отпадъците до Сандански, колко допълнителни машини са необходими, за да може да се помисли в посока на това дали да се искат средства от държавата за заплащане на разходите по транспорта. „Всичко друго няма как да искаме да бъде финансирано от държавата, защото всяка една от общините плаща такса за самото депо“, подчерта д-р Камбитов.\r\nЛивия НИНОВА", "date": "2018.01.15", "title": "Д-р Атанас Камбитов, кмет на Благоевград: След затварянето на депото за отпадъци започнахме извозване към Сандански"}
{"url": "http://www.focus-news.net/news/2018/01/15/2477340/greek-reporter-gratskite-tsikladi-zaeha-treto-myasto-v-klasatsiya-za-nay-dobri-destinatsii-za-otdih-prez-2018-godina.html", "text": "Списание Time постави гръцките Цикладски острови на трето място в класация за най-добрите дестинации за отдих през 2018 г., предава Greek Reporter.\r\nПодчертавайки, че предходната 2017-та година е била наситена с драматични събития, американското издание препоръчва на пътешествениците да се качат на самолет и да отпътуват към дестинации, където може да се насладят на спокойствие и тишина. Time представя списък с идеалните за тази цел места, в който Цикладите заемат трето място. \r\nВ описанието им американското издание пише: \"Ако търсите малка очарователна дестинация, която ще ви държи далеч от ежедневието и размириците, планирайте пътуване до гръцките Циклади. Най-известните от тях са Санторини и Миконос, но Цикладите се състоят от повече от 200 острова, много от които се характеризират със скалисти плажове, селца с бели къщи и църкви със сини куполи\",  предава Радио \"Фокус\" в рубриката \"Балкански туристически часовник\".\r\nПо-нататък в текста се отбелязва, че за търсещите истинска изолация най-подходящо ще е посещението на островите Сикинос, Кимолос и Анафи, които предлагат спокойна обстановка и тихи плажове. \r\nОт редакцията на Time обръщат внимание, че популярни дестинации като Санторини са привлекателни за туристи и извън летния сезон, и привежда кратка справка за забележителностите, които трябва да бъдат видени при посещението му.  Тереза Герова", "date": "2018.01.15", "title": "Greek Reporter: Гръцките Циклади заеха трето място в класация за най-добри дестинации за отдих през 2018 година"}
{"url": "http://www.focus-news.net/news/2018/01/15/2477341/radmila-rangelova-zam-kmet-na-kyustendil-obshtinata-raboti-tselogodishno-otnosno-horata-v-nuzhda-i-gi-vklyuchvame-v-sotsialnite-uslugi.html", "text": "Община Кюстендил работи целогодишно относно хората в нужда, не само в зимния сезон. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. По думите ѝ чрез действащия към момента Комплекс за социални услуги се работи с хора в нужда, хора в неравностойно положение, такива без дом и възможност за подслон. „Ние издирваме, идентифицираме такива хора и ги включваме в социалните услуги с цел помощ и подкрепа през цялата година”, каза Радмила Рангелова. По думите ѝ Комплексът за социални услуги включва предоставянето на различни по вид услуги. Сред тях са домашен социален патронаж, общинска социална трапезария, предоставяне на топъл обяд по проект и други. Освен това се търсят възможности и за настаняване на хората в общински жилища.\r\nВенцеслав ИЛЧЕВ", "date": "2018.01.15", "title": "Радмила Рангелова, зам.-кмет на Кюстендил: Общината работи целогодишно относно хората в нужда и ги включваме в социалните услуги"}
{"url": "http://www.focus-news.net/news/2018/01/15/2477342/burgas-zapochva-zapisvaneto-za-uchenicheskiya-retsitatorski-konkurs-stihovete-na-hristo-fotev.html", "text": "Започва записването за ученическия рецитаторски конкурс \"Стиховете на Христо Фотев\", който се организира от Община Бургас и Сдружение Бургаска писателска общност. Това съобщиха от пресцентъра на Общината. Инициативата е част от съпътстващите прояви преди рождения ден на поета - 25 март /Благовещение/ и връчването на Националната награда за поезия \"Христо Фотев\" за 2018 г.\r\nВ тазгодишното издание на конкурса могат да участват ученици от ІХ до ХІІ клас от Бургас.\r\nКомпетентно жури ще оценява изпълненията на стиховете от Христо Фотев на индивидуални участници (до 3 творби) и на групи (до 5 творби). Ще бъдат раздадени 3 индивидуални награди и 1 награда за група. Отличените рецитатори ще получат грамота и парична премия и ще участват в церемонията по връчването на Националната награда за поезия на името на Христо Фотев. За всички участници ще бъде организирана екскурзия. Записвания за участие ще се приемат до 12 март 2018 г. на e-mail: bpo2015@abv.bg.\r\nКонкурсът ще се проведе на 14 март 2018 г. от 10.00 до 12.00 часа и от 15.00 до 17.00 часа в Държавен куклен театър - Бургас. Връчването на наградите ще бъде веднага след това - от 18.00 часа.\r\nПовече информация за конкурса може да бъде получена на тел. 0895 506 211.", "date": "2018.01.15", "title": "Бургас: Започва записването за ученическия рецитаторски конкурс \"Стиховете на Христо Фотев\""}
{"url": "http://www.focus-news.net/news/2018/01/15/2477343/pazardzhik-okolo-5-sm-e-snezhnata-pokrivka-v-panagyurishte-ulitsite-sa-pochisteni.html", "text": "Снежната покривка в Панагюрище е около 4 - 5 сантиметра, предаде репортер на Радио „Фокус“ – Пазарджик. Улиците са мокри, но почистени. Осигурени са необходимите препарати за обработване на улиците срещу замръзване, а също и необходимите количества пясък. Опесъчен е пътят Пазарджик - Панагюрище, който е част от републиканската пътна мрежа. Няма проблем с придвижването на леките и товарните автомобили.\r\nВаня НИКОЛОВА", "date": "2018.01.15", "title": "Пазарджик: Около 5 см е снежната покривка в Панагюрище, улиците са почистени"}
{"url": "http://www.focus-news.net/news/2018/01/15/2477344/d-r-mariya-kamenova-rzi-montana-niska-e-zabolevaemostta-ot-grip-i-ostri-respiratorni-zabolyavaniya-v-oblastta.html", "text": "Ниска е заболеваемостта от грип и остри респираторни заболявания в областта. Това каза за Радио „Фокус“ – Видин д-р Мария Каменова, заместник директор на РЗИ – Монтана. Тя посочи, че в измерените стойности до края на миналата седмица сочат 61.82 на 10 000 заболеваемост. „По-висока е заболеваемостта при децата, там стойностите 284.97 на 10 000 в групата от 5-годишните до 14-годишните. В групата от 15-годишните до 29-годишните също отчитаме висока заболеваемост – от 110.09 на 10 000“, каза д-р Каменова. Тя посочи, че се очаква грипната епидемия в областта да започне в края на месец януари, когато имунитетът на пациентите ще бъде доста по-нисък. “Няма интерес към противогрипните ваксини, много малко от хората си ги правят“, каза д-р Каменова.\r\nАнна ЛОЗАНОВА", "date": "2018.01.15", "title": "Д-р Мария Каменова РЗИ - Монтана: Ниска е заболеваемостта от грип и остри респираторни заболявания в областта"}
{"url": "http://www.focus-news.net/news/2018/01/15/2477345/burgas-obshtinskite-uchenicheski-igri-prodalzhavat-na-21-yanuari-v-sportna-zala-neftohimik-shte-se-provedat-finalnite-sreshti-po-basketbol.html", "text": "През изминалия уикенд бяха определени победителите в ученическите игри по волейбол за юноши и девойки от 8-и 10-и клас. Това съобщиха от пресцентъра на Община Бургас. След изиграването на общо 20 двубоя се получи следното класиране:\r\nЮноши: Първо място – АЕГ „Гео Милев; второ място – ПГЕЕ „Константин Фотинов“; трето място – Професионална търговска гимназия.\r\nДевойки: Първо място – ПГРЕ „Г. С. Раковски“; второ място – ПГЧЕ „Васил Левски“; трето място – ППМГ „Акад. Н. Обрешков“.\r\nИдната събота и неделя ще бъдат определени още една част от представителите ни в областния етап на ученическите игри. Предстоят и общинските състезания по хандбал в спортна зала „Младост“ за възрастова група 8 - 10 и 11 - 12 клас.\r\nНа 21 януари в спортна зала „Нефтохимик“ ще се проведат финалните срещи по баскетбол за 5 - 7 клас двата пола, които изиграха своите мачове в груповата фаза в края на 2017 година. Месецът приключва с надпреварата при най-малките волейболисти 5 - 7 клас момчета и момичета, които ще се борят за първото място отново в спортна зала „Нефтохимик“ на 27 и 28 януари.", "date": "2018.01.15", "title": "Бургас: Общинските ученически игри продължават, на 21 януари в спортна зала „Нефтохимик“ ще се проведат финалните срещи по баскетбол"}
{"url": "http://www.focus-news.net/news/2018/01/15/2477346/pernik-survakari-ot-grada-shte-uchastvat-v-postanovkata-yaninite-devet-bratya-na-sofiyskata-opera-i-balet.html", "text": "Пернишки сурвакари ще участват в постановката „Янините девет братя“ на Софийската опера и балет. За тази цел на празника Сурова гостува директорът на културната институция акад. Пламен Карталов, който се включи в обиколката на кмета Вяра Церовска и нейния екип. Това съобщиха от пресцентъра на Община Перник.\r\n„В момента се готви постановката „Янините девет братя” от Любомир Пипков, истинска народна музикална драма. И една от картините ми ще вгради това сътворяване на древността към съвремието. Това ще бъде едно необичайно представление . Ще вкарам целия този български народен и естествен дух от миналото към съвремието. Много отдавна изследвам тази традиция и точно тук в този край намирам вдъхновение и едно бъдещо послание в моя спектакъл“, разкри акад. Карталов и не скри, че очарован от това, което вижда. \r\n„Една така вълнуваща среща с ритуала дава самочувствие на българи, които пренасят от вековете тази традиция. Виждаме, че доставя удоволствие на млади и на стари , на мъже и жени. Това е уникално, което се прави“, сподели с вълнение директорът на Софийската опера и балет.", "date": "2018.01.15", "title": "Перник: Сурвакари от града ще участват в постановката „Янините девет братя“ на Софийската опера и балет"}
{"url": "http://www.focus-news.net/news/2018/01/15/2477347/voenno-okrazhnata-prokuratura-proveryava-natsionalnata-sluzhba-za-ohrana.html", "text": "Военно-окръжната прокуратура проверява Националната служба за охрана. Това потвърди за Агенция „Фокус“ полк. Елин Алексов, говорител на Военно-окръжна прокуратура- София. Проверява се и дейността на директора на службата ген.-лейт. д-р Ангел Антонов.", "date": "2018.01.15", "title": "Военно-окръжната прокуратура проверява Националната служба за охрана"}
{"url": "http://www.focus-news.net/news/2018/01/15/2477348/kyustendil-pochti-dvoyno-se-e-uvelichila-sedmichnata-zabolyavaemost-ot-grip-i-ostri-respiratorni-zabolyavaniya-v-oblastta.html", "text": "Почти двойно се е увеличила седмичната заболяваемост от грип и остри респираторни заболявания в Кюстендил. Това съобщи за Радио „Фокус” – Кюстендил д-р Христо Кознички, директор на Регионална здравна инспекция – Кюстендил. По думите му РЗИ разполага с данни за последните 7 дни, които сочат двойно увеличаване на случаите на заболели. „Става въпрос за седмични стойности от 110 на 10 хиляди души. Все още сме далеч от епидемичните стойности за областта, но има покачване”, каза д-р Кознички. По думите му в момента няма данни в региона да има учебни заведения които са обявили грипна ваканция.\r\nВенцеслав ИЛЧЕВ", "date": "2018.01.15", "title": "Кюстендил: Почти двойно се е увеличила седмичната заболяваемост от грип и остри респираторни заболявания в областта"}
{"url": "http://www.focus-news.net/news/2018/01/15/2477349/ministar-krasimir-valchev-uchilishtnata-mrezha-u-nas-e-dostignala-predela-si-na-optimizatsiya-s-promenite-koito-se-pravyat-v-sistemata.html", "text": "Училищната мрежа у нас е достигнала предела си на оптимизация с промените, които се правят в системата. Това каза в Тополовград министърът на образованието Красимир Вълчев, предаде репортер на Радио „Фокус” - Пловдив. Министърът заяви, че през годините 2008 г. и 2009 г. са били закрити голям брой училища в страната, в резултат на негативните демографски процеси. „С разпределението на средствата, чрез така наречените делегирани бюджети, ние се опитваме да запазим максимален брой училища, като осигурим достатъчно средства за тях”, каза министър Вълчев. Той добави, че министерството се съобразява с всяко едно предложение, което получава от общините, тъй като то е мотивирано от обективните демографски фактори за оптимизация на мрежата. „Ние подхождаме към тях с разумна критика и се опитваме да решим дали е задължително да се закрива училище, или не”, каза Вълчев. Той уточни, че обезлюдяването в някои населени места продължава и най-вероятно отново ще има училища, които ще бъдат с малък брой ученици и ще се налага закриването им, дори те да са защитени. По думите му Министерството на образованието ще продължава да търси балансирано решение на този проблем заедно с общините.\r\nВесела КРЪСТЕВА", "date": "2018.01.15", "title": "Министър Красимир Вълчев: Училищната мрежа у нас е достигнала предела си на оптимизация с промените, които се правят в системата"}
{"url": "http://www.focus-news.net/news/2018/01/15/2477350/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-georgi-svilenski-shte-provedat-priemna-za-grazhdani.html", "text": "На 16 януари, от 15.00 до 17.00 часа, лидерът на БСП – София Калоян Паргов и народният представител от \"БСП за България\" Георги Свиленски ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП София. Желаещите може да се запишат предварително на телефон 02/987 20 86.", "date": "2018.01.15", "title": "Лидерът на БСП – София Калоян Паргов и народният представител от \"БСП за България\" Георги Свиленски ще проведат приемна за граждани"}
{"url": "http://www.focus-news.net/news/2018/01/15/2477351/plovdiv-obshtinskite-savetnitsi-ot-gerb-organizirat-priemni-za-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на партията. \r\nВ понеделник, 15 януари, приемни ще имат:\r\n-\tДаниела Дженева, от 17:00 до 18:00 часа в офиса на ГЕРБ в район „Южен”, ул. „Академик Петър Динеков” № 1А;\r\n-\tСпартак Николов, от 17:00 до 18:30 часа в офиса на ГЕРБ в район „Източен” на ул. „Коста Паница” №5;\r\n-\tВихър Захов, от 17:00 до 18:30 часа в офиса на ГЕРБ в район „Източен” на ул. „Коста Паница” № 5;\r\n-\tВера Тоскова, от 16:00 до 18:00 часа в офиса на ГЕРБ в район „Тракия” в жк. „Тракия” бл.91;\r\n-\tАлександър Радев, от 17:30 до 19:00 часа в офиса на ГЕРБ в район „Централен” на ул. „Прага” № 2;\r\n-\tАтанас Узунов, от 17:30 до 19:00 часа в офиса на ГЕРБ в район „Южен” на ул. „Академик Петър Динеков” №1А;\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 16 януари, от 16:00 до 18:00 часа в офиса на ГЕРБ в район „Тракия”в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 17 януари, ще се проведат приемни с граждани на общински от ГЕРБ в Общински съвет - Пловдив, както следва:\r\n-\tРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tГеорги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tД-р Аргир Аргиров, от 17:30 до 18:30 часа в офиса на ГЕРБ в район „Южен” на ул.”Академик Петър Динеков”№1А;\r\n-\tАни Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5;\r\n-\tЕмил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница” №5;\r\nВ четвъртък, 18 януари, общинските съветници от ГЕРБ в Пловдив ще проведат приемни с гражданите, както следва:\r\n-\tПетър Попов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tЯсен Михайлов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tГошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91;\r\n-\tПенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5;\r\n-\tВеселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2018.01.15", "title": "Пловдив: Общинските съветници от ГЕРБ организират приемни за гражданите"}
{"url": "http://www.focus-news.net/news/2018/01/15/2477352/d-r-atanas-kambitov-kmet-na-blagoevgrad-kato-izpalnenie-novoto-depo-za-otpadatsi-na-obshtinata-e-nay-trudnoto-v-balgariya.html", "text": "Като изпълнение новото депо за отпадъци на община Благоевград е най-трудното в България. Това каза кметът на Общината д-р Атанас Камбитов по време на пресконференция, която се проведе в града, предаде репортер на Радио „Фокус“ – Пирин. По думите му мястото, което е избрано за него преди 10 години, е сложно като терен и новото депо ще бъде изградено на мястото на вече съществуващо такова. „Повечето от останалите общини в страната изградиха депа или започнаха изграждането на такива върху нов терен, което е доста по-лесно. При нас решението е взето преди много години. Чисто технически като изпълнение депото също ще бъде сложно“, каза още д-р Атанас Камбитов. Той обясни, че ще се наложи отпадъците, които към момента се намират на терена да бъдат изгребани до някаква степен, за да може да се направят клетките с мембраните. „Това изваждане и предепониране на отпадъците не може да бъде финансирано от ПУДООС. Именно от тук започнаха и част от проблемите ни, защото трябваше да се види кое може да бъде и кое не може да бъде финансирано от тях. Останалите средства ще дойдат от централният бюджет с решение на Министерски съвет“, добави д-р Камбитов. Той каза още, че това, което ще бъде изгребано като отпадъци, ще бъде преработено и след това отново ще се върне в депото. Кметът на Благоевград коментира, че се очаква депото за отпадъци на общината да стане едно от най-модерните в страната, заради сепарирането и анаеробната инсталация. „Тогава депонирането ще намалее много, защото тези инсталации позволяват голяма част от отпадъка да се използва като се рециклира. От друга страна обемът на това, което се депонира, ще намалее. Освен това продължителността на живот на депото ще се увеличи почти двойно“, подчерта д-р Камбитов. Той каза, че при проекта за изграждането на депото е предвидено, че то ще поема отпадъците на общо 5 общини, а не на една. „Между другото само за статистика ще кажа, че около 40 хиляди тона е общото количество отпадъци, което генерират тези 5 общи, от тях около 35 – 36 хиляди са само на Благоевград“, отбеляза д-р Камбитов. Той добави, че в момента на ден се извозват до Сандански между 80 – 100 тона боклук. „Ако ние не направим нашето депо, нито това в Сандански, нито това в Разлог ще успеят да смогнат. Горе-долу за година ще напълним и тях“, уточни д-р Камбитов.\r\nЛивия НИНОВА", "date": "2018.01.15", "title": "Д-р Атанас Камбитов, кмет на Благоевград: Като изпълнение новото депо за отпадъци на общината е най-трудното в България"}
{"url": "http://www.focus-news.net/news/2018/01/15/2477353/zam-ministar-malina-krumova-obshtinite-tryabva-da-izpalnyavat-efektivno-funktsiite-si-kato-vazlozhiteli-po-programata-za-sanirane.html", "text": "„поред Закона за устройство на територията, ефективният контрол на качественото изпълнение на строителните дейности е задължение на възложителя. Договорите за саниране по Националната програмата за енергийна ефективност на многофамилните жилищни сгради се сключват с общините. Затова и обръщаме внимание, че общините следва да изпълняват ефективно функциите си на възложители и да упражняват по-добър контрол върху изпълнителите. Това каза днес в предаването „Преди всички“ на БНР заместник-министърът на регионалното развитие и благоустройството Малина Крумова, съобщиха от пресцентъра на Министерството на регионалното развитие и благоустройството. \r\n„Наша е отговорността да гарантираме, че програмата се изпълнява ефективно и качествено. Резултатите от нея са огромни и много полезни за обществото. Успехите от нея не бива да бъдат омаловажавани с недобросъвестно изпълнение и занижен контрол“, коментира още регионалният заместник-министър. \r\n„Изисквайки това от общините, ние не търсим начин да ги санкционираме, а механизъм, по който да гарантираме ефективното изпълнение на Националната програма за енергийна ефективност на многофамилните жилищни сгради. Ако се компрометира изпълнението и има нанесени щети за гражданите, при неизпълнени функции и непредприети навреме мерки от страна на общините, като възложители те ще понесат съответната отговорност, включително и финансова“, изтъкна още заместник-министърът. \r\nКрумова допълни, че общините следва да следят и за недопускане на нерегламентирано използване на подизпълнители, при което е трудно да се установи кой носи отговорност. \r\nРегионалният заместник-министър посочи, че гражданите могат да подават сигнали и до регионалните структури на ДНСК, ако установят нарушения по време на ремонта на техните жилищни сгради. „При наличие на  нарушения на строителния процес, ДНСК е органът, който би следвало да провери дали има неспазени изисквания от страна на ЗУТ“, допълни тя. \r\nКрумова обясни, че фокусът в бъдещото развитие на Националната програма ще  бъде върху механизмите за капитализиране на икономическите ползи и резултатите от нея, за да се генерира необходимият ресурс, така че да бъде дългосрочно изпълнявана. „Единствено по този начин можем да гарантираме устойчивостта на подобна мащабна програма, включваща всички сгради в страната, така че да може ефектите да достигнат до всички граждани, уточни тя.", "date": "2018.01.15", "title": "Зам.-министър Малина Крумова: Общините трябва да изпълняват ефективно функциите си като възложители по програмата за саниране"}
{"url": "http://www.focus-news.net/news/2018/01/15/2477354/kyustendil-pochistena-i-obrabotena-sreshtu-zaledyavane-e-obshtinskata-patna-mrezha-v-dupnitsa.html", "text": "Почистена и обработена срещу заледяване е общинската пътна мрежа в Дупница. Това съобщиха за Радио „Фокус” – Кюстендил от Община Дупница. Рано тази сутрин е извършено третиране на улиците в града и на общинските пътища до селата със смеси против заледяване. Служители от временната заетост и общинското предприятие по почистване са извършили опесъчаване на пешеходните зони в централната градска част, районите на училищата и детските градини. За първа година улиците в Дупница се третират освен със сол, пясък и луга и с химически вещества срещу хлъзгавост и заледяване. Уличната мрежа в града е с дължина от 78 километра, а общинските пътища – 85 км.\r\nВенцеслав ИЛЧЕВ", "date": "2018.01.15", "title": "Кюстендил: Почистена и обработена срещу заледяване е общинската пътна мрежа в Дупница"}
{"url": "http://www.focus-news.net/news/2018/01/15/2477355/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще говорим за някои от новостите в социалната сфера. Ще се опитаме да разберем станаха ли факт промените, които засягат широк кръг от лица с увреждания, техните придружители и асистенти в община Садово и осигурено ли е финансиране от бюджета на държавата за 2018 година на услугите личен асистент, социален асистент, домашен помощник, които до сега се финансираха по различни проекти. За това ще говорил с Николина Йорданова, експерт в Община Садово. Ще чуем и секретаря на Общината Янко Атанасов, който ще ни каже продължават ли програмите за насърчаване на младите безработни в общината и през 2018 година. В края на предаването ще чуем Янка Чукалова, управител на Центъра за настаняване от семеен тип в община Садово, която ще ни каже има ли промени в числеността на настанените там и как хората от центъра посрещнаха празниците.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.01.15", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/01/15/2477356/veliko-tarnovo-stotitsi-zhiteli-i-gosti-na-svishtov-se-vklyuchiha-v-alekovite-dni.html", "text": "Стотици жители и гости на Свищов се включиха в Алековите дни. Програмата продължи през цялата минала седмица и включваше изложби, литературни четения и представяне на книги. Това каза за Радио „Фокус“ – Велико Търново Таня Ликова, главен експерт Отдел „Култура и културно наследство“ в Община Свищов. Тя уточни, че събитията са били основно насочени към младите хора. „Детските отдели на Градската и Читалищната библиотеки, както и колегите от Историческия музей организираха срещи с ученици от СУ „Николай Катранов“ и ОУ „Филип Сакеларевич“, на които запознаха децата с творчеството на Алеко и неговия герой Бай Ганьо. Интерес предизвика изложбата, която бе организирана още в първия ден – на 8 януари – тя е озаглавена „На Алеко“ и в нея са включени 28 творби от фонда на галерията – четири скулптори, три живописни платна и 21 карикатури“, разказа още Таня Ликова. Експозицията е с вход свободен и ще остане в Художествената галерия в Свищов до края на януари. На голяма посещаемост са се радвали и двете представяния на книгите „Бягство към Византия“ и „Аз не бях политик“. Интерес е предизвикало и тържественото честване на 155-годишнината от рождението на Щастливеца, което се проведе в петък.\r\nЛуиза ТРАНЧЕВА", "date": "2018.01.15", "title": "Велико Търново: Стотици жители и гости на Свищов се включиха в Алековите дни"}
{"url": "http://www.focus-news.net/news/2018/01/15/2477357/d-r-yanka-draganova-rzi-varna-za-oblastta-ima-izoliran-vtori-sluchay-na-gripen-virus-a-h1n1-ili-tnar-pandemichen-shtam-na-svinski-grip.html", "text": "За Варна има изолиран втори случай на грипен вирус А H1N1 или т.нар. пандемичен щам на свински грип. Това съобщи за Радио „Фокус” – Варна д-р Янка Драганова, директор на Дирекция „Надзор на заразните болести” към Регионалната здравна инспекция (РЗИ). Носител на вируса е дете, което е било хоспитализирано в Инфекциозна клиника на болница „Света Марина“ във Варна. От последните проби, изпратени в Националната лаборатория, има изолиран и грипен вирус тип В, щам „Ямагата“ от две лица, които не са били хоспитализирани, каза още д-р Янка Драганова. Във Варна все още няма доказана циркулация на грип от щама „Хонконг“ А(H3N2).\r\nЕкспертите ще следят как нараства заболеваемостта от грип и остри респираторни инфекции през следващите дни във Варна и евентуално в края на седмицата е възможно да бъде свикано заседание на комисията за борба с грипа, на което ще бъдат изнесени данни от всички институции. При необходимост ще бъдат набелязани превантивни мерки за ограничаване на разпространението, като ограничаване на свижданията, спиране на детските и женски консултации, както и на масови мероприятия, забрана за образуване на сборни групи в детски заведения и прием на болни деца в училища и детски градини. Специалистите препоръчват добра лична хигиена, дезинфекция на ръцете и консумация на повече плодове и зеленчуци.\r\nМарияна ВАЛЕНТИНОВА", "date": "2018.01.15", "title": "Д-р Янка Драганова, РЗИ - Варна: За областта има изолиран втори случай на грипен вирус А H1N1 или т.нар. пандемичен щам на свински грип"}
{"url": "http://www.focus-news.net/news/2018/01/15/2477358/kyustendil-nay-mnogo-bolni-ot-grip-i-ostri-respiratorni-zabolyavaniya-v-oblastta-sa-na-vazrast-mezhdu-15-29-godini.html", "text": "Най-много болни от грип и остри респираторни заболявания в областта са на възраст между 15 – 29 години. Това съобщи за Радио „Фокус” – Кюстендил д-р Динко Динев, експерт към Регионална здравна инспекция – Кюстендил. По думите му заболели има във всички възрастови групи, но най-много са тези в групата между 15 и 29 години. Следват хората във възрастовите групи 5 – 14 години и от 30 до 64 години. „В момента за изтеклата седмица имаме 110.62 на 10 хиляди души. Клоним към високото ниво. Грипната епидемия се обявява при 180 на 10 хиляди души. Далеч сме, но имаме завишена заболяваемост”, каза д-р Динко Динев. Предходната седмица заболяваемостта е била 50 на 10 хиляди души. „Нямаме изолиране проби от грип в региона. Не може да се каже кой тип грип е тук”, каза д-р Динев. По думите му в училищата грипна епидемия може да бъде обявена при отсъствието на над 30% от общия брой ученици.\r\nВенцеслав ИЛЧЕВ", "date": "2018.01.15", "title": "Кюстендил: Най-много болни от грип и остри респираторни заболявания в областта са на възраст между 15 – 29 години"}
{"url": "http://www.focus-news.net/news/2018/01/15/2477359/plovdiv-58-godishen-mazh-ot-grada-e-pochinal-pri-pozhar-v-lek-avtomobil-na-parking-na-targovska-veriga-v-zhk-trakiya.html", "text": "Около 15.30 часа в събота в Пето районно управление на МВР-Пловдив е съобщено за горящ лек автомобил “Ауди” на паркинг на търговска верига в ж.к. “Тракия”. Това съобщиха от ОДМВР-Пловдив. Незабавно към мястото са насочени екипи на полицията и пожарната. След приключване на гасителните действия в колата било открито безжизненото тяло на 58-годишен пловдивчанин. Местопроизшествието е запазено, извършен е оглед от експерти от полицията и съдебен лекар.  По случая е образувано досъдебно производство. Уведомена е районната прокуратура.", "date": "2018.01.15", "title": "Пловдив: 58-годишен мъж от града е починал при пожар в лек автомобил на паркинг на търговска верига в ж.к. “Тракия”"}
{"url": "http://www.focus-news.net/news/2018/01/15/2477360/d-r-lyudmil-lichev-mbal-zlatograd-sluzhitelite-na-bolnitsata-izlyazoha-na-protest-v-zashtita-na-obshtinskite-bolnitsi.html", "text": "Служителите на болницата в Златоград излязоха на протест в защита на общинските болници. Това каза за Радио „Фокус“ – Смолян д-р Людмил Личев, управител на болницата в Златоград. Той пдобави, че протестът се е състоял в 12.00 часа на входа на лечебното заведение и пред присъстващите е прочетена декларацията на Управителния съвет на Сдружението на общинските болници. „Исканията ни съвпадат на 100% с тези на Сдружението на общинските болници. Решението за протеста бе взето в петък, когато медицинския съвет единодушно реши да подкрепим исканията на всички общински болници“, каза още д-р Личев. На въпрос за решението на Министерството на здравеопазването да бъдат отпуснатите 28 млн. лв. по-рано днес, управителят на лечебното заведение заяви, че въпреки че исканията са за 30 млн. лв., смята че ще са достатъчни, стига да бъдат разпределени правилно. „Има общински болници, които са близо до болниците в големите градове и университетските болници, но има и много отдалечени болници, каквато е тази в Златоград. Тя е отдалечена, в труднодостъпно място. Тук трябва да има разграничаване – къде да се дадат повече и къде по-малко пари и средствата да се разпределят правилно“, обясни д-р Личев. Той припомни, че болницата в Златоград имат неразплатени надлимитни дейности от две години насам. „Сумата е около 60 000 лв., но за една малка общинска болница тези 60 000 лв. са много пари и е необходимо да бъдат разплатени“, каза още д-р Людмил Личев.\r\nНели ГЕРГЬОВСКА", "date": "2018.01.15", "title": "Д-р Людмил Личев, МБАЛ - Златоград: Служителите на болницата излязоха на протест в защита на общинските болници"}
{"url": "http://www.focus-news.net/news/2018/01/15/2477361/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-i-gkpp-lesovo-na-izhod.html", "text": "На българо-турската граница, на ГКПП \"Капитан Андреево\" и ГКПП \"Лесово\", има интензивен трафик на изход за товарни автомобили. Това съобщиха от пресцентъра на ГД \"Гранична полиция\". Информацията е към 13:30 часа. На останалите български гранични контролно-пропускателни пунктове трафикът е нормален.", "date": "2018.01.15", "title": "ГД \"Гранична полиция\": Интензивен е трафикът за товарни автомобили на ГКПП \"Капитан Андреево\" и ГКПП \"Лесово\" на изход"}
{"url": "http://www.focus-news.net/news/2018/01/15/2477362/plovdiv-nad-3500-leva-sa-otkradnati-ot-apartament-v-grada.html", "text": "Сигнал за домова кражба разследват криминалисти на Трето районно управление на МВР в Пловдив. Това съобщиха от ОДМВР-Пловдив. По предварителни данни, за времето от 18.30 часа в сряда до 16 часа в петък неизвестен извършител влязъл противозаконно в апартамент в ж.к. “Марица Гардънс” и откраднал над 3500 лева и бижута. На адреса е направен оглед, образувано е досъдебно производство.", "date": "2018.01.15", "title": "Пловдив: над 3500 лева са откраднати от апартамент в града"}
{"url": "http://www.focus-news.net/news/2018/01/15/2477363/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин ще обърнем внимание на няколко важни и интересни теми, свързани с града и малките населени места. Първата от тях е свързана с развитието на социалните дейности в Община Петрич. Какво е тяхното актуално състояние и кои са по-интересните проекти, по които се работи ще ни каже Нако Манастарлиев, който е директор на Дирекция „Социални дейности“ в общинска администрация. В предаването предстои да продължим и рубриката „Духовност, просвета и култура“, в рамките на която ще Ви представим Детската градина и училището в село Скрът, което носи името на легендарният български поет „Пейо Яворов“. За целта сме поканили директорите на двете заведения – Елена Динева и Димитър Тимов.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.01.15", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/01/15/2477364/redzhep-taiyp-erdogan-operatsiyata-v-siriya-mozhe-da-zapochne-vsyaka-minuta-shte-smazhem-opita-za-sazdavane-na-kyurdski-granichari-v-zarodish.html", "text": "Президентът на Турция Реджеп Таийп Ердоган анонсира завършването на подготовката за нова антитерористична операция в Сирия, предава Anadolu Agency.\r\n“Операцията в приграничния с Турция сирийски район Африн може да започне всяка минута“, заяви Ердоган.\r\nСпоред думите на турския лидер, Въоръжените сили на Турция „бързо“ ще закрият темата за Африн и Манбидж ( кюрдски региони в северозападна Сирия – бел. ред. ). „Подготовката е завършена и операцията може да започне всяка минута. След това ще дойде ред и на други региони“, обеща президентът.\r\nЕрдоган напомни, че ВС на Турция продължават да нанасят удари по обекти на терористите в Северна Сирия. „Нямаме намерение да седим със скръстени ръце, в чакане някой друг да унищожи терористите вместо нас. Анкара препоръча на Вашингтон да пресече дейността на терористичните организации и се обявява категорично против всякакви опити за унищожаване на „Ислямска държава“ с ръцете на други терористи. Ако Вашингтон смята Анкара за стратегически партньор, то трябва да се бори с терористите заедно с Турция“, заяви турският президент.\r\nНапомняйки, че САЩ са признали факта за създаване на армия на терористите на турската граница ( вчера се разбра, че САЩ обучават бойци на „Сирийските демократични сили“ за преобразуването им в гранична полиция/армия – бел.ред. ), Ердоган подчерта, че целта на Анкара е „смазване на този опит в зародиш“.\r\nСпоред неговите думи, Турция е осведомена за двуличието и подлостта на терористите, които трябва да бъдат включени в състава на армията, която в момента САЩ създават в Сирия. „Това 30-хилядно формирование, което Вашингтон планира да създаде, трябва да се нарича „армия на вероломните предатели“. Няма никакви съмнения в това, че при първа възможност те ще насочат оръжието си срещу американските военнослужещи“, предупреди турския лидер.\r\nПрезидентът призова всички дружествени страни и съюзници на Турция да не излизат на пътя на Анкара в нейната борба с терористите и убийците. „В противен случай Турция не отговаря за възможните последствия. Свалете знамената на своите страни от районите на дислокация на терористите, докато не ни се е наложило да ви ги предадем лично. Откъснете нашивките на вашите армии от униформите на терористите, докато не ни се е наложило да заровим в земята тези, които стоят в една редица с екстремистите“, подчерта турският лидер.\r\nПревод и редакция:", "date": "2018.01.15", "title": "Реджеп Таийп Ердоган: Операцията в Сирия може да започне всяка минута, ще смажем опита за създаване на кюрдски граничари в зародиш"}
{"url": "http://www.focus-news.net/news/2018/01/15/2477365/pazardzhik-zadarzhan-e-dilar-na-narkotitsi-izzet-e-polovin-kg-kokain.html", "text": "При проведена акция на сектор \"Противодействие на криминалната престъпност\" в Пазарджик е задържан дилър на наркотици, потвърдиха за Радио \"Фокус\" – Пазарджик от ОДМВР-Пазарджик. В резултат на акцията е иззет 0,5 кг кокаин. Полицаите са извършили претърсване на адреси в Пазарджик и село Огняново. В къща в селото са открити и приспособления за обработка на дрогата. От полицията в Пазарджик потвърдиха за акцията, но поради продължаващите следствени действия по документиране на престъпната дейност на лицето, по-подробни данни ще бъдат оповестени утре. \r\nВаня НИКОЛОВА", "date": "2018.01.15", "title": "Пазарджик: Задържан е дилър на наркотици, иззет е половин кг кокаин"}
{"url": "http://www.focus-news.net/news/2018/01/15/2477366/d-r-atanas-kambitov-kmet-na-blagoevgrad-nad-66-mln-lv-e-byudzhetat-na-obshtinata-za-2018-godina-uvelichenieto-v-sravnenie-s-2017-e-s-9-mln-lv.html", "text": "66.5 млн. лв. е бюджетът на Община Благоевград за 2018 година, увеличението в сравнение с 2017 е с 9 млн. лв. Това каза кметът на Община Благоевград д-р Атанас Камбитов по време на пресконференция, която се проведе в града, предаде репортер на Радио „Фокус“ – Пирин. Според Камбитов по-големите средства тази година се дължат предимно на централната субсидия. „Имахме вдигане на минималните заплати, които станаха 510 лева, а също така бе повишено и възнаграждението на учителите. Имаме и малко увеличение на субсидиите за поддържането на републиканската пътна мрежа“, каза още д-р Камбитов. Той добави, че се предвижда и леко повишение на собствените приходи на Община Благоевград. „Тази година имаме увеличение с 15% на проходите, които бяхме заложили в Бюджет 2017. Събираемостта е в много добри нива, дори бих казал високи“, добави д-р Атанас Камбитов. Кметът на Благоевград отбеляза, че в нито едно от перата на тазгодишния бюджет няма намаление на средствата, които ще бъдат осигурени, а дори има ръст между 8 и 15%. „В социалното звено, където работят хора, които се занимават с много тежък ресор, извън увеличението на минималната работна заплата ние също направихме такова с между 4 и 12 % или в цифрово изражение това са между 30 и 90 лева. Целта е тези хора да получат едно нормално възнаграждение. Важно е да подчертаем, че увеличението е за всички, които работят в социалната сфера – 250 човека“, добави д-р Камбитов.\r\nЛивия НИНОВА", "date": "2018.01.15", "title": "Д-р Атанас Камбитов, кмет на Благоевград: Над 66 млн. лв. е бюджетът на Общината за 2018 година, увеличението в сравнение с 2017 е с 9 млн. лв."}
{"url": "http://www.focus-news.net/news/2018/01/15/2477367/blic-sarbiya-banya-luka-otbelyazva-rekordna-godina-za-religiozniya-turizam.html", "text": "Мнозина свързват столицата на Република Сръбска с добрата храна и нощния живот, но данните показват, че все повече туристи идват в Баня Лука, за да посетят религиозни обекти с богата история и интересна архитектура - както в града, така и в прилежащите му райони, отбелязва белградското електронно издание Blic.\r\nНай-посещавани  са храмът \"Христос Спасител\", разположен в сърцето на Баня Лука, и Ферхадия - джамията, построена от Ферхад Паша, която свидетелства за богатото наследство на града от османското минало. \r\nЗа процъфтяването на религиозния туризъм в града пред изданието говори Милан Букара, един от гидовете в Баня Лука и историк, който уверява, че не липсват желаещи за организираните от него религиозни турове. Съгласно думите му, от година на година в столицата на Република Сръбска пристигат все повече туристи, но през 2017-та броят им със сигурност е бил рекорден,  предава Радио \"Фокус\" в рубриката \"Балкански туристически часовник\".\r\nОсвен популярните религиозни обекти в Баня Лука, те посещават и разположения на 25 км от града манастир \"Св. Илия\" на река Върбас. Той е заобиколен от природа и далеч от шума и тълпите, което зарежда със спокойствие посетителите му. През последното десетилетие \"Св. Илия\" се превърна в един от най-притегателните религиозни центрове в Република Сръбска, особено след 2006 г., когато в него от Русия бяха пренесени частици от мощите на Св. Матрона Московска. \r\nБукара е категоричен - туристи има от цял свят, но най-многобройни през миналата година са били посетителите от Словения и Италия.  Тереза Герова", "date": "2018.01.15", "title": "Blic (Сърбия): Баня Лука отбелязва рекордна година за религиозния туризъм"}
{"url": "http://www.focus-news.net/news/2018/01/15/2477368/plovdiv-shest-sergii-i-karavana-sa-izgoreli-pri-pozhara-na-ul-georgi-ikonomov.html", "text": "В ареста са задържани двама непълнолетни извършители на множество увреждания по едно и също време в Пловдив. Това съобщиха от ОДМВР-Пловдив. Около 1.40 часа в неделя в Първо РУ постъпил сигнал за пожар на територията на пазар на ул. “Георги Икономов”. След потушаване на огъня било установено, че са изгорели шест сергии и каравана. При предприетите незабавни издирвателни и заградителни действия  в районното управление за срок до 24 часа били отведени момчета на 16 и 17 години. С постановление на Районна прокуратура – Пловдив мярката им е удължена до 72 часа. В хода на разследването са събрани доказателства, че минути преди да предизвикат пожара, с помощта на друг 17-годишен двамата тийнейджъри нанесли щети по общо 12 автомобила, паркирани на същата улица. По всички случаи са образувани досъдебни производства по чл. 216, ал. 1 от НК. Работата по документирането им продължава.", "date": "2018.01.15", "title": "Пловдив: Шест сергии и каравана са изгорели при пожара на ул. „Георги Икономов“"}
{"url": "http://www.focus-news.net/news/2018/01/15/2477369/tass-severna-koreya-shte-izprati-orkestar-ot-140-dushi-na-olimpiadata-v-pyonchan.html", "text": "Северна Корея ще изпрати на зимната Олимпиада в южнокорейския град Пьончан оркестър в състав от 140 души. Това съобщи южнокорейската агенция Yonhap, предава ТАСС.\r\nСпоред данните на агенцията, севернокорейските музиканти ще дадат концерти в Сеул и в град Каннин, където ще се проведат част от олимпийските мероприятия. Достигната е договорка, че оркестърът ще пресече границата с Южна Корея пеша.Агенция „Фокус“ припомня: \r\nВ началото на годината отношенията между Сеул и Пхенян се затоплиха. За първи път от две години те проведоха преговори на министерско ниво в пограничния пункт Пхамунджом. В резултат от разговорите, страните решиха, че Северна Корея ще изпрати делегация на Олимпиадата в Пьончан, в която ще присъстват представители на управляващата комунистическа партия.\r\nПревод и редакция:", "date": "2018.01.15", "title": "ТАСС: Северна Корея ще изпрати оркестър от 140 души на Олимпиадата в Пьончан"}
{"url": "http://www.focus-news.net/news/2018/01/15/2477370/veliko-tarnovo-49-sluchaya-na-ostri-respiratorni-zabolyavaniya-sa-registrirani-v-oblastta-prez-minalata-sedmitsa.html", "text": "49 случая на остри респираторни заболявания са регистрирани в областта през миналата седмица. Нарастването спрямо началото на годината е с 18 човека. Средната заболеваемост за региона е 71.55 на 10 000 души, като същите данни за страната са 176.35 на 10 000. Това съобщиха за Радио „Фокус“ – Велико Търново от Регионалната здравна инспекция в града. От РЗИ уточниха, че  областта е далеч от стойностите, при които се обявява грипна епидемия. Въпреки това, спрямо първата седмица на настоящата година се отчита леко повишение при средния брой на заболелите. За миналата седмица са регистрирани и четири случая на варицела – един в община Стражица и три в Горна Оряховица. Отчетени са и пет случая на ентороколити, четири на скарлатина – три във Великотърновска община и един в Стражица, два на туберкулоза – във Велико Търново и Павликени и по един на вирусен менингоенцефалит и един за вирусен хепатит.\r\nЛуиза ТРАНЧЕВА", "date": "2018.01.15", "title": "Велико Търново: 49 случая на остри респираторни заболявания са регистрирани в областта през миналата седмица"}
{"url": "http://www.focus-news.net/news/2018/01/15/2477371/prezidentat-rumen-radev-evropeyskata-integratsiya-na-zapadnite-balkani-e-uslovie-za-sigurnostta-i-obshtiya-napredak-na-tseliya-evropeyski-sayuz.html", "text": "Европейската интеграция на Западните Балкани е условие за стабилност, сигурност и общ напредък на целия Европейски съюз. Визитата на държавния глава на Черна гора в България през първите дни на Българското председателство на Съвета на ЕС е символична и е знак за високата оценка, която страната ни дава за индивидуалните постижения и реалните реформи, които осъществяват страните кандидати за членство в Съюза. Това заяви президентът Румен Радев, който днес на „Дондуков“ 2 се срещна с черногорския си колега Филип Вуянович, съобщиха от прессекретариата на държавния глава.  \r\nФилип Вуянович е на официално посещение в България по покана на българския президент. Той е първият държавен глава, който е на визита в страната ни през годината на Председателството на Съвета на ЕС като признание за напредъка на Черна гора в процеса на интеграция в Европейския съюз и НАТО.  \r\n„Определянето на европейската интеграция на Западните Балкани като основен приоритет на Българското председателство си поставя две важни цели – да се динамизира диалогът между държавите в региона и европейските институции, но и да се задълбочат комуникациите, взаимното сътрудничество и процесите за изграждане на добросъседски отношения между държавите вътре в региона“, заяви Румен Радев пред черногорския си колега.   \r\n„България е привърженик този подход към разширяване на Европейския съюз, който е базиран на индивидуалните постижения на страните кандидати. Черна гора се превърна в пример за успех, благодарение на последователните си политики и реализираните реформи. Тя показа как страна от региона може да постига резултати в името на по-доброто бъдеще за себе си и за своите съседи“, заяви президентът Радев.   \r\nСътрудничеството в сферата на европейската интеграция е важна предпоставка и за задълбочаване на двустранното сътрудничество между България и Черна гора, съгласиха се Румен Радев и Филип Вуянович. Обменът на инвестиции, туризмът, образованието и науката бяха сред изброените области на взаимен интерес, върху чието развитие следва да бъдат насочени повече усилия от двете страни.  „С президента Вуянович не сме напълно удовлетворени от нивото на стокообмена и туристическия обмен между нашите две страни. Можем и ще работим повече за транспортна, енергийна и дигитална свързаност в региона, и за това нашите граждани да пътуват по-добре, по-често и по-свободно“, категоричен беше Румен Радев.   \r\nДвамата държавни ръководители поеха ангажимент да работят съвместно за изграждането на Международен институт за устойчиви технологии с научен център за Югоизточна Европа с подкрепата на Европейския съюз, който да осъществява съвместни научни и високотехнологични проекти в медицината и други области и да обедини младите изследователи от региона.   \r\nРумен Радев поздрави Черна гора по случай присъединяването ѝ към НАТО и изрази готовността на България да сподели своя опит и добри практики от членството си в Алианса. По време на разговорите си с българския държавен глава Филип Вуянович прояви интерес към обучението и квалификацията на кадри от Черна гора в областта на сигурността отбраната в български висши военни училища и академии.   \r\nПрезидентът Филип Вуянович от своя страна изрази благодарност за последователната подкрепа, която България оказва на Черна гора в диалога с европейските институции. „Посредничеството на България донесе важни послания от Европейския съюз за региона на Западните Балкани – чрез Българското председателство ние получихме уверение, че перспективата за присъединяване към ЕС е реална, че процесът на излизане на Обединеното кралство няма да забави темповете на интеграция на страните кандидати и че жизненоважната европейска помощ за развитието на региона ще бъде запазена“, заяви държавният глава на Черна гора. Президентът Вуянович също така оцени високо намерението на страната ни да бъде домакина на среща на върха на държавните и правителствени ръководители на ЕС и Западните Балкани по време на своето председателство, на която ще бъде формулирана пътна карта за бъдещата интеграция на региона.", "date": "2018.01.15", "title": "Президентът Румен Радев: Европейската интеграция на Западните Балкани е условие за сигурността и общия напредък на целия Европейски съюз"}
{"url": "http://www.focus-news.net/news/2018/01/15/2477372/veliko-tarnovo-lek-avtomobil-e-padnal-v-reka-kray-strazhitsa-postradala-e-55-godishna-zhena.html", "text": "Лек автомобил е паднал в река край Стражица. Това съобщи за Радио „Фокус“ – Велико Търново говорителят на Областна дирекция на МВР - Велико Търново Марияна Христова. Произшествието е станало около 13.30 часа днес. По първоначална информация лек автомобил „Пежо“ с ловешка регистрация, движещ се в посока към Разград, в зоната на завой е излязъл от пътното платно и е паднал в реката. Пострадала е съпругата на водача, която е пътувала на предната седалка. Тя е на 55 г. Откарана е за преглед във великотърновската болница. Водачът е без наранявания.", "date": "2018.01.15", "title": "Велико Търново: Лек автомобил е паднал в река край Стражица, пострадала е 55-годишна жена"}
{"url": "http://www.focus-news.net/news/2018/01/15/2477373/premierat-boyko-borisov-pristigna-v-azerbaydzhan.html", "text": "Министър-председателят Бойко Борисов пристигна в Баку, където ще бъде на двудневно посещение, по покана на президента на Азербайджан Илхам Алиев, предаде репортер на Агенция \"Фокус\". Премиерът Бойко Борисов и президентът на Азербайджан Илхам Алиев ще проведат среща, последвана от пленарни разговори. В българската делегация, която пристигна в Баку, са също и министърът на транспорта, информационните технологии и съобщенията Ивайло Московски, министърът на енергетиката Теменужка Петкова, министърът на земеделието, храните и горите Румен Порожанов и министърът на икономката Емил Караниколов.\r\nУтре на летището в азерската столица премиерите Бойко Борисов и Артур Расизаде официално ще открият авиолинията София-Баку. \r\nЦветилена СИМЕОНОВА", "date": "2018.01.15", "title": "Премиерът Бойко Борисов пристигна в Азербайджан"}
{"url": "http://www.focus-news.net/news/2018/01/15/2477374/prez-2017-g-bezrabotitsata-se-ponizhi-do-nay-niskoto-si-ravnishte-za-poslednite-9-godini-72.html", "text": "7,2% е средномесечното равнище на безработицата през 2017 г. Това е най-ниската стойност за последните 9 години. За последно безработицата е била по-ниска през 2008 г. За сравнение през 2016 г. средномесечното равнище на безработицата е било 8,7%. Това съобщиха от пресцентъра на Агенцията по заетостта. \r\nСтатистиката на Агенцията по заетостта показва, че през декември 2017 г. равнището на регистрираната безработица е 7.1%. В сравнение със същия месец на 2016 г. равнището й се понижава значително – с 0,9 процентни пункта. Спрямо предходния месец ноември се отчита минимално нарастване на безработицата от 0,2 процентни пункта. \r\nВ края на декември в бюрата по труда са били регистрирани 232 066. На годишна база броят им се е понижил с близо 29 000 души или с 11,1%. Новорегистрираните безработни през декември са 26 348 лица. От тях 583 са били неактивни, т.е. не са били нито заети, нито учащи и не са търсили работа. Броят на активираните от медиаторите и техните партньори от началото на годината достига 12 146 лица.\r\nПредоставяните услуги в бюрата по труда са насочени както към безработни лица, така и към заети, учащи и пенсионери. През месеца като търсещи работа лица са регистрирани общо 486 заети, учащи и пенсионери, с което броят им от началото на годината вече е 5 432. \r\nМесечните данни сочат, че на работа през декември са постъпили 12 681 лица. Значителен е делът на устроените в реалната икономика - 90.7% от общо постъпилите на работа. В резултат на изпълнение на активните мерки за насърчаване на заетостта сред безработните, през месеца в субсидирана заетост са включени общо 1 173 лица, в т.ч. 1 053 по схеми на ОП РЧР, 68 по мерки и 52 лица по програми.\r\nВ отговор на потребностите на бизнеса от квалифицирана работна сила Агенцията по заетостта реализира обучения за придобиване на професионална квалификация и ключови компетентности, както и групови мероприятия за професионално ориентиране и за активно поведение на пазара на труда. Включените безработни в обучение през месеца наброяват 72 лица, а завършилите са 230. В проведените мероприятия за професионално ориентиране и активиране са участвали 10 010 безработни лица.\r\nНа първичния пазар са заявени 7 674 работни места. Над 2/3 от местата са заявени от частния сектор (75.1%). Най-много свободни работни места на първичния пазар в бюрата по труда са заявени от сферата на следните икономически дейности: преработващата промишленост (2 513); търговията (1 196); хотелиерството и ресторантьорството (646); административните и спомагателните дейности (515); държавното управление (512); образованието (395); транспорта, складирането и пощите (306) и други.\r\nНай-търсените професии по заявените работни места в бюрата по труда през декември са в сферата на персоналните услуги (бармани, сервитьори, готвачи и т.н.); квалифицираните работници по производство на храни, облекло, дървени изделия и сродните на тях; продавачите; операторите на стационарни машини и съоръжения; работниците в добивната и преработващата промишленост, строителство и транспорта; работниците по събиране на отпадъци и сродни на тях; преподавателите и др.", "date": "2018.01.15", "title": "През 2017 г. безработицата се понижи до най-ниското си равнище за последните 9 години – 7,2%"}
{"url": "http://www.focus-news.net/news/2018/01/15/2477375/pernik-dvama-dushi-sa-zadarzhani-za-poboy-nad-sluzhitel-na-benzinostantsiya.html", "text": "Двама души са задържани за нанесен побой на служител на бензиностанция. Това съобщиха от пресцентъра на МВР. Сигналът бил подаден тази сутрин, около 03.45 часа от охранители. На място служителите на реда установили, че е възникнал скандал между 24 – годишния служител и трима неизвестни, които след  нанесения побой избягали. Пострадалият бил прегледан в болнично заведение и освободен без сериозни наранявания. В хода на предприетите бързи оперативни действия служителите на реда установили злосторниците и задържали двама от тях. Мотивите за престъплението са в процес на установяване. По случая е образувано е досъдебно производство.", "date": "2018.01.15", "title": "Перник: Двама души са задържани за побой над служител на бензиностанция"}
{"url": "http://www.focus-news.net/news/2018/01/15/2477376/d-r-pepa-tsvetanova-rzi-vidin-nablyudava-se-uvelichenie-na-bolnite-ot-ostri-respiratorni-zabolyavaniya-v-oblastta.html", "text": "Наблюдава се увеличение на болните от остри респираторни заболявания в областта за седмицата от 8 януари до 14 януари в сравнение с предходната. Това каза за Радио „Фокус“ – Видин д-р Пепа Цветанова, директор на Дирекция „Надзор на заразните болести“ към Регионална здравна инспекция – Видин. Тя посочи, че стойностите са все още далеч от епидемичните. „Заболеваемостта от остри респираторни заболявания през седмицата 8 - 14 януари е 188 на 10 000. За област Видин епидемичните стойности са 241 на 10 000“, каза д-р Цветанова. Тя добави, че ежедневно се следи броят на болните. Най-висок е делът на заболелите деца до 4-годишна възраст, увеличава се и броят на заболелите възрастни хора над 65 години.\r\nАнна ЛОЗАНОВА", "date": "2018.01.15", "title": "Д-р Пепа Цветанова, РЗИ - Видин: Наблюдава се увеличение на болните от остри респираторни заболявания в областта"}
{"url": "http://www.focus-news.net/news/2018/01/15/2477377/gabrovo-57-godishna-zhena-e-zapodozryana-v-izvarshvaneto-na-5-krazhbi-ot-zhilishta-na-vazrastni-hora-pod-pretekst-che-mozhe-da-im-osiguri-evtini-darva-za-ogrev-po-sotsialna-programa.html", "text": "След проведени оперативни действия от служители на сектор „Криминална полиция“ при Районно управление на МВР-Габрово, 57-годишна жена от Габрово, осъждана за кражби, е заподозряна в извършването на 5 кражби от жилища в града. Това съобщиха от пресцентъра на МВР. Според първоначалните данни тя влизала в домовете на възрастни хора под претекст, че може да им осигури на достъпни цени дърва за огрев по социална програма. Докато разговаряла с домакините, оглеждала жилищата, използвала невниманието им, намирала и отнемала спестяванията им. По този начин, за времето от 19 декември м.г. до 9 януари т.г. е извършила кражба на общо 1000 лева и лични документи. По случаите са заведени преписки, които ще бъдат изпратени на Районна прокуратура-Габрово.", "date": "2018.01.15", "title": "Габрово: 57-годишна жена е заподозряна в извършването на 5 кражби от жилища на възрастни хора, под претекст, че може да им осигури евтини дърва за огрев по социална програма"}
{"url": "http://www.focus-news.net/news/2018/01/15/2477378/dragomir-stoynev-bsp-podkrepya-protesta-na-obshtinskite-bolnitsi-naglostta-v-sferata-na-zdraveopazvaneto-ne-mozhe-poveche-da-prodalzhava.html", "text": "БСП подкрепя протеста на общинските болници - наглостта в сферата на здравеопазването не може повече да продължава.  Това каза заместник-председателят на ПГ на „БСП за България“ Драгомир Стойнев по време на пресконференция в централата на партията, предаде репортер на Агенция „Фокус“ „Казвам наглост, защото хората плащат своите осигуровки, те са коректни към държавата, а в същото време държавата не само, че не осигурява качествено, навременно и модерно здравеопазване, то просто не осигурява здравеопазване. Поради тази причина трябва да кажем край. Трябва да имаме реформа в здравеопзването, един устойчив модел, който да доведе до едно качествено здравеопазване, гарантиран достъп на българските граждани“, каза Стойнев. Заместник-председателят на ПГ на „БСП за България“ допълни, че от групата ще искат дебат с правителствени и неправителствени организации в четвъртък в Народното събрание. „Искаме да се осъществи именно такава среща, да се обсъдят проблемите в здравеопазването и какви действия и политики трябва да се предприемат, защото най-важното за един гражданин е неговото здраве“, посочи Стойнев.\r\nДеница КИТАНОВА", "date": "2018.01.15", "title": "Драгомир Стойнев: БСП подкрепя протеста на общинските болници - наглостта в сферата на здравеопазването не може повече да продължава"}
{"url": "http://www.focus-news.net/news/2018/01/15/2477379/d-r-atanas-kambitov-kmet-na-blagoevgrad-v-sredata-na-mesets-fevruari-se-nadyavame-da-zapochnem-izgrazhdaneto-na-ulitsite-v-iv-mikrorayon.html", "text": "На 12 февруари очакваме решение на Върховният административен съд във връзка с IV микрорайон, което се надявам да бъде в полза на Община Благоевград, за да може да започнем изграждането на улиците в него. Това каза кметът на Община Благоевград д-р Атанас Камбитов по време на пресконференция, която се проведе в града, предаде репортер на Радио „Фокус“ – Пирин. Камбитов обясни, че става дума за 6 или 7 улици, за които има избран изпълнител от близо една година, но поради съдебни спорове не може да започне дейността по тях. Кметът д-р Атанас Камбитов добави, че в Бюджет 2018 година са заложени общо около 10 милиона лева за благоустрояване на градската среда. „Заложили сме и средства за подобряване на ВиК мрежата, макар че тук сме в един непрестанен спор с оператора“, добави д-р Камбитов. Той обясни, че по закон мрежата е на Общината, въпреки че тя не реализира приходи от нея. „Имахме много сигнали и жалби от хора, които живеят на различни места в Благоевград като например улиците „Мелник“, „Стара планина“, „Свобода“ и други за проблеми в мрежата. Затова миналата седмица проведох среща със директора на ВиК – Благоевград инж. Росица Димитрова, по време на която се разбрахме те да направят една пълна програма с всички улици, които са проблемни в града и малките населени места“, отбеляза д-р Камбитов. Той подчерта, че амбицията на Община Благоевград е през 2018 година да бъде ремонтирана ВиК мрежата из целия град и селата, за да бъде проблемът изцяло отстранен. „Няма как да подменим напълно цялата мрежа, но ще се опитаме да отстраним всички проблеми на местата, където са констатирани такива“, каза кметът д-р Атанас Камбитов. Той коментира, че освен водопровод и канализация, ще бъде извършено и асфалтиране на участъците, които ще бъдат разкопани заради ремонти. Кметът на Благоевград д-р Камбитов подчерта, че ще се търси начин тези ремонти на уличната мрежа, които са свързани с водопроводите и канализациите, да бъдат финансирани от централния бюджет. „Ще настоявам за това, защото заради липсата на консолидация на ВиК асоциацията ние нямаме достъп до Европейски средства. Тук искам да отбележа, че това е коментирано и на държавно ниво, като бе прието за нормално тези области, които нямат консолидирана асоциация, да бъдат подпомогнати от държавата“, уточни д-р Камбитов. Според него с оглед на разговорите по темата, които е провел предварително, няма опция държавата да не подпомогне Общината в дейностите, които ще бъдат реализирани.\r\nЛивия НИНОВА", "date": "2018.01.15", "title": "Д-р Атанас Камбитов, кмет на Благоевград: В средата на месец февруари се надяваме да започнем изграждането на улиците в IV микрорайон"}
{"url": "http://www.focus-news.net/news/2018/01/15/2477380/d-r-daniela-kaleva-rzi-sliven-zasega-nyama-osnovaniya-za-obyavyavane-na-gripna-epidemiya.html", "text": "Увеличават се заболелите от грип в Сливенско, но няма основания за обявяване на грипна епидемия. Това съобщи пред Радио „Фокус“ – Сливен д-р Даниела Калева, епидемиолог в здравната инспекция. Най-засегнати от вируси са децата до 0 до 4 години и болните във възрастова група от 5 до 14 години. През миналата седмица броят на заболелите е 100, но дори и с това увеличение,  заболеваемостта от остри респираторни заболявания и грип не е висока. \"Грипна епидемия се обявява при над 165 заболели на 10 000 души\", добави д-р Калева. Препоръчва се заболелите да не се лекуват сами, а да се търси лекарска помощ.", "date": "2018.01.15", "title": "Д-р Даниела Калева, РЗИ – Сливен: Засега няма основания за обявяване на грипна епидемия"}
{"url": "http://www.focus-news.net/news/2018/01/15/2477381/dragomir-stoynev-bsp-kakto-predsedatelyat-na-parlamenta-organizira-diskusiya-za-sotsialniya-pol-taka-iskame-i-za-obshtinskoto-zdraveopazvane.html", "text": "Както председателят на парламента Цвета Караянчева организира дискусия за социалния пол, така искаме и за общинското здравеопазване. Това каза заместник-председателят на ПГ на „БСП за България“ Драгомир Стойнев по време на пресконференция в централата на партията, предаде репортер на Агенция „Фокус“ „Хората са притеснени за качеството на здравеопазването. Считам, че в четвъртък ще имаме една ползотворна среща“, заяви Стойнев. По думите му, когато се пита председателя на Здравна комисия д-р Даниела Дариткова какво се случва, тя казва, че ситуацията трябва да се анализира. „10 години ГЕРБ анализират ситуацията“, подчерта Стойнев и обясни, че вече фалират болници. „ГЕРБ управляват от 10 години и направиха всичко възможно да закрият и затрият държавното и общинско здравеопазване“, коментира заместник-председателят на ПГ на „БСП за България“ и поясни, че ГЕРБ са позволили на частни болници да източват НЗОК. \r\nДеница КИТАНОВА", "date": "2018.01.15", "title": "Драгомир Стойнев, БСП: Както председателят на парламента организира дискусия за социалния пол, така искаме и за общинското здравеопазване"}
{"url": "http://www.focus-news.net/news/2018/01/15/2477382/dobrich-podadeni-sa-33-zayavleniya-za-vklyuchvane-v-proekta-energiyno-obnovyavane-na-mnogofamilni-zhilishtni-sgradi-v-grad-dobrich.html", "text": "Проведоха се встъпителна пресконференция и церемония „първа копка“ във връзка с изпълнението на проект „Енергийно обновяване на многофамилни жилищни сгради в град Добрич”. Подадени са 33 заявления за включване в проекта. Това съобщиха от пресцентъра на Общината. Община град Добрич е бенефициент по проекта, съфинансиран от Европейския съюз чрез Европейски фонд за регионално развитие по Оперативна програма „Региони в растеж” 2014-2020. Общата стойност на безвъзмездната помощ е 3 038 478,90 лв., от които 2 582 707,06 лв. от ЕФРР и 455 771,84 лв. съфинансиране от националния бюджет. Проектът е част от инвестиционната програма за изпълнение на Интегрирания план за градско възстановяване и развитие на град Добрич.\r\nИзпълнението на договора започна в началото на януари 2017 г. и ще продължи 24 месеца.\r\nОбщата цел на предвидените мерки е повишаване на енергийната ефективност в жилищния сектор за постигане на устойчиво градско развитие. Специфичните цели на проекта са да се подобрят експлоатационните характеристики и да се удължи експлоатационният период на сградите, да се подобри качеството на живот и социалното включване, като се осигурят условия за жизнена среда в съответствие с критериите за устойчиво развитие и  достъпност до сградите за хора с увреждания, съгласно нормативната уредба. \r\nОсновните дейности, които ще се изпълнят по проекта са: \r\n-\tИнженеринг - проектиране, строителство и авторски надзор за въвеждане на мерки за енергийна ефективност в девет  многофамилни сгради;\r\n-\tСтроителен надзор;\r\n-\tФинансов одит;\r\n-\tМерки за информация и публичност;\r\n-\tУправление на проекта.\r\nПрез пролетта на 2016 г. Община град Добрич проведе информационна кампания относно възможностите за включване на сгради в настоящия проект  и получи тридесет и три заявления за интерес и финансова помощ, от които двадесет и девет отговарят на поставените в процедурата изисквания. Първите девет, класирани на база обективни критерии, бяха включени в проектното предложение. Те са със следните административни адреси: ул. „Каменица“ № 8, ул. „Кирил и Методий“ 8, ул. „Кирил и Методий“ №18, ул. „Любен Каравелов“ № 4, ул. „Максим Горки“ 2, ул. „Страцин“ №4, ул. „Цар Симеон“ 13, ул. „Захари Стоянов“ №1, ул. „Йордан Йовков“ №13. \r\nПо-късно през същата година за сградите бяха изготвени технически паспорти и обследвания за енергийна ефективност от изпълнител избран по реда на Закон за обществени поръчки (ЗОП). \r\nПрез 2017 година, след провеждане на процедури по ЗОП, бяха избрани изпълнители и за останалите дейности, предвидени за реализиране по проекта. Към настоящият момент са сключени договори с изпълнителите на всички дейности, с изключение на дейност Инженеринг за сграда с административен адрес ул. „Страцин” №4. За тази сграда повторно беше обявена процедура за избор на изпълнител, тъй като класираният на първо място отказа  да сключи договор. \r\nПо сключените договори за Инженеринг напълно завършени са инвестиционните проекти за пет от сградите и те включват всички енергоспестяващи мерки, предписани като задължителни в енергийното обследване, мерки по конструктивно възстановяване, предписани като задължителни в техническото обследване и мерки, свързани с подобряване на достъпа за лица с увреждания. За тези обекти има издадени разрешения за строеж.\r\nС осъществяването на проектното предложение деветте обекта на интервенция ще постигнат най-малко клас на енергопотребление „С“, с което ще се повиши енергийната ефективност в жилищния сектор в Община град Добрич. Ще се повиши и комфорта на обитателите, ще се постигне подобряване на екологичната среда и качеството на живот в града като цяло.", "date": "2018.01.15", "title": "Добрич: Подадени са 33 заявления за включване в проекта „Енергийно обновяване на многофамилни жилищни сгради в град Добрич”"}
{"url": "http://www.focus-news.net/news/2018/01/15/2477383/sofiya-vazstanoveno-e-dvizhenieto-po-pat-ii-16-mezdra-svoge-pri-s-opletnya.html", "text": "Възстановено е движението по път II-16 Мездра-Своге при с. Оплетня. Това съобщиха от пресцентъра на Агенция \"Пътна инфраструктура\".", "date": "2018.01.15", "title": "София: Възстановено е движението по път II-16 Мездра-Своге при с. Оплетня"}
{"url": "http://www.focus-news.net/news/2018/01/15/2477384/afp-frenskata-ikonomika-mozhe-da-e-narasnala-s-2-protsenta-prez-2017-godina.html", "text": "Френската може да е нараснала с близо 2 процента през 2017 година, което надвишава официалните прогнози, заяви министърът на финансите на Франция Бруно льо Маир в понеделник, предава AFP.\r\n“Растежът е солиден и може да е почти два процента през 2017 година, за първи път след 2011 година“, заяви льо Маир пред френските бизнес лидери.\r\nПрез 2018 година, също „трябва да надминем нашите прогнози“, добави той.\r\nПревод и редакция:", "date": "2018.01.15", "title": "AFP: Френската икономика може да е нараснала с 2 процента през 2017 година"}
{"url": "http://www.focus-news.net/news/2018/01/15/2477385/d-r-matey-popnikolov-zam-oblasten-upravitel-na-kyustendil-za-da-se-zapazi-funktsiyata-na-obshtinskata-bolnitsa-v-dupnitsa-tya-tryabva-da-se-prestrukturira.html", "text": "За да се запази функцията на общинската болница в Дупница, тя трябва да се преструктурира. Това каза пред Радио „Фокус” – Кюстендил д-р Матей Попниколов, зам.-областен управител на Кюстендил и член на областната здравна комисия. По думите му той е бил човекът, подписал учредителния акт за създаване на общинска болница, в рамките на председателстването му на Общински съвет – Дупница. „Всичко зависи от мениджмънта на лечебното заведение. Скоро има конкурс за управител на болницата. Смятам, че този път ще се явят кандидати, които да имат опит в тежкото администриране”, каза д-р Матей Попниколов. Той добави, че е важно и самият колектив на болницата какво иска. „Нещата не са толкова сложни. Това лечебно заведение има приходи, има и разходи. Приходите трябва да бъдат увеличени, а разходите – намалени. Това лечебно заведение има възможност да увеличи приходите, но колективът трябва да поиска това”, каза д-р Матей Попниколов.\r\nВенцеслав ИЛЧЕВ", "date": "2018.01.15", "title": "Д-р Матей Попниколов, зам.-областен управител на Кюстендил: За да се запази функцията на общинската болница в Дупница, тя трябва да се преструктурира"}
{"url": "http://www.focus-news.net/news/2018/01/15/2477386/zam-ministar-malina-krumova-se-sreshtna-s-uchenitsi-survakarcheta-po-sluchay-romskiya-praznik-vasilitsa.html", "text": "Заместник-министърът на регионалното развитие и благоустройството Малина Крумова се срещна с ученици от Обединено иновативно училище „П. Р. Славейков“, село Джулюница, по случай големия ромски празник „Василица“, с който се отбелязва началото на Новата година. Те изнесоха представление, символизиращо богатството от фолклорните традиции на различните етноси в България. Това съобщиха от пресцентъра на Министерството на регионалното развитие и благоустройството. Децата пожелаха здраве и благополучие, споделяйки традициите на ромския, българския и турския фолклор, както и мечтите и надеждите на децата от малките населени места. \r\nУчилището е част от мрежата на Център за междуетнически диалог и толерантност „Амалипе”, която е една от най-големите ромски организации в България. От 7 години не е имало отпаднало дете от училището, в което учат деца от най-различни етноси. \r\n„Много се радваме и Ви благодарим, че винаги ни подкрепяте“, изразиха своята признателност от център „Амалипе“. От своя страна, регионалният заместник-министър пожела на децата да бъдат здрави и все така усмихнати.", "date": "2018.01.15", "title": "Зам.-министър Малина Крумова се срещна с ученици-сурвакарчета по случай ромския празник „Василица“"}
{"url": "http://www.focus-news.net/news/2018/01/15/2477387/kyustendil-vav-vsichki-detski-gradini-se-izvarshva-filtar-za-zaboleli-detsa.html", "text": "Във всички детски градини се извършва филтър за заболели деца. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите ѝ всяка сутрин медицинските сестри и медицинските специалисти извършват входящ филтър на всички деца, постъпващи в групите на детските градини. В случай, че се установи дете със симптоми на заболяване – то се връща. „В рамките на деня, ако при някое дете се установят симптоми - висока температура, отпадналост или други признаци, веднага детето се изолира от останалите деца в групата и се прави връзка с родителите му”, каза Нели Петкова.\r\nВенцеслав ИЛЧЕВ", "date": "2018.01.15", "title": "Кюстендил: Във всички детски градини се извършва филтър за заболели деца"}
{"url": "http://www.focus-news.net/news/2018/01/15/2477388/d-r-atanas-kambitov-kmet-na-blagoevgrad-prez-2018-godina-shte-zapochne-izgrazhdaneto-na-tsyalostno-videonablyudenie-na-grada.html", "text": "През 2018 година ще започне изграждането на цялостно видеонаблюдение на Благоевград. Това каза кметът на Общината д-р Атанас Камбитов по време на пресконференция, която се проведе в града, предаде репортер на Радио „Фокус“ – Пирин. По думите му от него ще бъдат обхванати и парковите зони. „Видеонаблюдението ще има всички необходими функции, включително и такива за контрол на движението в централна градска част с разпознаване на номера. То ще отговаря на всички изисквания“, каза още д-р Камбитов. Той добави, че има предложени два различни проекта за видеонаблюдението, които са на стойност между 1.8 и 2 милиона лева. „Тук е важно да отбележим, че ние залагаме изплащане на дейностите в срок от 5 години с много ниска първа вноска, но ангажимент на този, който ще го изгради, е да го направи на 100%“, заяви д-р Камбитов. Той заяви, че по този начин Общината ще си гарантира, че ще плати само за нещо, което наистина функционира, както се изисква. Кметът д-р Камбитов каза, че камери ще бъдат монтирани в училищата и техните дворове, в централна градска част, на кръстовищата и въобще навсякъде из града. „За сега няма да обхванем селата, но за сметка на това ще покрием парковата зона. На по-късен етап ще сложим видеонаблюдение и в селата, но това ще стане с времето“, коментира д-р Камбитов. Той отбеляза, че полицията в града също ще има достъп до видеонаблюдението, като те няма да заплащат за него. Д-р Камбитов заяви, че така ще бъде осигурена сигурността на гражданите. Той посочи, че до края на годината видео системата трябва да е готова на 100%, като приоритетно ще се започне от централната градска част и училищата. Кметът на Благоевград добави, че в бюджета на Общината за 2018 година е заложено още ремонт на дворовете и спортните съоръжения в няколко училища, увеличени са и средствата за ремонт и поддръжка на детските градини.\r\nЛивия НИНОВА", "date": "2018.01.15", "title": "Д-р Атанас Камбитов, кмет на Благоевград: През 2018 година ще започне изграждането на цялостно видеонаблюдение на града"}
{"url": "http://www.focus-news.net/news/2018/01/15/2477389/valeri-zhablyanov-bsp-ako-tsveta-karayancheva-otkazhe-da-organizira-diskusiya-za-obshtinskite-bolnitsi-bsp-shte-pokani-vsichki-zainteresovani-organizatsii-v-parlamenta.html", "text": "Ако Цвета Караянчева откаже да организира дискусия за общинските болници, БСП ще покани всички заинтересовани организации в парламента. Това каза заместник-председателят на Народното събрание и депутат от „БСП за България“  Валери Жаблянов по време на пресконференция в централата на партията, предаде репортер на Агенция „Фокус“. Той подчерта, че БСП твърдо стои зад искането на такава дискусия. Във връзка с очерталата се криза в здравеопазването, Жаблянов поясни, че ПГ на „БСП за България“ е изпратила писмо до председателя на Народното събрание Цвета Караянчева с искане в четвъртък тази седмица да бъде организирана на дискусия по проблемите на общинското здравеопазване, на която народните представители да разберат защо 31 общински болници са в състояние на фалит и защо държавният бюджет,  не е намерил необходимите средства за тях. „Защо министър-председателят е в състояние да обещава пари в първия момент, в който му ги поискат, откъде се намират тези средства след като не са гласувани в държавния бюджет и защо общинското здравеопазване трябва да разчита на подаянието на изпълнителната власт?“, попита Жаблянов. Той поясни, че БСП призовава министъра на здравеопазването Кирил Ананиев да даде отговор на тези въпроси. Според него общинското здравеопазване има демографски, социален и  политически характер. „Българското Народно събрание след като не е в състояние с неговото мнозинство да обезпечи дейността на болниците, следва да намери причините защо то е доведено до това състояние. Няма община, която да не е потърпевша“, допълни Жаблянов. \r\nДеница КИТАНОВА", "date": "2018.01.15", "title": "Валери Жаблянов, БСП: Ако Цвета Караянчева откаже да организира дискусия за общинските болници, БСП ще покани всички заинтересовани организации в парламента"}
{"url": "http://www.focus-news.net/news/2018/01/15/2477390/stara-zagora-meditsi-ot-mbal-d-r-hristo-stambolski-v-kazanlak-izlyazoha-na-protest.html", "text": "Медици от МБАЛ „Д-р Христо Стамболски“ в Казанлък излязоха на протест, предаде кореспондент на Радио „Фокус“. Към протеста се присъединиха пациенти и граждани. Протестиращите изразиха четири основни искания, които са искания на 36-те общински болници, които излязоха на протест днес – да бъдат заплатени услугите, извършени над определения лимит, да се увеличат цените на клиничните пътеки, да има нови дебати за здравеопазването в България и да бъдат осигурени 30 милиона лева за укрепване на общинските болници. Тези и други искания бяха заявени в протестна декларация, прочетена от д-р Захари Стойчев по време на протеста.\r\nПред протестиращите лекари, медицински специалисти, помощен персонал и граждани управителят на МБАЛ „Д-р Христо Стамболски“ д-р Кети Маналова заяви, че пациентите не бива да знаят как Министерството на здравеопазването и Националната здравноосигурителна каса гарантират здравеопазването им. Д-р Маналова заяви, че са комплексни причините, довели до това състояние на общинските болници: „ Дойде време да научите, че общинските болници са търговски дружества, каквито няма никъде по света. И тези дружества купуват услуги от Здравната каса на цени на клиничните пътеки от 2006 година, а плащат лекарства, консумативи, ток, вода на цени от 2018 година.“ \r\nД-р Кети Маналова поясни, че болницата в Казанлък е единствената, която изгражда кадри. В момента в нея работят специализанти в осем специалности. Направен е ремонт на сградата и на отделенията и е внедрено ново оборудване за 3 милиона лева, въведени са мерки за енергийна ефективност за още близо 3 млн. лева: „Болницата днес няма нищо общо със сградата и условията в нея отпреди няколко години, затова тази болница заслужава да бъде подкрепена”, каза още д-р Маналова. Тя каза още, че е голямо значението на лечебното заведение и по отношение на Спешната помощ : „Ако я няма болницата с нейните специалисти, медицинска апаратура и специализирани лаборатории, работата на Спешния център няма да бъде толкова ефективна, той ще бъде само транспортиращо звено.“ \r\nПротестът на медиците в Казанлък бе подкрепен и от Лекарския съюз, чийто представител д-р Георги Бакоев, председател на Районната лекарска колегия в Стара Загора заяви, че е дошъл да изрази тази подкрепа в най-голямата общинска болница в областта – МБАЛ „Д-р Христо Стамболски” , която обслужва населението на 5 общини и в която са вложени близо 6 милиона лева за реновиране и оборудване с нова медицинска техника и заслужава да работи нормално и да се развива. \r\nВ болницата в Казанлък работят 76 лекари, 170 медицински сестри, акушерки и лаборанти и помощен персонал. Болницата има 11 отделения, 3 лаборатории, транспортно звено. Просрочените задължения на здравното заведение са 900 хиляди лева. \r\nСлавяна ГАЙДАРОВА", "date": "2018.01.15", "title": "Стара Загора: Медици от МБАЛ „Д-р Христо Стамболски“ в Казанлък излязоха на протест"}
{"url": "http://www.focus-news.net/news/2018/01/15/2477391/d-r-yanka-draganova-rzi-varna-bronhiti-i-pnevmonii-sa-nay-chestite-uslozhneniya-koito-se-nablyudavat-v-rezultat-na-virusna-infektsiya.html", "text": "Бронхити и пневмонии са най-честите усложнения, които се наблюдават във Варна в резултат на вирусна инфекция. Това съобщи за Радио „Фокус” – Варна д-р Янка Драганова, директор на Дирекция „Надзор на заразните болести” към Регионалната здравна инспекция (РЗИ). „Лечебните заведения във Варна съобщават основно за бронхити и пневмонии, това са усложнения в резултат на вирусната инфекция“, добави д-р Драганова. По думите ѝ грипът започва с много висока температура, главоболие, силна отпадналост и болки по цялото тяло. „При малките деца се появяват затруднено дишане, неспокойство и отказ от храна. При всички тези симптоми обезателно трябва да се търси медицинска помощ. След това има кашлица и други прояви на горните дихателни пътища. Заболяването не трябва да се подценява. Затова са необходими навременни и адекватни мерки от страна на родителите – посещение при личен лекар, а в почивни дни – спешни кабинети“, каза още д-р Драганова. Тя подчерта, че имунизацията срещу грип е най-ефикасното средство за защита, но много малко хора се имунизират. „В търговската мрежа има различни препарати за засилване на имунитета. Важно е и храненето да е балансирано, което за съжаление не всички семейства могат да си позволят. Трябва да се приемат много плодове, зеленчуци и витамини“, отбеляза д-р Янка Драганова.\r\nМарияна ВАЛЕНТИНОВА", "date": "2018.01.15", "title": "Д-р Янка Драганова, РЗИ - Варна: Бронхити и пневмонии са най-честите усложнения, които се наблюдават в резултат на вирусна инфекция"}
{"url": "http://www.focus-news.net/news/2018/01/15/2477392/prezidentat-rumen-radev-na-sreshta-s-premiera-na-yaponiya-shindzo-abe-investitsiite-targoviyata-inovatsiite-i-naukata-sa-prioritetni-v-otnosheniyata-ni-s-yaponiya.html", "text": "Изключително сме щастливи да ви приветстваме у нас. Високо оценяваме това първо в историята на двустранните отношения посещение в България на министър-председател на Япония, особено през тази значима за страната ни година, когато за първи път сме ротационен председател на Съвета на ЕС. Това заяви президентът Румен Радев, който се срещна с министър-председателя на Япония Шиндзо Абе на „Дондуков“ 2, съобщиха от прессекретариата на държавния глава. Президентът Радев отбеляза, че Япония е наш традиционен приятел и приоритетен партньор, с който споделяме еднакви ценности и сходни позиции по важни международни въпроси. \r\nПо време на разговора двамата се обединиха около мнението, че настоящата знакова визита на премиера Абе в България ще издигне нивото на двустранните отношения, ще стимулира разширяването на бизнес контактите и ще даде силен тласък за активизиране на сътрудничеството във всички области на взаимен интерес, особено в сферата на икономиката и инвестициите. „Наш приоритет в двустранните отношения е оползотворяването на значителния потенциал в инвестициите, търговията, иновациите, науката и технологиите, тъй като България е все по-привлекателна дестинация за развиване на бизнес“, посочи Румен Радев и изрази надежда, че все повече японски компании ще развиват у нас проекти с висока добавена стойност. \r\n„Япония подкрепя обединена Европа и се радваме, че един от приоритетите на българското председателство е насърчаването на европейската перспектива на държавите от Западните Балкани и подобряване на транспортната и комуникационната свързаност в региона“, отбеляза по време на срещата японският министър-председател. От своя страна президентът Радев приветства интереса на японската страна към държавите от региона и добави, че от съществено значение е и свързаността в научните проекти между държавите. \r\nБългарският държавен глава и японският премиер Шиндзо Абе потвърдиха по време на срещата си, че поддържането на международния ред, основан върху демокрацията, свободата и върховенството на закона, е от ключово значение. „Следим внимателно и със загриженост обстановката около Северна Корея. България категорично осъжда севернокорейската ядрена програма и призовава тези опити да бъдат спрени“, заяви Румен Радев, според когото въпросът може да бъде решен единствено чрез преговори и диалог. \r\nДвамата се обявиха за допълнително насърчаване на богатия образователен обмен, базиращ се на сътрудничеството между научни институции и университети на двете страни. „Обменът на студенти и високи технологии е от изключително значение за нас и сме благодарни за ежегодно отпусканите японски държавни стипендии за обучение на наши студенти и специализанти“, посочи президентът Радев. \r\nЯпонската страна възнамерява да увеличи броя на стипендиите, които ще бъдат отпускани по линия на научния обмен. Плановете за това са във връзка с предстоящите през 2019 г. чествания по случай 110-годишнината от първите официални двустранни контакти, 80-годишнината от установяването и 60-годишнината от възстановяването на дипломатическите отношения. Общо бе виждането, че тези важни годишнини трябва да бъдат отбелязани по подходящ начин, включително с културна програма и размяна на визити на високо равнище. \r\nПо време на срещата беше обсъдено и възходящото развитие на стратегическото партньорство между ЕС и Япония. „Като председател на Съвета на ЕС през първата половина на 2018 г., България е готова да продължи конструктивната си роля за диалога ЕС-Япония и да съдейства за близкото сътрудничество и координация по важни международни и регионални въпроси“, каза още Румен Радев. \r\nРумен Радев благодари на Шиндзо Абе за голямата подкрепа, оказана ни от Япония в годините на прехода на страната ни към демокрация и пазарна икономика.", "date": "2018.01.15", "title": "Президентът Румен Радев на среща с премиера на Япония Шиндзо Абе: Инвестициите, търговията, иновациите и науката са приоритетни в отношенията ни с Япония"}
{"url": "http://www.focus-news.net/news/2018/01/15/2477393/predsedatelyat-na-narodnoto-sabranie-tsveta-karayancheva-pozdravi-svoya-makedonski-kolega-talat-dzhaferi-za-ratifitsiraneto-na-dogovora-za-dobrosasedstvo-ot-parlamenta-na-makedoniya.html", "text": "Председателят на Народното събрание Цвета Караянчева поздрави своя македонски колега Талат Джафери по повод ратифицирането на договора за приятелство, добросъседство и сътрудничество между двете страни от парламента на Македония. Това съобщиха от пресцентъра на Народното събрание.\r\nРатифицирането на документа е историческа стъпка, с която се потвърждава волята на нашите две страни да продължат усилията си за изграждане на модерни, добросъседски отношения, основани на европейските ценности, отбелязва в писмото си Цвета Караянчева. Тя изразява своята увереност, че договорът ще даде импулс за развитие на сътрудничеството и приятелството между България и Македония във всички области. \r\nВ писмото до своя македонски колега Цвета Караянчева припомня, че на 27 юли 2017 г. Народното събрание прие единодушно декларация в подкрепа на подписването на договора и по този начин потвърди широкия политически консенсус и категоричното желание за отваряне на нова страница в отношенията между двете страни. България ще продължи да подкрепя усилията на Македония за интеграция в ЕС и НАТО, отбелязва тя и посочва, че основен приоритет на Българското председателство на Съвета на ЕС, което страната ни пое преди дни, е интеграцията на страните от Западните Балкани.", "date": "2018.01.15", "title": "Председателят на Народното събрание Цвета Караянчева поздрави своя македонски колега Талат Джафери за ратифицирането на договора за добросъседство от парламента на Македония"}
{"url": "http://www.focus-news.net/news/2018/01/15/2477394/reuters-elitna-chast-na-germanskata-politsiya-shte-bade-razshirena-zaradi-povisheniya-risk-ot-teroristichni-napadeniya.html", "text": "Елитна част на германската полиция разширява състава си и ще отвори нов център в Берлин, защото заплахата от терористични нападения в столицата е по-голяма, отколкото в западната част на страната, където са базирани специалните части, заяви началникът на частта в понеделник, предава Reuters.\r\nСлужителите на германските силови структури са в повишена степен на готовност, след като бежанец уби 12 души, след като се вряза с камион в коледен базар в Берлин през 2016 година.\r\nГСГ-9, както е известна частта, е създадена преди 45 години, след като се разбра, че специалните части на германската полиция нямат част, в която да има специалисти снайперисти и екип за преговори, която беше нужна в опита за спасяване на израелските атлети, отвлечени от палестински терористи по време на Олимпийските игри в Мюнхен през 1972 година.\r\nТогава 11 израелтяни, един германски полицай и пет палестински терористи загинаха след дълго противостояние в слабо охраняваното олимпийско селце и близкостоящо летище.\r\nНападението в Берлин, осъществено от тунизийския бежанец Анис Амри прояви сериозни пропуски в работата на германските разузнавателни служби и потвърди страховете, че когато Германия отвори границите си през 2015 година за повече от един милион души, сред тях е имало не малък брой ислямистки терористи.\r\n„Ако погледнете подобни ситуации с тероризма в Европа, столиците често са засегнати“, заяви командирът на ГСГ-9 Джером Фукс пред германското радио Deutschlandfunk radio, добавяйки, че целта на преместването в Берлин е да повиши способността за реакция в столицата.\r\nПревод и редакция:", "date": "2018.01.15", "title": "Reuters: Елитна част на германската полиция ще бъде разширена заради повишения риск от терористични нападения"}
{"url": "http://www.focus-news.net/news/2018/01/15/2477395/ministar-krasimir-valchev-diskusiyata-za-klyuchovite-kompetentnosti-shte-se-otrazi-na-obrazovatelnite-sistemi-na-vsichki-strani-ot-es-no-sled-5-ili-10-godini.html", "text": "Дискусията по отношение на ключовите компетентности ще се отрази на образователните системи на всички страни от ЕС, но това ще се случи след 5 или 10 години. Това каза в Тополовград министърът на образованието Красимир Вълчев по повод форумите и обмена на опит по време на председателството на България, предаде репортер на Радио „Фокус” - Пловдив. Министърът каза, че темите по дневен ред са много, но една част от тях няма да се видят веднага, тъй като ще бъдат резултат на допълнителни документи, които ще се приемат впоследствие. „За нас това е възможност да проведем няколко важни разговора, които са с пряка проекция в страната и единият от тези разговори е по отношение на политиките и привличане и задържане на учители в училище“, каза министър Вълчев. По думите му другият разговор е за дигиталните умения и за това как да има повече деца, които да бъдат създатели на дигитално съдържание. „Това ще бъде изключително важно през следващото десетилетие и нещо, което в България очевидно има сравнителни предимства“, каза министър Вълчев. Той посочи, че е много важен и разговорът за приобщаването на всяко едно дете в образователната система.\r\nВесела КРЪСТЕВА", "date": "2018.01.15", "title": "Министър Красимир Вълчев: Дискусията за ключовите компетентности ще се отрази на образователните системи на всички страни от ЕС, но след 5 или 10 години"}
{"url": "http://www.focus-news.net/news/2018/01/15/2477396/s-nad-624-mln-lv-ot-op-regioni-v-rastezh-2014-2020-g-se-obnovyavat-detski-gradini-uchilishta-i-profesionalni-gimnazii-vav-vsichki-obshtini.html", "text": "Във всички общини на територията на страната в момента се обновяват детски градини, училища и професионални гимназии. Над 624 млн. лв., осигурени от Оперативна програма „Региони в растеж“ 2014-2020 г. и държавния бюджет, се влагат в мащабните ремонтни дейности, които включват и ново технологично и учебно оборудване. Това обяви в Горна Оряховица заместник-министърът на регионалното развитие и благоустройството и ръководител на Управляващия орган на ОПРР Деница Николова, съобщиха от пресцентъра на МРРБ. Тя заедно с кмета на общината инж. Добромир Добрев откриха обновената детска градина „Елена Грънчарова“ в града. Над 427 хил. лв. е инвестицията от европейската програма, която включва цялостно обновяване на сградата, мерки за енергийна ефективност, нов покрив, дограма, нови мебели, обзавеждане и оборудване за възпитателен процес и др. Общо 125 деца и 30 души персонал на градината се обучават и работят в изцяло обновена, подобрена, съвременна среда, отговаряща на най-високите стандарти, убеди се на място зам.-министър Николова.\r\nС откриването на детската градина в община Горна Оряховица приключи проектът за модернизация на цялата образователна инфраструктура, включваща общо две детски градини и най-голямото основно училище. За реновирането на сградите от европейската програмата са инвестирани около 3 млн. лв. Проектът приключва година по-рано от предвидения първоначално срок. До няколко месеца ще приключи и мащабният проект за модернизиране и благоустрояване на централната градска част на Горна Оряховица, финансиран от ОП „Региони в растеж“ 2014-2020 г. с близо 6 млн. лв. \r\n„Всичко, което даваме в сферата на образованието, било то финансов ресурс, или усилия от всеки един от нас, няма цена. Няма нищо по-хубаво от това да виждаме децата си да растат щастливи в модерна среда, в която се възпитават и учат“, отбеляза зам.-министър Николова. Тя допълни, че с изпълнението на проекта ще се създадат по-добри условия за обучение и труд в образователните институции.\r\nПроектът за обновяване на професионалните гимназии цели създаване на интелигентен растеж, за да може там, където бизнесът има нужда, да се откриват специалности и за да се улесни обучението на ученици по места. За нас е много важно това, че във всички общини се изпълняват обекти, свързани с подобряване на материалната база. Така на цялата територия на страната имаме възможност да обучаваме качествени специалисти, каза още Николова.", "date": "2018.01.15", "title": "С над 624 млн. лв. от ОП „Региони в растеж“ 2014-2020 г. се обновяват детски градини, училища и професионални гимназии във всички общини"}
{"url": "http://www.focus-news.net/news/2018/01/15/2477397/nachalnikat-na-otbranata-general-leytenant-andrey-botsev-shte-uchastva-v-zimnata-sesiya-na-voenniya-komitet-na-nato.html", "text": "Началникът на отбраната генерал-лейтенант Андрей Боцев ще участва в 178-то заседание на Военния комитет на НАТО. Това съобщиха от пресцентъра на Министерството на отбраната. Зимната сесия от заседания на ниво началници на отбраната на най-висшия военен орган на Алианса ще се проведе на 16 януари и 17 януари 2018 г. в Брюксел, Белгия.  \r\nДневният ред на форума включва теми, свързани с напредъка по адаптирането на Командната структура на НАТО, мисията на Алианса в Афганистан, проектирането на стабилност и борбата с тероризма. Сред въпросите, които ще бъдат обсъдени в основните сесии, също са военната подкрепа към сигурността и стабилността по южната граница на НАТО, Глобалната коалиция и Ирак и постигането на съгласуваност в различните направления на работа в Алианса. Ще бъдат проведени и сесии на Военния комитет с Грузия и Украйна.", "date": "2018.01.15", "title": "Началникът на отбраната генерал-лейтенант Андрей Боцев ще участва в зимната сесия на Военния комитет на НАТО"}
{"url": "http://www.focus-news.net/news/2018/01/15/2477398/vratsa-oik-v-krivodol-opredeli-broya-na-chlenovete-na-sektsionnite-izbiratelni-komisii-v-selo-gradeshnitsa-za-chastichnite-izbori-za-kmet-na-seloto-na-18-fevruari.html", "text": "Общинската избирателна комисия в Криводол определи броя на членовете на секционните избирателни комисии в село Градешница за провеждането на частични избори за кмет в селото, насрочени за 18 февруари. Това се посочва на сайта на ОИК. Две са изборните секции, които ще бъдат разкрити в Градешница, като едната е подвижна секционна комисия. И двете секции ще се състоят от по 5 души членове. От Общинската избирателна комисия съобщават, че до 18 януари е последният срок за регистрация на партиите, коалициите, местните коалиции и инициативните комитети за участие в частичните избори за кмет на кметство с. Градешница, община Криводол. До избори в селото се стигна след като досегашният кмет Магдалин Сълков на 25 ноември 2017 г.  подаде оставка, като мотивите са лични. В насрочените за 18 февруари предсрочни избори ще участват 500 жители на селото с право на глас.", "date": "2018.01.15", "title": "Враца: ОИК в Криводол определи броя на членовете на секционните избирателни комисии в село Градешница за частичните избори за кмет на селото на 18 февруари"}
{"url": "http://www.focus-news.net/news/2018/01/15/2477399/radio-svobodna-evropa-makedoniya-makedonskiyat-parlament-ratifitsira-dogovora-za-dobrosasedstvo-s-balgariya.html", "text": "На своята 30-а сесия, македонският парламент ратифицира Договора за приятелство, добросъседство и сътрудничество между Македония и България. С 61 гласа \"за\" и един въздържал се депутатите гласуваха Законопроектът за добросъседство с България, а в работата на парламента не участваха депутатите от опозиционната ВМРО-ДПМНЕ, предава македонската редакция на „Радио Свободна Европа“.\r\nДоговорът бе подписан на 1 август 2017 г. от премиерите на двете страни Зоран Заев и Бойко Борисов, както те заявиха, за укрепване на двустранните приятелски отношения, насърчаване на добросъседството и развитие на всестранни взаимоотношения съгласно международното право.\r\nМинистърът на външните работи Николай Димитров заяви, че е факт, че тежки и деликатни въпроси между две съседни държави много трудно се договарят и че \"нито ние, нито в България сме напълно щастливи от текста.\" Димитров посочи, че споразумението е важна стъпка, тъй като двете страни са окуражени да \"излязат от окопите, особено в региона, който е натоварен с история и че е важно, че той дава известна увереност в обществото“.\r\nПревод и редакция:", "date": "2018.01.15", "title": "„Радио Свободна Европа“ (Македония): Македонският парламент ратифицира Договора за добросъседство с България"}
{"url": "http://www.focus-news.net/news/2018/01/15/2477400/zapochna-sreshtata-mezhdu-premiera-boyko-borisov-i-prezidenta-na-azerbaydzhan-ilham-aliev.html", "text": "Започна срещата между премиера Бойко Борисов и президента на Азербайджан Илхам Алиев, предаде репортер на Агенция „Фокус“. Българският министър-председател е в Баку по официална покана на президента Алиев. В българската делегация са също и министърът на транспорта, информационните технологии и съобщенията Ивайло Московски, министърът на енергетиката Теменужка Петкова, министърът на земеделието, храните и горите Румен Порожанов и министърът на икономиката Емил Караниколов. \r\nЦветилена СИМЕОНОВА", "date": "2018.01.15", "title": "Започна срещата между премиера Бойко Борисов и президента на Азербайджан Илхам Алиев"}
{"url": "http://www.focus-news.net/news/2018/01/15/2477401/blagoevgrad-izlozhba-s-tvorbi-zhivopis-kolazh-predstavya-gradskata-hudozhestvena-galeriya.html", "text": "Градска художествена галерия в Благоевград представя творбите на художникът Венци Терзийски. Експозицията ще бъде открита на 16 януари (вторник) от 18:00 часа. Това съобщиха от пресцентъра на Община Благоевград.\r\nИзложбата е самостоятелна, а авторът показва, както стари, така и нови произведения.  Експозицията включва 17 картини, с които творецът разкрива своя свят чрез комбинирането на колаж и живописна техника. Неговите произведенията се отличават със своята екстравагантност и визуален език. \r\nВенци Терзийски е автор с ярка индивидуалност, харесван е заради замаха и колорита в творбите му. Член е на СБХ-Благоевград и участва във всички общи изложби на гилдията в Благоевград.", "date": "2018.01.15", "title": "Благоевград: Изложба с творби живопис-колаж представя Градската художествена галерия"}
{"url": "http://www.focus-news.net/news/2018/01/15/2477402/prof-georgi-mihaylov-bsp-falitat-na-obshtinski-bolnitsi-vodi-do-dopalnitelno-obezlyudyavane-v-stranata.html", "text": "Фалитът на общински болници води до допълнително обезлюдяване в страната. Това каза народният представител от ПГ на „БСП за България“ и член на Здравна комисия проф. Георги Михайлов по време на пресконференция в централата на партията, предаде репортер на Агенция „Фокус“  Той поясни, че от БСП са имали тревожна среща с представители на Асоциацията на общинските болници преди Нова година. „Общинските болници категорично не приемат предложението на министерството, което е твърде общо, за трансформацията им в здравни центрове с по 20 легла“, коментира проф. Михайлов. Депутатът припомни, че тогава БСП са предложили  целево субсидиране на общинските болници с 40 млн. лв. , както и създаване на условия в Новия национален рамков договор нов тип клинична пътека. „Ние смятаме, че няколко аспекта са много важни от дейността на общинските болници. Те се намират непосредствено до населените места на хора, които са в крайно отдалечено положение от големите областни, университетски болници в страната и са с много нисък социален статус  и нямат възможност да пътуват“, коментира проф. Михайлов. По думите му с фалита на общинските болници, хората са оставени в едно сериозно неравностойно положение.  Според него последното последствие от закриването на болниците е обезлюдяването на районите. \r\nКолегата му Асен Златев от Съвета по здравеопазване към Националния съвет на БСП заяви, че партията е инициирала основните на един нов модел на здраевопазването, което ще направи прелом в този съществуващ хаос и най-вече непрекъснато нарастване на недоволството от обслужване на гражданите. По думите му то е навсякъде. „Не само в отдалачените райони, но включително и в столицата“, допълни Златев.\r\nДеница КИТАНОВА", "date": "2018.01.15", "title": "Проф. Георги Михайлов, БСП: Фалитът на общински болници води до допълнително обезлюдяване в страната"}
{"url": "http://www.focus-news.net/news/2018/01/15/2477403/dobrich-spored-ikonomicheski-analiz-ako-obshtinata-realizira-intermodalen-terminal-na-teritoriyata-na-bivsheto-voenno-letishte-tova-bi-osigurilo-prihod-za-10-godini.html", "text": "Според икономически анализ, ако Община град Добрич или Област Добрич реализира интермодален терминал на територията на бившето военно летище, това би осигурило приход за 10 години. Това заяви инж. Дойчин Ников, председател на Национално сдружение с нестопанска цел в обществена полза \"Клъстер Черноморска Икономическа Зона\", предаде кореспондентът на Радио „Фокус” – Варна. „Цифрите показват при икономически анализ, че това са над 800 млн. лв., което показва, че е рентабилно една такава инвестиция в интермодален терминал, който в зависимост от зоната няма да струва повече 30 млн. – 35 млн. евро. Има значение каква инфраструктура ще се изгражда. Специално за летището там просто трябва по някакъв начин да се прехвърли терена и да се разгледа вариант, както ние предложихме - с достъп чрез жп линия към интермодалния терминал. Допълнително ние предложихме един друг вариант. Става дума за източна зона, където терените са частни. Да се изкупят тези терени и там да се изгражда такъв интермодален терминал или областен експо павилион. Възможностите са много принципно. От гледна точка на европейските програми бенефициент трябва да е общината. Това е същественият проблем по такива проекти“, посочи инж. Ников. \r\nТой допълни, че в Румъния има градове, които са направили такива логистични зони с мащаб от 3000 – 4000 дка. Тези градове са взели от Европейския регионален фонд за развитие по 200 млн. – 300 млн. евро. за изграждане на подобни индустриални паркове. Община Добрич има идея за превръщането на бившето военно летище край града в транспортен логистичен център. Идеята беше представена още в началото на мандата на сегашния кметски екип. Оттогава се търсят възможности за разработване на проект и неговото осъществяване. В Добрич пред специалисти и представители на институции бе представен проект за логистичен и реекспортен хъб за Централна и Източна Европа. За Добрич „Клъстер Черноморска икономическа зона“ предлага създаване на интермодален терминал на територията на бившето военно летище край града. \r\nЖулиета НИКОЛОВА", "date": "2018.01.15", "title": "Добрич: Според икономически анализ, ако Общината реализира интермодален терминал на територията на бившето военно летище, това би осигурило приход за 10 години"}
{"url": "http://www.focus-news.net/news/2018/01/15/2477404/d-r-atanas-kambitov-kmet-na-blagoevgrad-shte-bade-montirana-svetofarna-uredba-na-vhoda-na-kvartal-strumsko.html", "text": "Ще бъде монтирана светофарна уредба на входа на квартал „Струмско“. Това каза кметът на Община Благоевград д-р Атанас Камбитов по време на пресконференция, която се проведе в града, предаде репортер на Радио „Фокус“ – Пирин. Според кмета процедурата малко се е забавила, защото е било изчаквано становище от Агенция „Пътна инфраструктура“, тъй като една част от пътната мрежа е към тях. „Ще монтираме и още един светофар на улица „Славянска“ при кръстовището, където в края на миналата година студентка загуби живота си. Лично аз не мисля, че това е най-доброто транспортно решение, но в края на краищата има 800 подписа в подкрепа на това“, каза още д-р Камбитов. Той отбеляза, че в момента към общината се подават много предложение, свързани с изграждането на така наречените „легнали полицаи“, които обаче няма да помогнат за подобряване качеството на движение в района, а дори може да попречат. „През цялото време се опитвам да наблегна на това, че с тези мерки се замита основният проблем, който е свързан с това, че трябва да има по-голям контрол и санкции“, подчерта д-р Камбитов. Кметът на Благоевград заяви, че в момента, съвместно с „Пътна полиция“ се работи по нова транспортна схема на града, според която голям част от улиците в централна градска част ще станат еднопосочни. По отношение на замърсяването на въздуха кметът д-р Атанас Камбитов каза, че за момента няма необходимост или искане от страна на граждани за разкриването на нови автобусни линии. „Замърсяването до голяма степен се дължи на твърдото гориво, което се използва за отопление през зимните месеци“, подчерта д-р Камбитов. „Над 80% замърсяването е поради тази причина. Останалото замърсяване е не от градския, а от автомобилният транспорт. Решението – тази година направихме пробен монтаж на 4 филтъра за улавяне на фините прахови частици на комини. Това не е пълно решение, но е стъпка в правилната посока“, уточни д-р Камбитов. Във връзка с културния календар на Община Благоевград той каза, че в момента тече организацията на поредното издание на фестивала „Франкофоли. Благоевград“. Кметът д-р Камбитов отказа да назове имена на участниците, които се планува да пристигнат в града, тъй като все още се уточняват детайли, но каза, че сред тях ще има изключително големи звезди. Кметът на Благоевград коментира, че се подготвя и още един фестивал, но за сега детайлите по него ще останат в тайна.\r\nЛивия НИНОВА", "date": "2018.01.15", "title": "Д-р Атанас Камбитов, кмет на Благоевград: Ще бъде монтирана светофарна уредба на входа на квартал „Струмско“"}
{"url": "http://www.focus-news.net/news/2018/01/15/2477405/vazmozhni-sa-vremenni-prekasvaniya-v-izlachvaneto-na-radio-fokus-v-sandanski-poradi-tehnicheska-profilaktika.html", "text": "Възможни са временни прекъсвания в излъчването на Радио ,,Фокус“ в Сандански поради техническа профилактика. Краткотрайни прекъсваня са възможни в интервала 16.00 – 17.00 ч. Можете да слушате програмата на Радио ,,Фокус“ онлайн в сайта www.focus-radio.net.", "date": "2018.01.15", "title": "Възможни са временни прекъсвания в излъчването на Радио ,,Фокус“ в Сандански поради техническа профилактика"}
{"url": "http://www.focus-news.net/news/2018/01/15/2477406/ombudsmanat-maya-manolova-trudovata-eksploatatsiya-e-na-vtoro-myasto-po-broy-zhertvi-sled-seksualnata.html", "text": "Трафикът с цел трудова експлоатация е на второ място по брой жертви след сексуалната експлоатация. Това каза омбудсманът Мая Манолова на форум по проблемите на трудовата експлоатация и трафика на хора, организиран от институцията в партньорство с фондация „Асоциация Анимус“, съобщиха от пресцентъра на Омбудсмана на Р България. \r\nМанолова бе категорична, че най-сериозната причина за трафика с цел трудова експлоатация е икономическото състояние, безработицата в по-слабо развитите региони у нас, ниското образование и проблемът с работещите бедни, които по различни данни са между 400 000 и 700 000 души. \r\n„Престъпленията с цел експлоатация се доказват трудно и което е още по-тревожно – се разпознават трудно. Средно годишно около 20 са образуваните наказателни производства. Това е проблем, който не засяга само България, той е изключително тревожен и в европейски, и в международен мащаб, защото по данни на Международната организация на труда, 21 млн. души са жертвите на трудова експлоатация“, допълни омбудсманът. \r\nТя цитира данни на Европол, които сочат, че приходите от трафик с цел трудова експлоатация се оценяват годишно на около 3,5 млрд. лв. \r\nОмбудсманът обърна внимание и на факта, че терминът „трудова експлоатация“ се е „изпарил”, както от законодателството, така и в говоренето на институциите и експертите, защото по думите й, е по-удобно да не използват такъв силен и тежък термин. Вместо това го заменят с „нарушение на трудови права” и „нарушение на трудовото законодателство”. \r\n„Като че ли в живота тежкото нарушаване на трудовите права е елегантно, та трябва да му подберем елегантни изразни средства“, възмути се Манолова. \r\nПо думите й, класическите форми на трудовата експлоатация – такива, каквито са в романите на Джек Лондон от XIX век, днес не съществуват – за 16 или 18-часов работен ден, но са налице тежките и лоши условия на труд, работа без трудов договор, а често дори и без заплащане. \r\n„Това са съвременните форми на трудова експлоатация, с които аз като омбудсман, синдикатите като защитници на хората на труда, имаме предизвикателството да се борим“, категорична бе Манолова.  \r\nОмбудсманът каза още, че напоследък зачестяват жалбите, които засягат нарушения на предвиденото работното време, като неплащането на работни заплати също е ключов проблем.  \r\n„Фондация „Асоциация Анимус\" работи изключително професионално по темата трафик с цел трудова експлоатация. Акцентът на институцията на омбудсмана е състоянието на трудовите права, на трудовото законодателство и реалната трудова експлоатация в България, защото според нас, макар да няма легална дефиниция на трудовата експлоатация в законодателството, грубите нарушения, неплащането на работници, извънредният труд, работата без трудов договор, работата в тежки и вредни условия на труд, са съвременните форми на трудова експлоатация\", добави Мая Манолова. \r\nТя посъветва хората, жертви на трудова експлоатация, да подават сигнал до институциите, включително и тази на омбудсмана, като тяхната анонимност ще бъде гарантирана.  \r\n„Предизвикателствата сега са по отношение на извънредния труд, на сумарното отчитане на работно време, което води до това, че реално 8-часовият работен ден е забравен. Прави впечатление и колко много работодатели използват формата на граждански договор или на срочен договор – това е с цел да се заобикалят изискванията на трудовия договор, който налага правила и ангажименти към двете страни. Това са предизвикателства, на които ще посветим работата си през тази година“, увери Манолова.", "date": "2018.01.15", "title": "Омбудсманът Мая Манолова: Трудовата експлоатация е на второ място по брой жертви след сексуалната"}
{"url": "http://www.focus-news.net/news/2018/01/15/2477407/premierat-boyko-borisov-direktnata-vrazka-sofiya-baku-shte-pomogne-za-biznesa-mezhdu-dvete-strani.html", "text": "Директната връзка София-Баку ще помогне за бизнеса между двете страни. Това каза премиерът Бойко Борисов в началото на срещата с президента на Азербайджан Илхам Алиев, предаде репортер на Агенция „Фокус“. \"Действително има много обич между двата наши народа. Досега всичко, което сме се разбрали, се е случило. И мисля, че директната връзка между София и Баку ще помогне за бизнеса между двете страни. Ние проучихме вашия опит в електроразпределителните мрежи в Грузия и на други места. Надявам се президента Алиев да даде своята благословия и разпореждане за СОКАР\", посочи българският премиер.\r\nВъв вторник на летището в азерската столица премиерите Бойко Борисов и Артур Расизаде официално ще открият авиолинията София-Баку. \r\nЦветилена СИМЕОНОВА", "date": "2018.01.15", "title": "Премиерът Бойко Борисов: Директната връзка София-Баку ще помогне за бизнеса между двете страни"}
{"url": "http://www.focus-news.net/news/2018/01/15/2477408/stara-zagora-uvelichavat-se-ostrite-respiratorni-zabolyavaniya-v-oblastta.html", "text": "Увеличават се острите респираторни заболявания в област Стара Загора, съобщиха от пресцентъра на РЗИ - Стара Загора. През последната седмица (от 8 до 14 януари) в РЗИ – Стара Загора са регистрирани 311 случая на остри респираторни заболявания, при 235 случая през предходната седмица. Заболяемостта е 234,97 на 10 000 население, а предходната седмица е била 177,75 на 10 000 души. Наблюдава се плавно увеличаване на острите респираторни заболявания, което е характерно за сезона. До момента са изследвани 11 проби на лица с вирусни инфекции, от които 3 са положителни на други респираторни вируси. Грипни вируси не са изолирани. През тази седмица в Националната референтна лаборатория по грип и ОРЗ в София ще бъдат изпратени 34 проби, взети от болни лица с дихателни инфекции в лечебни заведения за болнична помощ и неотложния кабинет на общопрактикуващите лекари. \r\nРЗИ - Стара Загора продължава ежедневно да следи стойностите на острите респираторни заболявания и при необходимост ще предприеме съответните противоепидемични мерки за ограничаване на разпространението на грипната инфекция.\r\nПрез миналата седмица са регистрирани общо 116 случая на заразни заболявания от групата на капковите и чревните инфекции, и вирусните хепатити. 104 от тях са на варицела, 3 – на скарлатина, 3 – на ентероколити, 4 – на вирусен хепатит и 2 – на ротавирусен гастроентероколит. Не са регистрирани епидемични взривове.", "date": "2018.01.15", "title": "Стара Загора: Увеличават се острите респираторни заболявания в областта"}
{"url": "http://www.focus-news.net/news/2018/01/15/2477409/d-r-tatyana-velislavova-rzi-gabrovo-zabolevaemostta-ot-ostri-respiratorni-zabolyavaniya-v-oblastta-e-po-niska-v-sravnenie-oktomvri-2017-g.html", "text": "Заболеваемостта от остри респираторни заболявания в областта е по-ниска в сравнение с тази, регистрирана през месец октомври 2017 година. Обстановката в региона е спокойна, съобщи за Радио „Фокус“ – Велико Търново д-р Татяна Велиславова, директор на Дирекция „Надзор на заразните болести“ в Регионалната здравна инспекция в града. Като основна препоръка за предпазването от грипни заболявания тя посъветва да се избягват всякакви контакти с видимо болни хора. „Трябва да се избягват мероприятия, в които има участие на голям брой хора, тъй като там вероятността да срещнеш някой, който може да се зарази, е много по-голяма, отколкото ако си вкъщи. Да се носи маска, когато предполагаш, че има опасност да бъдещ заразен – чакайки пред лекарския кабинет по повод на друго заболяване, вероятността да се разболееш е много по-голяма отколкото ако се разхождаш в парка. Да се яде храна богата на витамини, редовно да се проветряват помещенията“, препоръча д-р Велиславова. Тя добави, че при първи симптоми на заболяването трябва да се приемат възможно най-бързо противогрипни средства.\r\nЛуиза ТРАНЧЕВА", "date": "2018.01.15", "title": "Д-р Татяна Велиславова, РЗИ - Габрово: Заболеваемостта от остри респираторни заболявания в областта е по-ниска в сравнение октомври 2017 г."}
{"url": "http://www.focus-news.net/news/2018/01/15/2477410/makfaks-makedoniya-edinstveniyat-glasuval-vazdarzhal-se-zayavi-che-dogovorat-za-dobrosasedstvo-s-balgariya-e-asimetrichen-i-che-makedoniya-pravi-otstapki.html", "text": "Македонският депутат Фарид Мухич е единственият гласувал „въздържал се“ за ратификацията на Договора за приятелство, добросъседство и приятелство между Македония и България. Според него договорът не е симетричен и няма реципрочност, защото македонската страна прави повече отстъпки, предава македонската държавна агенция „Макфакс“.\r\n„Обичайно е договорите за добросъседство и приятелство да бъдат правени на принципите на реципрочност и симетричност. Трябва да кажем, че този договор не е основан на тези принципи. Има ключови точки, в които той отстъпва от този модел. Много е важно да се подчертае, че македонската страна прави усилия и концесии, които не са обичайни. Всички тези положителни елементи са значителни, но трябва да се види, че това, което идва с този договор, има своя собствена цена. Тази цена е стойността на македонския жест. Жестът на македонското правителство е благороден и велик жест“, заяви Мухич.\r\nМакедонският парламент гласува проектозакона за ратификация на Договора за приятелство, добросъседство и сътрудничество между Република Македония и Република Македония с 61 гласа „за“. Опозицията не присъства на заседанието.\r\nПревод и редакция:", "date": "2018.01.15", "title": "„Макфакс“ (Македония): Единственият гласувал „въздържал се“, заяви, че Договорът за добросъседство с България е асиметричен и че Македония прави отстъпки"}
{"url": "http://www.focus-news.net/news/2018/01/15/2477411/ventseslava-genova-regionalno-upravlenie-na-obrazovanieto-varna-4-374-sa-otsastvashtite-po-bolest-uchenitsi-v-oblastta.html", "text": "4 374 са отсъстващите по болест ученици в областта през днешния ден. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Тя добави, че през днешния ден средната посещаемост е 88.47%. В Професионалната гимназия по селско стопанство в Долни чифлик, където няколко последователни дни през последната седмица имаше сравнително висок процент заболели – 25, днес отсъстващите по болест ученици са 6%. В две основни училища в община Аврен – в селата Тръстиково и Царевци, отсъстващите по болест ученици са 25%. В СУ „Васил Левски“ в община Долни чифлик отсъстващите са 15%, в ОУ „Митко Палаузов“ в село Лопушна, община Дългопол – около 25%. В ОУ „Христо Ботев“ в село Житница, община Провадия, отсъстващите по болест ученици са 26%. „Като цяло обстановката в системата е спокойна“, каза още Венцеслава Генова.\r\nМарияна ВАЛЕНТИНОВА", "date": "2018.01.15", "title": "Венцеслава Генова, Регионално управление на образованието – Варна: 4 374 са отсъстващите по болест ученици в областта"}
{"url": "http://www.focus-news.net/news/2018/01/15/2477412/ministar-predsedatelyat-boyko-borisov-pozdravi-parlamenta-na-republika-makedoniya-za-ratifikatsiyata-na-dogovora-za-priyatelstvo-dobrosasedstvo-i-satrudnichestvo.html", "text": "Поздравявам парламента на Република Македония, който ратифицира днес Договора за приятелство, добросъседство и сътрудничество между Република България и Република Македония. С това те показаха, че желанието ни да изградим модерни, европейски отношения на приятелство и доверие е общо. Това се посочва в позиция на министър-председателя Бойко Борисов във връзка с ратификацията на документа, съобщиха от правителствената информационна служба.\r\n\"Ратификацията на Договора от страна на македонския парламент е естествено продължение на прагматичния диалог, който нашите две правителства започнаха още миналата година в Скопие с подписването на този договор и на девет документа за сътрудничество в Струмица по време на съвместното заседание на двете правителства. Както сме заявявали многократно, европейското бъдеще на Република Македония е сред основните приоритети в политиката на Република България и ще продължи да бъде такъв и след българското председателство на Съвета на ЕС\", се посочва още в позицията на премиера.", "date": "2018.01.15", "title": "Министър-председателят Бойко Борисов поздрави парламента на Република Македония за ратификацията на Договора за приятелство, добросъседство и сътрудничество"}
{"url": "http://www.focus-news.net/news/2018/01/15/2477413/veliko-tarnovo-vazstanoveno-e-dvizhenieto-v-rayona-na-polski-trambesh.html", "text": "Възстановено в двете посоки е движението в района Полски Тръмбеш. Това съобщи за Радио „Фокус“ – Велико Търново Марияна Христова, говорител на Областна дирекция на МВР – Велико Търново.„Фокус“ припомня, че рано тази сутрин на мястото се сблъскаха румънски ТИР и бус. Трафикът временно се регулираше от служители на „Пътна полиция“, но към момента обстановката е нормализирана. Пътищата на територията на областта са заснежени, обработени и опесъчени. Всички артерии са проходими при зимни условия.", "date": "2018.01.15", "title": "Велико Търново: Възстановено е движението в района на Полски Тръмбеш"}
{"url": "http://www.focus-news.net/news/2018/01/15/2477414/veliko-tarnovo-40-lekari-meditsinski-sestri-i-administrativen-personal-protestiraha-v-gorna-oryahovitsa.html", "text": "40 лекари, медицински сестри и административен персонал от горнооряховската болница излязоха днес на   символичен протест пред лечебното заведение. Това съобщи за Радио „Фокус“ – Велико Търново Анна Минева, от отдел „Връзки с обществеността“ в МБАЛ „Св. Иван Рилски“. Втората по големина общинска болница в България се включи в националния протест, организиран от Сдружението на общинските болници в България, подкрепен от БЛС, синдикалните организации, както и Сдружението на медицинските фелдшери в България.\r\nУправителят на болницата д-р Иван Иванов се обърна към своите колеги и припомни исканията на организаторите за спешно разплащане от НЗОК на надлимитните дейности за 2016 и 2017 година на общинските болници, актуализиране цените на клиничните пътеки поне с 20%, субсидия от 30 млн. лева от МЗ към общинските лечебници и широк обществен дебат за бъдещето на общинското здравеопазване. „Тук не става дума за каузата на една или две общински болници, а за каузата на общинското здравеопазване. Има общински болници, които вече са затворили или пред затваряне. Ако не сме единни това неминуемо ще стигне и до нас“, заяви още той.\r\nД-р Атанас Атанасов, началник на УНГ отделението и председател на структурата на БЛС в болницата, подчерта, че цените на клиничните пътеки не са актуализирани от 10 години, а за разлика от тях многократно са се увеличили консумативи, материали, лекарства, цената на един леглоден, както и минималната работна заплата.\r\nД-р Иван Иванов съобщи, че неразплатените за 2016 и 2017 година надлимитни дейности на горнооряховската болница са в размер на 120 хиляди лева. С тях задълженията на болницата набъбват още, въпреки, че през последните две години има тенденция за стопирането им и разплащане по погасителни планове с доставчиците.\r\nОбщият брой на работещите лекари, медицински сестри и административен персонал в МБАЛ „Свети Иван Рилски“ е около 200 човека. \r\nСпоред д-р Иванов друг разход, който се очертава, е увеличаването на минималната работна заплата, която от 1 януари стана 510 лева и в лечебното заведение трябва да се актуализират според нея всички заплати, за да се задържат специалистите.", "date": "2018.01.15", "title": "Велико Търново: 40 лекари, медицински сестри и административен персонал протестираха в Горна Оряховица"}
{"url": "http://www.focus-news.net/news/2018/01/15/2477415/d-r-veselin-bozhkov-krs-tryabva-da-prodalzhi-da-raboti-za-izpalnenieto-na-evropeyskite-tseli-koeto-shte-dade-poveche-vazmozhnosti-za-balgarite-da-se-vazpolzvat-ot-edinniya-tsifrov-pazar-na-evropa.html", "text": "КРС трябва да продължи да работи за изпълнението на европейските цели, което ще доведе до повече възможности за българите да се възползват от единния цифров пазар на Европа. Това каза д-р Веселин Божков, председател на Комисията за регулиране на съобщенията в периода 29 януари 2007 г. – 15 януари 2017 г., в интервю за Агенция „Фокус“ за това каква е равносметката му от двата мандата начело на Комисията. „Най-актуалната цел в момента е осигуряването на дигитална свързаност в региона. В тази връзка, знаете, вече бяха подписани меморандуми за сътрудничество със Сърбия и Македония за намаляването на цените на роуминг услугите. Българското председателство ще предложи поетапно възприемане на правилата за роуминг в Европейския съюз и от другите страни на Западните Балкани“, коментира той. По думите му друг важен момент е приоритетът за интернет свързаност в Европа до 2025 г., който включва осигуряването на непрекъснато покритие с 5G - петото поколение системи за безжична комуникация. Божков отбеляза, че кто междинна цел до 2020 г. 5G трябва да се предлага на пазара в поне един голям град във всяка държава от ЕС. Разбира се, това може да бъде постигнато само с огромни инвестиции. \r\n„В тази връзка предизвикателствата пред регулаторите ще са свързани главно със създаването на гъвкави и облекчени условия при разрешаването на достъпа до спектъра. Като основната задача е освобождаване на спектър за 5G мрежи. По-голямата част от този спектър в България все още се използва за нуждите на Министерство на отбраната. Става въпрос за обхват 800 MHz, чиято продажба ще донесе на държавата ни стотици милиони левове, както и ще създаде условия за засилване на конкуренцията на мобилния пазар. Именно поради създаването на благоприятен инвестиционен климат, ЕК предложи и нов европейски кодекс за електронните комуникации“, заяви той.\r\n„Пожелавам успех на новия председател на Комисия за регулиране на съобщенията. Вярвам, че използвайки натрупания административен опит, той ще надгради, създаденото досега от Комисията и ще успее да доведе до успешен край всички задачи, които развитието на сектора поставя пред него“, каза още д-р Веселин Божков.\r\nТой добави, че в сектора предстоят наистина фундаментални промени, тъй като от гледна точка на историята, никога досега не е имало епоха, която да носи толкова голямо обещание за просперитет и в същото време потенциална опасност. „Технологиите са навсякъде в живота ни. Възможностите им са безгранични. Така, че да си пожелаем здраве, за да видим какво ни е подготвило бъдещето. Вярвам, че „интересните времена“ продължават“, каза още д-р Веселин Божков..", "date": "2018.01.15", "title": "Д-р Веселин Божков: КРС трябва да продължи да работи за изпълнението на европейските цели, което ще дaде повече възможности за българите да се възползват от единния цифров пазар на Европа"}
{"url": "http://www.focus-news.net/news/2018/01/15/2477416/zhivko-todorov-kmet-na-stara-zagora-organizirahme-kampaniyata-glasat-na-mladite-za-da-razberem-kakvo-novo-iskat-da-ima-v-grada-ni-i-kakvo-da-se-promeni-kam-po-dobro.html", "text": "Резултатите от общата инициатива „Гласът на младите“ отчетоха днес кметът на Община Стара Загора Живко Тодоров, Младият кмет на Стара Загора Патрисия Желева и Младежкия общински съвет. Това съобщиха от пресцентъра на Община Стара Загора.\r\n„Организирахме кампанията, за да се допитаме до младите хора, какво ново искат да има в града ни, какво да се промени към по-добро“, заяви Живко Тодоров. Той обясни, че резултатите от предложенията, пуснати в специалните кутии, които бяха поставени в училищата в града, са били представени в Общината и обсъдени. „Поехме конкретни ангажименти за изпълнение на някои от предложенията“, добави кметът. \r\n„Идеята е да има добро сътрудничество между Общината и младите хора. За нас е много важно да се чува гласът им, затова направихме съвместната инициатива“, обясни младият кмет Патрисия Желева. В кампанията са се включили много училища, получени са над 400 предложения - за видеонаблюдение в парковете, повече улични лампи, вода за бездомните животни,  повече спортни игрища с каучукова настилка в училищата, подновяване на скейтпарка, футболно игрище в кв. „Зора“ и др.\r\n„Във всяко училище ще бъдат поставени шкафчета, където учениците могат да оставят част от вещите си, за да не са тежки раниците им. Има готов проект, ще го съгласуваме с Младежкия общински съвет“, обяви Живко Тодоров. Според него предстоят ремонти на сградите на училищата „Иван Вазов“ и IХ-то основно „Веселин Ханчев“, цялостно обновяване на ГПЧЕ „Ромен Ролан“ ще започне през втория срок. Върви ремонт на Средно училище „Железник“, към края си са тези на Търговската гимназия и Професионалната гимназия по ветеринарна медицина.\r\n„Ще работим да обновим всички училищни дворове и видеонаблюдение в парковете ще има“, обеща Живко Тодоров. През тази година ще продължи изграждането на нови детски площадки и обновяване на досегашните. Исканото футболно игрище в кв. „Зора“ ще бъде изградено в бившата детска градина, а скейтпаркът ще бъде в новия парк „Артилерийски“. Проектантът за него е предложен от клубовете, които се занимават с този спорт.  Създаването на зоополиция, което също е едно от исканията на младите хора, би могло да стане след като се примат промени в законодателството и се обособи специално звено към Общината, което да се грижи за обществения ред.  \r\n„Мисля, че нашата инициатива беше успешна. Благодаря, че гласът на младите хора се чу. Младежкият общински съвет ще продължи с тази дейност, ще следваме добрите дела на нашия кмет Живко Тодоров. Работата ни е по-лесна, защото върви с неговата подкрепа и с тази на зам.-кмета Иванка Сотирова“, каза още Патрисия Желева. \r\n„Още при избора на Младежки общински съвет и на младия кмет бяха подбрани хора от различни училища, те не са подчинени на догмите и институциите, имат идеи, понякога много плодоносни“, подчерта зам.-кметът по хуманитарни дейности Иванка Сотирова. Тя разказа  още, че започва съвместна инициатива с Районен съд и Районна прокуратура с поредица от теми за опасностите в околния свят. Първата тема ще бъде в края на януари и е свързана с кибер престъпленията в интернет. \r\nВ отговор на журналистически въпроси кметът Живко Тодоров съобщи, че се очаква договорът за археологически проучвания на площада пред Общината, както и обществено обсъждане за изграждане на паметник на хан Тервел в центъра на Стара Загора.", "date": "2018.01.15", "title": "Живко Тодоров, кмет на Стара Загора: Организирахме кампанията „Гласът на младите“, за да разберем какво ново искат да има в града ни и какво да се промени към по-добро"}
{"url": "http://www.focus-news.net/news/2018/01/15/2477417/kyustendil-spokoyna-e-obstanovkata-na-gkpp-gyueshevo.html", "text": "Спокойна е обстановката на ГКПП „Гюешево”. Това съобщи за Радио „Фокус” – Кюстендил дежурният на граничния българо-македонски пункт. Към този час на деня няма натоварване, преминаването и обработката на документи и на тежкотоварните моторни превозни средства става без забавяне. На вход и на изход трафикът е слаб. Моторните превозни средства трябва да бъдат подготвени за движение при зимни условия. В района на пункта няма валежи, пътят е почистен.\r\nВенцеслав ИЛЧЕВ", "date": "2018.01.15", "title": "Кюстендил: Спокойна е обстановката на ГКПП „Гюешево”"}
{"url": "http://www.focus-news.net/news/2018/01/15/2477418/polskiyat-vanshen-ministar-yatsek-chaputovich-uspehat-na-balgariya-kato-predsedatel-na-saveta-na-es-shte-bade-uspeh-i-na-polsha.html", "text": "Успехът на България като председател на Съвета на ЕС ще бъде успех и на Полша. Това каза в свое изявление министърът на външните работи на Полша Яцек Чапутович след срещата си с българския вицепремиер и външен министър Екатерина Захариева, предаде репортер на Агенция „Фокус“. „Благодаря на Екатерина Захариева за поканата да посетя София и да проведа ползотворни разговори. Посещението в София е първата ми визита като външен министър. Основната цел е да подчертаем отличните отношения между нашите държави. Това показва колко важен е регионът за нас. България е председател на Съвета на ЕС и Полша подкрепа ангажиментите на България, особено за развитието на страните от Западните Балкани. В момента България е основната страна за нас и всички страни трябва да я подкрепят“, заяви той. По думите му успехът на България като председател на Съвета на ЕС ще бъде успех и на Полша. „Поканих г-жа Захариева да посети Полша най-вероятно през второто полугодие. Вярвам, че срещата между ЕС и Западните Балкани в София ще бъде много важна от гледна точка на европейския стремеж на страните от региона. Благодарих за потвърдената покана, отправена от президента на Полша до Румен Радев за участие в срещата на върха на НАТО, която ще се проведе във Варшава. Нашите отношения са много интензивни, убеден съм, че такива ще бъдат и за в бъдеще“, каза още той. \r\nЛюба АЛЕКСИЕВА", "date": "2018.01.15", "title": "Полският външен министър Яцек Чапутович: Успехът на България като председател на Съвета на ЕС ще бъде успех и на Полша"}
{"url": "http://www.focus-news.net/news/2018/01/15/2477419/v-stolichniya-obshtinski-savet-shte-se-sastoi-preskonferentsiya-vav-vrazka-s-kontsesionniya-dogovor-sas-sofiyska-voda.html", "text": "Председателят на СОС Елен Герджиков и председателят на постоянната комисия по инженерна инфраструктура и енергийно планиране Валя Чилова ще дадат пресконференция, на която да представят проекта на допълнително споразумение със \"Софийска вода\", с цел подобряване на условията по концесионния договор с тях. Това съобщиха от пресцентъра на Столичния общински съвет. Пресконференцията ще се състои на 16 януари от 11.30 часа в зала официална на \"Московска\" 33.", "date": "2018.01.15", "title": "В Столичния общински съвет ще се състои пресконференция във връзка с концесионния договор със \"Софийска вода\""}
{"url": "http://www.focus-news.net/news/2018/01/15/2477420/radio-svobodna-evropa-makedoniya-dogovor-s-balgariya-za-otvaryane-na-evropeyskite-vrati.html", "text": "С 61 гласа „за“ и един „въздържал се“, македонският парламент ратифицира договора за добросъседство с България. Депутатите от опозиционната ВМРО-ДПМНЕ бойкотираха заседанието. „Въздържал се“ гласува независимият депутат от коалицията на Социалдемократическия съюз на Македония (СДСМ) Ферид Мухич, който заяви, че договорът не е симетричен и че парламента плаща висока цена за него, пише в материал на македонската редакция на „Радио Свободна Европа“.\r\nС договорът за добросъседство Македония получава по-ясна европейска перспектива, казват анализаторите, докато историците изразяват критика, че договорът е неравноправен и поставя Македония в подчинена роля.\r\nМинистърът на външните работи Никола Димитров, в началото на парламентарния дебат за ратифициране на споразумението заяви, че е тежко да се преговаря за трудни и деликатни въпроси между две съседни държави и че нито Македония, „нито България сме доволни от текста“ на договора.\r\nДоговорът бе подписан на 1 август м.г. от премиерите на двете страни Зоран Заев и Бойко Борисов в Скопие.\r\nАндреа Стойковски от неправителствената организация Евротинк заяви, че договорът с България ще доведе до допълнителна стабилизация на региона.\r\n„В момента на подписването на договора в началото на август м.г., Македония получи най-големия или най-гласния спонсор, който би могъл да има в стремежите си за присъединяване към ЕС и НАТО. Тази година България заема ротационното председателство на Съвета на ЕС, което я прави още-по ценна за Македония, тъй като тя поставя дневния ред на Съвета и направлява дебата, България може да продължи и в бъдеще да помага на Македония“, заяви Стойковски.\r\nОт друга страна, професор Наташа Котлар от Института за национална история заяви, че ако е имало добри намерения, договорът щеше да е равноправен, а не какъвто е сега – асиметричен. С договорът, Македония, де факто, се отказва от македонското малцинство в България. Тя добави още, че формулировката „обща история“ е спорна и се противопостави на формирането на обща мултидисциплинарна експертна комисия по историческите и образователните въпроси. Според нейното мнение, не може с политически декрет да се решават научни въпроси.\r\n\"Ако даден диктат позволява на някого да променя някои формулировки в нашите учебници, това означава, че той променя нашия научен спектър. Ние можем да променим това в нашата страна, където се обсъждат и проблематизират определени исторически ситуация, проблеми, събития, процеси и т.н. на определени събирания, конференции, но това се прави от учените \", заяви Котлар.\r\nПосланикът на България в Македония Иван Великов Петков, който представи приоритетите на българското председателство на ЕС пред парламентарната комисия по европейските въпроси, заяви, че водещият принцип на българското председателство ще бъде запазването на единството и солидарността между държавите-членки на ЕС и решаването на откритите проблеми чрез компромис. Той посочи, че приоритетът на България е европейската перспектива в Западните Балкани.\r\n\"България подкрепя европейската перспектива и усилията на правителството на премиера Зоран Заев, всички институции, гражданското общество и опозицията да реализират своите стратегически цели по време на българското председателство, за да изпълнят условията за получаване на покана за започване на преговори за членство в ЕС \", заяви посланик Петков и добави, че за да се постигне това, трябва да бъдат изпълнени спешно приоритетните реформи.\r\nПревод и редакция:", "date": "2018.01.15", "title": "„Радио Свободна Европа“ (Македония): Договор с България за отваряне на европейските врати"}
{"url": "http://www.focus-news.net/news/2018/01/15/2477421/veliko-tarnovo-pobeditelyat-ot-mezhdunarodniya-konkurs-za-kas-humoristichen-razkaz-aleko-be-nagraden-na-ofitsialna-tseremoniya-v-svishtov.html", "text": "Тазгодишният лауреат на международния конкурс за къс хумористичен разказ „Алеко“ Янош Лацхфи бе награден на официална церемония в Свищов, съобщиха от пресцентъра на Община Свищов. На предварителна среща разговор със зам.-кмета Анелия Димитрова и директора на Дирекция „Култура и културно наследство“ Росен Маринов, Янош Лацхфи каза, че наградата е изключително приятна изненада за него, тъй като изобщо не е очаквал да се появи неговия разказ на страниците на вестник „Стършел“. Унгарският писател има издадени 45 книги, две от които са преведени на български език и редица участия в унгарски и международни конкурси. Янош Лацхфи посочи, че за четвърти път идва в България, но силно го е впечатлило усещането, когато се е изправил на брега на река Дунав в Свищов и когато е посетил емблематичната за крайдунавския град църква „Света Троица“.\r\nЛауреатът  печели конкурса в надпревара с 62 писатели от 15 страни, които представят 112 разказа. Журито, в състав Деян Енев – председател и членове: Михаил Вешим, Румен Белчев, Пети Доневски и Людмил Симеонов, се спира на разказа „Алкохол за напреднали“, в който има дълбок подтекст и разбира се, много хумор.\r\nНаградата на Янош Лацхви бе връчена на 12 януари от председателя на МФ „Алеко Константинов“ и кмет на Община Свищов Генчо Генчев на официална церемония в ПБНЧ „Еленка и Кирил Д. Аврамови – 1856“.", "date": "2018.01.15", "title": "Велико Търново: Победителят от международния конкурс за къс хумористичен разказ „Алеко“ бе награден на официална церемония в Свищов"}
{"url": "http://www.focus-news.net/news/2018/01/15/2477422/shumen-otchita-se-rast-na-ostrite-respiratorni-zabolyavaniya-v-oblastta.html", "text": "Отчита се ръст на острите респираторни заболявания в Шуменска област. Заболеваемостта за изтеклата седмица е 168 на 10 000 души население, срещу 108 на 10 000 за предходната, съобщи за Радио „Фокус“ - Шумен д-р Марко Марков, директор на Дирекция „Надзор на заразните болести“ в Регионалната здравна инспекция. Най-засегната е групата от 5 до 18 години. Изпратено е писмо до Регионалното управление на образованието с изискване от утре да бъдат събирани сведения за отсъстващите ученици по болест в двете смени на обучение в град Шумен. „Засега заболеваемостта не в стойности за грипна епидемия, която за региона се обявява при заболеваемост от над 220 на 10 000 души“, заяви д-р Марков. По думите му от МБАЛ - Шумен са изпратени две проби за лабораторно изследване, но към момента няма резултати.\r\nИвелина ИВАНОВА", "date": "2018.01.15", "title": "Шумен: Отчита се ръст на острите респираторни заболявания в областта"}
{"url": "http://www.focus-news.net/news/2018/01/15/2477423/d-r-monika-troyancheva-rzi-plovdiv-visoka-e-zabolevaemostta-ot-grip-i-ostri-respiratorni-zabolyavaniya-v-oblastta-no-vse-oshte-ne-se-predvizhda-vakantsiya-za-uchenitsite.html", "text": "Висока е заболеваемостта от грип и стри респираторни заболявания в Пловдив и областта, но все още не се предвижда ваканция за учениците. Това съобщи за Радио „Фокус” - Пловдив д-р Моника Троянчева, от РЗИ - Пловдив. По думите ѝ ограничителните мерки, които бяха въведени миналата седмица в областта, се запазват. Заболеваемостта е същата, като предишната седмица – 137 на 10 000 души. Ситуацията продължава да се следи активно. „В момента няма приети в болница с тежка клинична картина“, каза още д-р Троянчева. По думите ѝ няма и съобщения за по-специални случаи, но картината се променя бързо и трябва непрекъснато да се следи.\r\nЦветана ТОНЧЕВА", "date": "2018.01.15", "title": "Д-р Моника Троянчева, РЗИ - Пловдив: Висока е заболеваемостта от грип и остри респираторни заболявания в областта, но все още не се предвижда ваканция за учениците"}
{"url": "http://www.focus-news.net/news/2018/01/15/2477424/shumen-kmetat-lyubomir-hristov-shte-nalozhi-finansovi-sanktsii-na-firmite-za-zimno-poddarzhane-zaradi-nenavremennoto-pochistvane-na-ulichnata-mrezha-v-grada.html", "text": "Почистващите фирми „Зимно поддържане” ДЗЗД, „Екомакс“ ООД и „РТК“ ООД  ще бъдат финансово санкционирани заради ненавременното почистване на уличната мрежа днес в Шумен. Това заяви кметът на Общината Любомир Христов на среща с представители на фирмите, съобщиха от пресцентъра на Общината.Той изразил възмущението си, след като от 6.00 часа сутринта обхождайки града не е срещнал нито една снегопочистваща машина. „За съжаление, гражданите, които тази сутрин тръгнаха с колите си за работа, се сблъскаха с огромни проблеми при 2 см сняг“, заяви Христов. „Така е в кв. „Тракия“, ул. „Дедеагач“ беше блокирана, районите около всички кръстовища бяха много хлъзгави, стръмната улица до предприятието „Пчела“ беше като пързалка, да не изреждам всички критични точки“, каза той. Кметът добави, че почистването на града е трябвало да започне още в 4.00 часа и заради несвършена работа и трите фирми ще бъдат санкционирани. „От петък съм ви изпратил писмо, с което ви напомням, че се очакват много големи разлики в дневните и нощните температури на 13, 14 и 15 януари и има вероятност за заледявания. В същото писмо поисках да организирате дежурства и да обходите за преценка на ситуацията, да приведете в готовност машините и да започнете почистването на улиците при необходимост“, заяви Христов. Той обърна внимание и на общинските предприятия „Чистота“ и „Строителство и благоустройство“, които също имат отговорности по почистването на улиците в града, но работата им е била незадоволителна. \r\nНа срещата Асен Тодоров от обединение „Зимно поддържане” ДЗЗД, което има задължението да чисти малките улици в града, заявил, че шест от десетте машини, с които разполагат, са извън строя. \r\nВалентин Велев от фирма „Екомакс“, която почиства северната част на града, казал, че са подценили ситуацията и не са преценили, че въпреки малката снежна покривка, ще се получи заледяване. \r\nЗакъснели са и машините и на фирма „РТК“ ООД. „Всички улици, които са в нашия район – южно от булевард „Симеон Велики“, вече са обработен по веднъж“, казал Атанас Кулев от „РТК“. \r\nКметът предупреди представителите на фирмите, че при повторна подобна ситуация, санкциите ще са още по-сурови.", "date": "2018.01.15", "title": "Шумен: Кметът Любомир Христов ще наложи финансови санкции на фирмите за зимно поддържане заради ненавременното почистване на уличната мрежа в града"}
{"url": "http://www.focus-news.net/news/2018/01/15/2477425/vitsepremierat-ekaterina-zaharieva-s-polsha-imame-shodna-pozitsiya-za-badeshtata-perspektiva-na-stranite-ot-zapadnite-balkani.html", "text": "С Полша имаме сходна позиция за бъдещата перспектива на страните от Западните Балкани. Това каза в свое изявление вицепремиерът и министър на външните работи Екатерина Захариева след срещата си с полския външен министър Яцек Чапутович, предаде репортер на Агенция „Фокус“. „Полша е важна държава за ЕС и дългогодишен приятел за България. Миналата седмица президентът на Европейския съвет разплака милиони българи пред телевизора. Направи го с изказването си при откриването на българското председателство с реч на български език. Направи го не само като председател на Съвета, но и като поляк. Той затвърди усещането между двата народа колко близки са те всъщност. През 2018 г. ще отбележим 100-годишнината от нашите двустранни отношения. Надявам се наистина да ги отбележим подобаващо с посещенията, за които спомена Чапутович, но и не само с посещения на високо ниво, а и да стимулираме нашите граждани да се виждат по-често“, заяви Захариева. По думите ѝ това се вижда и от туристическите данни, които с всяка година се увеличават. „Обсъждахме и европейския дневен ред. За нас като председател е много важно да постигнем напредък по важните досиета за всички европейски граждани по време на нашето председателство. Обсъждахме общата отбранителна политика и политика за сигурност, по която имаме много общи виждания с Полша. Обсъждахме кохезионната политика и селскостопанската и общото мнение, че това е една от най-важните политики на ЕС, която трябва да продължи и за в бъдеще и за следващата финансова рамка. Това е политика за солидарност, икономически растеж и сближаваме между страните от ЕС. Обсъждахме и нашите приоритети за страните от Западните Балкани. Радвам се, че имаме сходна позиция, да не кажа еднаква за бъдещата перспектива на страните от Западните Балкани“, допълни тя и добави, че са обсъдили и общата политика за убежища и опазването на външните граници. „Надявам се да направим всичко възможно да сближим позициите и да приключим работата по тази политика. Благодаря на Полша за подкрепата към България и Румъния за присъединяването към Шенген. Обсъдихме и процедурата по чл. 7, която беше стартирана от ЕК. Влизаме в положение на ситуацията и се радваме и наблюдаваме диалога между Полша и ЕК. Набелязахме продължаващи разговори по тази тема. Много се надявам заедно да стигнем до добър изход в тази ситуация“, каза още Екатерина Захариева. \r\nЛюба АЛЕКСИЕВА", "date": "2018.01.15", "title": "Вицепремиерът Екатерина Захариева: С Полша имаме сходна позиция за бъдещата перспектива на страните от Западните Балкани"}
{"url": "http://www.focus-news.net/news/2018/01/15/2477426/veliko-tarnovo-vazstanoveno-e-dvizhenieto-po-pat-i-5-byala-polski-trambesh.html", "text": "Възстановено е движението по път I-5 Бяла - Полски Тръмбеш. Това съобщиха от пресцентъра на Агенция \"Пътна инфраструктура\".", "date": "2018.01.15", "title": "Велико Търново: Възстановено е движението по път I-5 Бяла - Полски Тръмбеш"}
{"url": "http://www.focus-news.net/news/2018/01/15/2477427/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в региона. Това съобщи за Радио „Фокус” – Кюстендил дежурният в Областно пътно управление – Кюстендил. На места пътните настилки са мокри и хлъзгави, извършено е третиране срещу заледяване. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.15", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2018/01/15/2477428/vitsepremierat-ekaterina-zaharieva-s-podpisvaneto-na-dogovora-za-dobrosasedstvo-s-makedoniya-pokazahme-che-kogato-gledame-kam-badeshteto-za-kratko-vreme-reshavame-problemi-trupani-s-godini.html", "text": "Много добра новина от днес. Изключително щастлива съм за ратификацията, която се случи в македонския парламент. Това каза в свое изявление вицепремиерът и министър на външните работи Екатерина Захариева след срещата си с полския външен министър Яцек Чапутович, предаде репортер на Агенция „Фокус“. „Радвам се, че процедурата приключи в Македония. Тази седмица ще има заседания на комисиите в България. С подписването на този договор показахме, че и на Балканите можем сами, когато сме доброжелателни, когато гледаме в една посока и тя е бъдещето, да постигаме за кратко време решения на проблеми, трупани с години“, заяви Захариева. Тя приветства и благодари на македонския парламент за ратификацията на Договора за добросъседство между България и Македония. \r\nЛюба АЛЕКСИЕВА", "date": "2018.01.15", "title": "Вицепремиерът Екатерина Захариева: С подписването на Договора за добросъседство с Македония показахме, че когато гледаме към бъдещето, за кратко време решаваме проблеми, трупани с години"}
{"url": "http://www.focus-news.net/news/2018/01/15/2477429/tsvetan-tsvetanov-gerb-glasuvaneto-na-dogovora-za-priyatelstvo-dobrosasedstvo-i-satrudnichestvo-s-balgariya-v-makedonskiya-parlament-e-glasuvane-za-evropeyskoto-badeshte-na-makedoniya.html", "text": "Гласуването на Договора за приятелство, добросъседство и сътрудничество с България в македонския парламент е гласуване за европейското бъдеще на Македония. Така Цветан Цветанов, председател на парламентарната група на ГЕРБ и заместник-председател на ПП ГЕРБ, коментира за Агенция \"Фокус\" ратифицирането на документа в македонския парламент. \"Има нещо безкрайно символично в днешното гласуване на Договора за приятелство, добросъседство и сътрудничество с България в македонския парламент, защото то идва точно 26 години след като на 15 януари 1992 г. именно България стана първата държава, която с решение на Народното събрание призна независимостта на Македония и нейното неотменно право на самостоятелна и суверенна политика\", заяви Цветанов.\r\n\"Нека заедно с нашите македонски приятели да благодарим на всички политици, правителства, които участваха в процеса на подобряване на нашите отношения през тези 26 години. Извървяхме един нелек и продължителен път, който в крайна сметка благодарение на волята и настоятелността на правителствата на премиерите Борисов и Заев успя да се материализира с подписването и ратифицирането на междудържавен Договор за приятелство, добросъседство и сътрудничество, въпреки всички недоразумения, подозрения и бойкоти, които очевидно винаги са по-силни, когато сме си по-близки\", каза още той.\r\n\"Искам да поздравя лично премиера на Р Македония Зоран Заев и неговата коалиция, които докрай отстояваха необходимостта от подписването на този договор като единствено възможно средство за слагане на край на годините на недоверие и протакане, продиктувано от външни сили и интереси, които в никакъв случай не са заинтересовани от добрите отношения между България и Македония\", добави Цветанов.\r\n\"Имам уверенията на председателя на Комисията по външна политика г-жа Джема Грозданова, че в сряда  Договора за приятелство, добросъседство и сътрудничество с Македония ще бъде приет на заседание на Комисията по външна политика, а в петък ще бъде гласуван в българския парламент. Това ще бъде продължение на това, което днес направи македонският парламент\", отбеляза председателят на ПГ на ГЕРБ.", "date": "2018.01.15", "title": "Цветан Цветанов, ГЕРБ: Гласуването на Договора за приятелство, добросъседство и сътрудничество с България в македонския парламент е гласуване за европейското бъдеще на Македония"}
{"url": "http://www.focus-news.net/news/2018/01/15/2477430/pp-abv-nasrochva-sreshti-s-klyuchovi-ministri-za-razvitieto-na-turizma-u-nas.html", "text": "Председателят на ПП АБВ Константин Проданов пое ангажимент да постави ключови проблеми за развитието на туризма у нас пред няколко министерства – на енергетиката, туризма, на регионалното развитие и благоустройството и на околната среда и водите. Това стана на работна среща в град Самоков с кмета на общината Владимир Георгиев и експерти от двете страни, съобщиха от пресцентъра на ПП АБВ. \r\nПроданов е категоричен, че налице е приоритизиране и целенасочено фаворизиране от страна на държавата на едни зимни курорти у нас, за сметка на други. Като пример той даде големите държавни инвестиции в Банско, каквито в курорта Боровец, например, липсват. Лидерът на АБВ е категоричен, че няма цялостна дългосрочна визия за развитието на туристическата индустрия, която да е печеливша и да стимулира развитието на регионите.\r\nСрещата в Община Самоков беше провокирана и от писмо, от лятото на миналата година, което Общината е адресирала до премиера и ресорния министър с въпроси по основните проблеми в туристическия бранш като липса на добра инфраструктура и стабилно електрозахранване. Отговор на писмото до днес няма получен. „Тук става въпрос за най-стария зимен курорт у нас – Боровец, и такова неглижиране, особено на фона на фаворизиране на курорти като Банско, за мен е необяснимо“. Проданов подчерта, че темата е актуална и в момента, около промяната на устройствения план на Пирин. Центърът на дебата там, според него, е съзнателно изместен и вкаран в тезата „За или против развитието на туризма. За и против втора кабинка“.\r\nВ рамките на срещата в Самоков председателят на АБВ подчерта, че Боровец предлага огромни възможности за развитие и с подходяща стратегия и инвестиции от държавата потенциалът на курорта ще бъде развит оптимално.\r\nРумен Петков, член на Изпълнителното бюро на АБВ, допълни, че разговори за развитието на туристическата индустрия у нас са инициирани неведнъж от страна на партията. „Много пъти сме поставяли въпроса за това, че фаворизирането на един курорт, без значение летен или зимен, удря България като туристическа дестинация и сме настоявали за комплексно решение.\r\n„Няма държавен туризъм в Европа, но няма туризъм без държава в Европа. И ако говорим за силно развит туристически продукт, държавата върви напред – с национална туристическа инфраструктура, със сигурността на туристите, координацията между държавната и общинска власти. Затова нашият апел е към държавата“, коментира зам.-председателят на ПП АБВ доц. Христо Михайлов.", "date": "2018.01.15", "title": "ПП АБВ насрочва срещи с ключови министри за развитието на туризма у нас"}
{"url": "http://www.focus-news.net/news/2018/01/15/2477431/vidin-zhiteli-na-belogradchik-podkrepiha-protesta-na-meditsinskiya-personal-na-obshtinskata-bolnitsa.html", "text": "Жители на Белоградчик подкрепиха протеста на медицинския персонал на общинската болница. Това съобщиха за Радио „Фокус“ – Видин от лечебното заведение. Болницата в Белоградчик е една от общинските болници в страната, застрашени от фалит. Лекарите и медицинският персонал на лечебното заведение подкрепиха решението на Сдружението на общинските болници и заедно с още 21 болници от страната да излязат на протест под мотото „Спрете унищожаването на общинското здравеопазване“. Те протестираха в рамките на един час пред сградата на болницата в Белоградчик, към тях се присъедини кметът на града Борис Николов и много граждани. В Декларация на персонала, която ще бъде изпратена до Министерството на здравеопазването се посочва, Белоградчишката  болница, обслужва четири общини. Лечебното заведение изпълнява и социални функции по оказване медицинска помощ в отдалечени и слабо населени планински и полупланински райони с население, в което преобладават възрастни хора, социално слаби, болни, като голяма част от пациентите са и без здравни осигуровки. Кметът на Община Белоградчик Борис Николов заяви, че Общината е извършила цялостно саниране на сградата, подменила е отоплителната инсталация и горивния котел в болницата, напълно безвъзмездно осигурява храната за пациентите на болницата и ежегодно се превежда суми за капиталов трансфер. Задълженията на МБАЛ „Проф. Георги Златарски“ са в размер на 600 хил. лв., от които 200 хил. за заплати и 400 хил. лв. от задължения към доставчици.\r\nАнна ЛОЗАНОВА", "date": "2018.01.15", "title": "Видин: Жители на Белоградчик подкрепиха протеста на медицинския персонал на общинската болница"}
{"url": "http://www.focus-news.net/news/2018/01/15/2477432/d-r-atanas-kambitov-kmet-na-blagoevgrad-vsichki-nezakonni-postroyki-koito-se-izgrazhdat-v-romskata-mahala-shte-badat-razrusheni.html", "text": "Всички незаконни постройки, които се изграждат в ромската махала, в района зад Зоопаркът, ще бъдат разрушени. Това коментира кметът на Благоевград д-р Атанас Камбитов по време на пресконференция, предаде репортер на Радио „Фокус“ – Пирин. По думите му в момента се освобождават около 100 социални жилища. „През април – май ще влезем в ромската махала и ще съборим поетапно всичко, което е незаконно. Тези, които останат без дом, ще бъдат настанени в социални жилища. Имаме достатъчно такива, около 800 на брой, но настаняването ще става по специални правила“, каза още кметът д-р Атанас Камбитов. Той добави, че това е силата на Община Благоевград – разрушавайки незаконните постройки, е помислила и за вариант за настаняването на техните обитатели. Кметът на Благоевград коментира и това, че новите социални жилища, които се изграждат в града, ще бъдат предоставяни предимно на млади семейства. „Предстои да променим наредбата за ползването на социални жилища, като такива няма да се дават на хора, които се отнасят небрежно към имотите. Имаме случаи например, в които настаняваме семейство, а те започват да горят касите на вратите“, заяви д-р Камбитов. Той подчерта, че тези, чиито деца не ходят на училище, също няма да имат право на общинско жилище.\r\nЛивия НИНОВА", "date": "2018.01.15", "title": "Д-р Атанас Камбитов, кмет на Благоевград: Всички незаконни постройки, които се изграждат в ромската махала, ще бъдат разрушени"}
{"url": "http://www.focus-news.net/news/2018/01/15/2477433/dobrich-novo-sportno-postizhenie-izvoyuva-dete-ot-tsentar-za-nastanyavane-ot-semeen-tip-tiyneydzhar.html", "text": "Ново спортно постижение извоюва дете от Център за настаняване от семеен тип \"Тийнейджър\", съобщиха от пресцентъра на Община град Добрич. Исмет Гюрсел Кемал е дете, което е настанено в Център за настаняване от семеен тип за деца без увреждане \"Тийнейджър\". От V клас е ученик в Спортно училище\" Г.С.Раковски\" и активно се занимава със спорт, първоначално с хандбал, а впоследствие с футбол. Като отговорен и дисциплиниран спортист, за него не закъсняват спортните постижения. С активното участие на Исмет, футболният отбор на ЦНСТДБУ трета поредна година печели почетните Първо и Второ място в турнирите на Българска спортна федерация за деца в риск. През 2015 година Исмет е поканен да се състезава в младежкия футболен отбор на гр. Трявна. През 2016 г. и 2017 г. се състезава за футболния отбор на гр. Габрово. Вчера на кастинг набор от 1999 г. до 2000 г. за футболния отбор ЦСКА 1948, Исмет Гюрсел Кемал сред повече от 70 деца е одобрен за състезател в отбора старша възраст на ЦСКА 1948. Една негова голяма мечта \"Да се състезава за големите отбори\" е изпълнена.", "date": "2018.01.15", "title": "Добрич: Ново спортно постижение извоюва дете от Център за настаняване от семеен тип \"Тийнейджър\""}
{"url": "http://www.focus-news.net/news/2018/01/15/2477434/sport-severna-i-yuzhna-koreya-shte-obsazhdat-uchastieto-na-severnokoreyski-sportisti-na-zimnite-olimpiyski-igri-v-pyonchan.html", "text": "Северна Корея е предложила на Южна Корея да се обсъди участието на севернокорейски спортисти на Зимните Олимпийски игри в Пьонгчан на среща на 17 януари 2018 г., сряда, предава агенция Ренхап. Според агенцията срещата ще се състои на южната страна на граничния град Панмунджом. По-рано беше съобщено, че за участие в игрите е възможно обединение на отборите на двете Кореи в състезанията на бобслей четворки.", "date": "2018.01.15", "title": "Спорт: Северна и Южна Корея ще обсъждат участието на севернокорейски спортисти на зимните Олимпийски игри в Пьончан"}
{"url": "http://www.focus-news.net/news/2018/01/15/2477435/yambol-ezhegodniyat-festival-kukerlandiya-2018-shte-se-provede-v-grada-ot-22-do-25-fevruari.html", "text": "В дните от 22 до 25 февруари Ямбол отново ще бъде епицентър на оглушителното кукерско сборище, наречено „Кукерландия – 2018“. Емблематичните за Ямболския край кукерски игри намират своята кулминация в ежегодния фестивал, провеждан всяка последна седмица на февруари и събиращ десетки хиляди участници и публика. Това съобщиха от пресцентъра на Община Ямбол.\r\nТрадиционен, но и всеки път различен – „Кукерландия“ винаги изненадва с нови и още по-зрелищни атракции. В 2018 г. територията на фестивала се разраства още повече, като освен целия парк на Ямбол (близо 300 дка), превърнат в „Кукерград“, вече завладява и площадното пространство около Безистена. Районът край култовата петвековна сграда ще бъде изпълнен с работилници, ателиета, тематични изложби, допълнителна - трета за фестивала сцена, дегустационни за домашно приготвени ястия и напитки и много други изненади. Целта на организаторите от община Ямбол и община „Тунджа“ е гостите на фестивала да се потопят в богатото многообразие на традициите в града и селата на региона, като не бъдат просто зрители, но и преки участници в пресъздаването на обичаите.\r\nОфициалният старт на „Кукерландия – Ямбол 2018“ ще бъде даден в петък вечерта на 23 февруари с грандиозно карнавално шествие по улиците на града. Специално за откриването на фестивала ще бъде представен най-новият спектакъл на ансамбъл „Чинари“ – „Мистичен ритъм“, съчетаващ фолклорните традиции с мистиката на кукерските игри. Кулминацията на „Кукерландия“ ще бъдат отново двата дни на състезателното дефиле (24 и 25 февруари) с представянето на маскарадни групи от цялата страна и гости от чужбина. Срокът за подаване на заявки за участие изтича в края на тази седмица – 19 февруари.\r\nВ ход е и приемът на фотографии за едноименния фотографски конкурс, който е основно съпътстващо събитие на „Кукерландия“ вече за 14-ти пореден път. Десетки професионални и любители фотографи се включват всяка година в конкурса, за да представят своя поглед върху маскарадните игри. Общо 40 от най-добрите произведения ще бъдат включени в специалната фотографска изложба. Срокът за регистрация и качване на снимки за участие в конкурса е 9 февруари, на сайта: www.kukerlandia.com .\r\nХІХ издание на Международен маскараден фестивал „Кукерландия – Ямбол 2018“ се реализира с подкрепата на Министерство на туризма и Министерство на културата. Пълната програма на фестивала е публикувана на www.yambol.bg и www.tourism-yambol.com.", "date": "2018.01.15", "title": "Ямбол: Ежегодният фестивал „Кукерландия – 2018“ ще се проведе в града от 22 до 25 февруари"}
{"url": "http://www.focus-news.net/news/2018/01/15/2477436/sliven-nyama-naseleni-mesta-bez-tok-i-voda-zaradi-snegovalezha-v-oblastta.html", "text": "В планинската част на общината е тихо, със снежна покривка в района на Карандила и с. Стара река около 5 - 6 см. В района на селата Раково, Бяла, Новачево, Божевци, Изгрев, Въглен, Ичера  снежната покривка е 3 - 4 см. Това каза инж. Снежана Кънева, началник на отдел „Сигурност и управление при кризи“, съобщиха от пресцентъра на Община Сливен. Няма прекършени дървета или други препятствия по пътната инфраструктура. Ток, вода и провизии от първа необходимост има навсякъде. Между кметовете на населените места и Община Сливен се поддържа постоянен обмен на информация.\r\nВ Сливен са обработени със соли основните булеварди и улици: „Банско шосе“, „Панайот Хитов“,“Стефан Стамболов“, „Бургаско шосе“, „Илинденско въстание“, „Братя Миладинови“, „Г.С.Раковски“, „Великокняжевска“, „Елисавета Багряна“, „Добри Добрев“ , „Георги Данчев“,“6-ти септември“, „Тракия“, района в посока „Батмиш“, „Ген. Скобелев“ и „Асеновска“.\r\nРаботата продължи по улиците „Баба Тонка“, „Георги Икономов“, „Димитър Пехливанов“, “Булаир“, „Пейо Яворов“, „Владислав Очков“. Стръмните улици в кварталите „Комлука“ и „Клуцохор“ се обработват ръчно заради затруден достъп за техниката.\r\nМостовете в Сливен също са обработени. За проходимостта на пасарелки, спирки, подходи към болничните заведения, главната улица, се прилага единствено ръчен режим на обработка за осигуряване безопасността.", "date": "2018.01.15", "title": "Сливен: Няма населени места без ток и вода заради снеговалежа в областта"}
{"url": "http://www.focus-news.net/news/2018/01/15/2477437/ministerstvo-na-zdraveopazvaneto-falshiva-e-novinata-za-nov-moratorium-varhu-lekarstvata.html", "text": "Фалшива е новината, че здравните власти въвеждат нов мораториум върху иновативни лекарства за онкоболни пациенти. Това се посочва в позиция на Министерство на здравеопазването. \"Фокус\" публикува позицията на министерството без редакторска намеса:", "date": "2018.01.15", "title": "Министерство на здравеопазването: Фалшива е новината за нов мораториум върху лекарствата"}
{"url": "http://www.focus-news.net/news/2018/01/15/2477438/vitsepremierat-ekaterina-zaharieva-balgariya-shte-napravi-vsichki-usiliya-za-namirane-na-izhod-ot-nepriyatnata-situatsiya-po-prilaganeto-na-chl-7-ot-dogovora-za-es-sreshtu-polsha.html", "text": "България като председател ще изпълни своите задължения отговорно и добронамерено. Ще направи всички усилия, за да продължи диалогът за представяне на позицията за опит за сближаване и намиране на изход от тази неприятна ситуация в започване на процедурата по чл. 7. Това каза в свое изявление вицепремиерът и министър на външните работи Екатерина Захариева след срещата си с полския външен министър Яцек Чапутович, предаде репортер на Агенция „Фокус“. „Може да разчитате на нашето добронамерено и безпристрастно отношение по този въпрос. Приветствам вашия план за диалог, срещи и разговори с ЕК, които споделихте с мен“, коментира Захариева. \r\nПолският ѝ колега Яцек Чапутович заяви, че с Екатерина Захариева са обсъдили хронологията и това, което чака Полша по отношение на чл. 7 от Договора за ЕС. „Полша разчита на диалог в тази област. След като се завърна във Варшава, ще замина за Германия, където ще повдигна този въпрос с немския външен министър. Също така се обърнах с молба за среща към г-н Ханс Тимерман по време на посещението ми в Брюксел. Засега няма отговор дали такава среща ще бъде възможна. В разговора с г-жа Захариева декларирах готовността да изпратим полски експерти, които биха могли да обсъдят всички проблемни страни на предлаганите реформи“, коментира той. По думите му Полша очаква включването на Съда на ЕС, който е институцията на европейското право, отговаряща за тези въпроси. Агенция „Фокус“ припомня: На 20 декември 2017 г. ЕК започна безпрецедентна процедура срещу Полша заради опасения за върховенството на закона в страната. Според ЕК има сериозен риск от нарушаване на върховенството на закона в държавата. С чл. 7 от Договора за ЕС се цели да се гарантира, че всички държави от ЕС зачитат общите ценности, включително принципите на правовата държава. С механизма за санкциониране се дава възможност на Съвета да изземе някои права на страната, включително и правото на глас на държавата в Съвета. \r\nЛюба АЛЕКСИЕВА", "date": "2018.01.15", "title": "Вицепремиерът Екатерина Захариева: България ще направи всички усилия за намиране на изход от неприятната ситуация по прилагането на чл. 7 от Договора за ЕС срещу Полша"}
{"url": "http://www.focus-news.net/news/2018/01/15/2477439/prezidentat-na-cherna-gora-filip-vuyanovich-balgarskoto-predsedatelstvo-na-saveta-na-es-prez-tazi-godina-e-ot-osobeno-znachenie-za-zapadnite-balkani.html", "text": "Българското председателство на Съвета на ЕС през тази година е от особено значение за Западните Балкани, заяви президентът на Черна гора Филип Вуянович на срещата си с председателя на Народното събрание Цвета Караянчева, съобщиха от пресцентъра на Народното събрание. Основна тема на разговора бяха двустранните отношения между България и Черна гора и европейската перспектива на Западните Балкани в контекста на започналото преди дни Българско председателство. \r\nПредседателят на парламента Цвета Караянчева изрази задоволство от динамиката в отношенията между двете страни и подчерта значението на междупарламентарното сътрудничество. Тя високо оцени проведената само преди месец визита на председателя на Скупщината на Република Черна гора Иван Брайович. \r\nПредседателят на Народното събрание отбеляза, че срещата на високо равнище между ЕС и Западните Балкани през май в София ще е поредната стъпка в правилна посока към европейското развитие на Черна гора и Западните Балкани. Цвета Караянчева подчерта, че всяка държава трябва да се оценява по индивидуалните й постижения при изпълнението на установените критерии. \r\nПрезидентът на Черна гора Филип Вуянович заяви, че Черна гора е заинтересована от всички форми на сътрудничество с българския парламент, особено по отношение на европейската интеграция. Той подчерта, че парламентът на Черна гора работи активно и огромен брой закони от европейския пакет вече е приет. Според него особено ценен е българският опит, свързан с приемането на европейското законодателство. Гостът отбеляза и значението на контактите между групите за приятелство в двата парламента. Президентът Вуянович припомни, че председател на българския парламент е бил черногорецът д-р Петър Ораховац.", "date": "2018.01.15", "title": "Президентът на Черна гора Филип Вуянович: Българското председателство на Съвета на ЕС през тази година е от особено значение за Западните Балкани"}
{"url": "http://www.focus-news.net/news/2018/01/15/2477440/api-vremenno-e-ogranicheno-dvizhenieto-na-mps-nad-12-t-po-pat-i-1-vidin-montana-v-posoka-montana-poradi-silni-snegonavyavaniya.html", "text": "До 9.00 часа утре се въвежда ограничение на движението на МПС над 12 т по път I-1 Видин – Монтана в посока Монтана поради силни снегонавявания. Това съобщиха от пресцентъра на Агенция \"Пътна инфраструктура\". Без ограничение е движението в посока Видин. Обходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.", "date": "2018.01.15", "title": "АПИ: Временно е ограничено движението на МПС над 12 т по път I-1 Видин – Монтана в посока Монтана поради силни снегонавявания"}
{"url": "http://www.focus-news.net/news/2018/01/15/2477441/stoyan-pasev-oblasten-upravitel-na-varna-kamion-se-e-obarnal-v-rayona-na-aytoski-prohod-nyama-postradali.html", "text": "Всички пътища на територията на Варненска област са проходими при зимни условия. Това каза за Радио „Фокус“ – Варна областният управител Стоян Пасев. Той добави, че във връзка със снеговалежа и заледяванията през днешния ден е регистриран един инцидент. Камион се е обърнал в Айтоски проход, като при произшествието няма пострадали. Движението е възстановено, каза още Стоян Пасев. На територията на областта няма снегонавявания и не е било наложително излизането на снегорини. „Хвърля се луга и се опесъчава. Във Вълчи дол излезе снегорин за два часа. В останалите места не е било необходимо“, добави Стоян Пасев. На територията на областта няма населени места с прекъснато електрозахранване или водоснабдяване.\r\nМарияна ВАЛЕНТИНОВА", "date": "2018.01.15", "title": "Стоян Пасев, областен управител на Варна: Камион се е обърнал в района на Айтоски проход, няма пострадали"}
{"url": "http://www.focus-news.net/news/2018/01/15/2477442/sofiya-tri-mesetsa-zatvor-poluchi-taksimetrov-shofyor-uprazhnyaval-profesiyata-si-bez-da-ima-pravosposobnost.html", "text": "По споразумение на Софийска районна прокуратура е наложено ефективно наказание „лишаване от свобода“ на таксиметров шофьор, упражнявал професията си без да има правоспособност. Това съобщиха от пресцентъра на Прокуратурата на Република България.\r\nПо споразумение на СРП, подсъдимият Борислав Иванов е осъден за това, че на 29.07.2017 г., в град София, на бул. „Фритьоф Нансен‘‘ пред № 45, е упражнявал професия – водач на таксиметров автомобил за превоз на пътници, с лек автомобил марка „Хюндай”, модел  „Лантра”, жълт на цвят, без да има съответната правоспособност - не притежавал „Удостоверение за водач на лек таксиметров автомобил” и „Удостоверение за психологическа годност ”, съгласно чл. 18 от Наредба № 34 за таксиметров превоз на пътници от 06.12.1999 г. Описаното деяние съставлява престъпление по чл. 324, ал. 1 от НК \r\nНа подсъдимия Иванов е определено наказание „лишаване от свобода“ за срок от три месеца, при първоначален строг режим. \r\nСпоразумението е с характер на влязла в сила присъда и не подлежи на обжалване или протест.", "date": "2018.01.15", "title": "София: Три месеца затвор получи таксиметров шофьор, упражнявал професията си без да има правоспособност"}
{"url": "http://www.focus-news.net/news/2018/01/15/2477443/blagoevgrad-kampaniyata-ne-kupuvay-osinovi-posvetena-na-problema-s-bezdomnite-kucheta-shte-se-provede-v-grada-v-kraya-na-yanuari.html", "text": "Кампания „Не купувай, осинови“ започва в края на януари в Благоевград. Инициативата е под егидата  на кмета на Благоевград д-р Атанас Камбитов и има за цел да осигури дом на бездомни кучета. Това съобщиха от пресцентъра на Община Благоевград. Периодично четириногите ще бъдат събирани в изложение, по време на което всеки желаещ ще може да разгледа и да избере своя бъдещ домашен любимец. Кучетата ще бъдат подготвяни предварително за изложенията, като животните ще бъдат изкъпани и обезпаразитени.  Началото на кампанията ще бъде поставено на 27 януари от 11.00 часа на площадното пространство между Регионален исторически музей и сградата на бившия Младежки дом. В момента за кучетата се грижат доброволци. Идеята е в последствие да бъдат изведени и кучетата от Приюта в с. Мощанец. Голяма част от бездомните животни са били домашни любимци, после изгубени, някои изхвърлени на улицата или изоставени в приюта.", "date": "2018.01.15", "title": "Благоевград: Кампанията „Не купувай, осинови“, посветена на проблема с бездомните кучета, ще се проведе в града в края на януари"}
{"url": "http://www.focus-news.net/news/2018/01/15/2477444/veliko-tarnovo-23-godishna-zhena-e-s-opasnost-za-zhivota-sled-katastrofa-na-patya-pavlikeni-suhindol.html", "text": "23-годишна жена от Сухиндол е пострадала при пътен инцидент. Това съобщиха от ОДМВР – Велико Търново. Произшествието е станало вчера около 14.00 часа на пътя Павликени – Сухиндол. По първоначална информация 23-годишна жена с инициали И. Б., при управление на лек автомобил и движение с несъобразена скорост в зоната на завой, е изпуснала управлението на автомобила, напуснала е пътното платно и се е ударила в крайпътно дърво. В резултат на това е пострадала жената. Тя е настанена за лечение във великотърновската болница с травма на мозъка и с опасност за живота. Причините за произшествието са в процес на изясняване. По случая е започнато досъдебно производство.", "date": "2018.01.15", "title": "Велико Търново: 23-годишна жена е с опасност за живота след катастрофа на пътя Павликени – Сухиндол"}
{"url": "http://www.focus-news.net/news/2018/01/15/2477445/vratsa-do-20-sm-stiga-snezhnata-pokrivka-na-teritoriyata-na-obshtinata.html", "text": "Снежната покривка на територията на Община Враца стига до 20 см., като най-голяма е в селата Паволче, Челопек, Бели извор, Девене. Пътните артерии на територията на Община Враца са проходими при зимни условия. Във всички населени места има ел. захранване и водоснабдяване. Извършват се нормално основните дейности по снабдяване на населението с хранителни и други основни стоки. Това съобщиха от пресцентъра на Община Враца.\r\nОт 03.00 часа, на 13 януари, екипи на Общинско предприятие „БКС-Враца“ почистват и осоляват градската пътна мрежа, както и вътрешно-кварталните улици. 4 трактори и 9 снегорина са се включили в снегопочистването на града. 146 работници обработват тротоарните ивици и спирките. Използвани са и малки роторни машини. Общинското предприятие разполага на склад с около 500 тона сол.\r\nКонтролът по снегопочистването е възложен на служителите от Звено „Инспекторат“ към Община Враца, както и на дежурни екипи на администрацията.\r\nПроблем при снегопочистването в града са неправилно паркираните автомобили. Съвместно със служители на Районно полицейско управление бяха репатрирани моторни-превозни средства, които затрудняваха движението на снегорините.\r\nОбщина Враца отправя апел към жителите на града да не паркират автомобилите си по начин, по който да пречат на снегорините и машините, както и когато чистят пространствата пред домовете и гаражите си, офиси и магазини, да не хвърлят снега по улиците, а да го събират на купчини. Община Враца призовава също така, собствениците на търговски обекти и частни имоти да премахнат ледените висулки от сградите и да обезопасяват около обекта.", "date": "2018.01.15", "title": "Враца: До 20 см стига снежната покривка на територията на общината"}
{"url": "http://www.focus-news.net/news/2018/01/15/2477446/kyustendil-zadarzhan-e-makedonski-grazhdanin-izdirvan-v-shveytsariya-za-zaplahi-za-ubiystvo-razprostranyavane-na-narkotitsi-i-grabezh.html", "text": "По искане на Окръжна прокуратура – Кюстендил съдът е постановил временно задържане под стража за срок до четиридесет дни на Орхан В., гражданин на Република Македония, с цел екстрадицията му в Конфедерация Швейцария. Това съобщиха от пресцентъра на Апелативна прокуратура - София.  Мъжът е задържан на 9 януари 2018 г. при влизане в България на ГКПП - Гюешево. Той се издирва от швейцарските органи с цел изтърпяване на наложените му наказания за няколко престъпления - заплахи за убийство и физическо насилие, разпространяване на наркотици и грабеж. \r\nСрещу Орхан В. има влезли в сила съдебни решения от 2006 г., 2010 г. и 2014 г. в Швейцария. Две от присъдите са за по дванадесет месеца „Лишаване от свобода“ и още една за срок от седем месеца „Лишаване от свобода“. Декларирано е намерение на съдебните власти на Конфедерация Швейцария да поискат екстрадиция на задържаното лице. Наложената от Кюстендилския окръжен съд мярка за неотклонение чуждият гражданин ще изтърпява в Затвора в гр. Бобов дол до пристигане на официалната молба за екстрадиция и съответните документи.", "date": "2018.01.15", "title": "Кюстендил: Задържан е македонски гражданин, издирван в Швейцария за заплахи за убийство, разпространяване на наркотици и грабеж"}
{"url": "http://www.focus-news.net/news/2018/01/15/2477447/evrodeputatat-andrey-novakov-poiska-podkrepa-za-malkite-obshtini-ot-evropeyskata-investitsionna-banka.html", "text": "Андрей Новаков, евродепутат от ГЕРБ/ ЕНП, поиска подкрепа за малките общини от Европейската инвестиционна банка (ЕИБ). Това се случи по време на среща между него и Вазил Худак, вицепрезидент на ЕИБ, отговорен за Централна и Източна Европа, включително и за България, съобщиха от пресцентъра на ПП ГЕРБ. \r\nВ качеството си на автор на доклада за бъдещето на европейските инвестиции в транспорта, Новаков бе на еднодневно посещение в базираната в Люксембург институция. \r\nНоваков и Худак се обединиха около идеята за първоначално проучване на техническите възможности за обособяване на финансиране за развитие на малките общини в най-новите страни членки на Европейския съюз (ЕС). Целта е това да се случи по време на българското председателство. Такива фондове ще подкрепят стратегически инфраструктурни проекти. За последните няколко години, инвестициите на ЕИБ за транспортни проекти в България са на обща стойност от близо 400 млн. лв.\r\nИдеята е градовете да получават и експертна подкрепа за развитие на интегрирани градски стратегии за следващия програмен период, включително за устойчива транспортна инфраструктура, както и да намерят правилната комбинация от финансиране за тях. Това ще позволи повишаване на работния капацитет на общините, за да се възползват максимално, както от кохезионните средства, така и от допълнителните възможности, които ЕС предоставя. \r\nВ рамките на визитата си, Андрей Новаков се срещна още с Матю Бертранд, отговорен за инструментите на Европейската инвестиционна банка, финансиращи инфраструктурни проекти. \r\nЕвродепутатът разговаря също така и с Марк Мауини от звеното за техническа помощ и подкрепа на проекти.", "date": "2018.01.15", "title": "Евродепутатът Андрей Новаков поиска подкрепа за малките общини от Европейската инвестиционна банка"}
{"url": "http://www.focus-news.net/news/2018/01/15/2477448/anadolu-agency-teroristite-atakuvat-turtsiya-ot-siriyskata-provintsiya-afrin.html", "text": "Двама турски военнослужещи са загинали, а един е получил наранявания в резултат от атака от контролирания от сирийските кюрдски „Отряди за народна самоотбрана“ ( YPG ) сирийски регион Африн над турски погранични постове в провинциите Хатай и Килис, предава Anadolu Agency.\r\nСпоред информация на агенцията, бойците от YPG са предприели 10 атаки срещу погранични постове в Хатай и две атаки над погранични постове в Килис за почти 2,5 години.\r\nВъоръжените сили на Турция са нанесли ответни удари.Агенция „Фокус“ припомня: \r\nВ понеделник, 15 януари, президентът на Турция Реджеп Таийп Ердоган заяви, че подготовката за настъпателна операция в сирийските кюрдски региони Африн и Манбидж е завършена и може да започне всеки един момент.\r\nПревод и редакция:", "date": "2018.01.15", "title": "Anadolu Agency: Терористите атакуват Турция от сирийската провинция Африн"}
{"url": "http://www.focus-news.net/news/2018/01/15/2477449/premierat-boyko-borisov-milioni-domakinstva-v-balgariya-shte-se-otoplyavat-bez-da-zamarsyavat-okolnata-sreda-blagodarenie-na-dostavkite-ot-azerski-gaz.html", "text": "Доставката на 1 млрд. куб. метра азерски газ годишно, след изграждането на интерконектора с Гърция, ще даде възможност на милиони домакинства в България да се отопляват без да замърсяват околната среда. Това каза премиерът Бойко Борисов, който се срещна с президента на Азербайджан Илхам Алиев, предаде репортер на Агенция \"Фокус\".\r\n\"Благодаря за поканата на колегите в Азербайджан, специално от президента Румен Радев. Едва 3% от България е газифицирана, като в същото време можем да се \"похвалим\" с изключително замърсен въздух, който идва не толкова от автомобили, колкото от използването на дърва за огрев\", посочи премиерът Борисов.  \"Близо 90 и кусур процента от територията на Азербайджан и Грузия вече е газифоцирана с азерски газ, а пред нас имаме две възможности - надявам се през юли да бъде първата копка по интерконектора с Гърция и ще пуснем този с Турция. Имаме подписани 1 милиард куб. метра азерски газ на изключително ниска цена и ако успеем да я изградим, ще можем да направим цели социални пакети, за да не използваме дърва. Министрите ще направят план как това да се случи, защото азерската страна предлага най-ниска цена. Това ще даде възможност на милиони домакинства в България да се отопляват без да замърсяват околната среда\", коментира още той. \"Имаме над 300 км готови жп линии, а другите ги ремонтираме. Изключително съм радостен и за работата ни по Коридор N8. Има готови много пътища, така че има възможност големи товари да вървят в двете посоки. Като се надяваме този стокообмен да се увеличи. Смятам, че откриването на новата директна авиолиния София - Баку ще увеличи туристите в двете посоки\", каза българският премиер. \r\n\"Изключително съм благодарен, че колегите в Македония днес ратифицираха договора за добросъседство\", допълни той. \r\nЦветилена СИМЕОНОВА", "date": "2018.01.15", "title": "Премиерът Бойко Борисов: Милиони домакинства в България ще се отопляват без да замърсяват околната среда, благодарение на доставките от азерски газ"}
{"url": "http://www.focus-news.net/news/2018/01/15/2477450/predsedatelyat-na-komisiyata-po-kultura-i-medii-vezhdi-rashidov-obsadi-s-poslanika-na-turtsiya-hasan-ulusoy-vzaimootnosheniyata-mezhdu-dvete-darzhavi-v-oblastta-na-kulturata.html", "text": "Председателят на Комисията по култура и медии Вежди Рашидов се срещна с посланика на Турция в София Хасан Улусой. Това съобщиха от пресцентъра на Народното събрание. На разговора, който беше по молба на турския дипломат, бяха обсъдени взаимоотношенията между България и Турция в областта на културата. Беше отбелязано доброто сътрудничество между законодателните институции на двете страни. \r\nПредседателят на Комисията по култура и медии Вежди Рашидов изрази увереност, че усилията за опазването на културното наследство ще продължат, а паметниците на културата ще подпомогнат развитието на туризма. Културата е отличен посланик между държавите, посочи още Вежди Рашидов. \r\nПосланик Хасан Улусой подчерта, че отдава голямо значение на ролята на културата в отношенията между България и Турция.", "date": "2018.01.15", "title": "Председателят на Комисията по култура и медии Вежди Рашидов обсъди с посланика на Турция Хасан Улусой взаимоотношенията между двете държави в областта на културата"}
{"url": "http://www.focus-news.net/news/2018/01/15/2477451/sofiyska-rayonna-prokuratura-vnese-obvinitelen-akt-za-poreden-sluchay-na-agresiya-na-patya.html", "text": "Софийска районна прокуратура внесе обвинителен акт за пореден случай на агресия на пътя, съобщиха от пресцентъра на Прокуратурата на Р България. На 27.06.2014 г., св. С. В. посетила търговски център „The Mall“, находящ се в на бул. “Цариградско шосе“ в гр. София, като се придвижила до обекта с лек автомобил марка „Тойота“, модел „Аурис“. На изхода от търговския център, в локалното платно на бул.“Цариградско шосе“, до автомобила на свидетелката спрял лек автомобил марка „Хонда“. От него слязъл обвиняемият Калоян Пачев, който бил видимо афектиран. Обвиняемият нанесъл удар с крак по лявото странично огледало на управлявания от В. автомобил, в резултат на което огледалото се счупило. След това Пачев започнал да крещи и да отправя нецензурни и обидни реплики към В., коментирайки начина на шофиране на свидетелката. Действията на Пачев били забелязани от свидетелите Й. и П. - служители от 07 РУ – СДВР, които се намесили и прекратили инцидента. Пачев бил задържан, а по случая е образувано досъдебно производство. В хода на производството на Пачев е повдигнато обвинение по чл. 325, ал. 1 НК (хулиганство) и по чл. 216 НК (повреждане на чужда движима вещ). Разследването е приключено под ръководството и надзора на Софийска районна прокуратура, като на 15.01.2018 г. е внесен обвинителен акт срещу Пачев, за описаните по-горе деяния. \r\nПродължителният период от време на разследване се дължи на обстоятелството, че св. В е пребивавала дълго време извън България, като местонахождението й не е било известно; което от своя страна е препятствало нейния разпит. \r\nПредстои делото да бъде насрочено за разглеждане в Софийски районен съд.", "date": "2018.01.15", "title": "Софийска районна прокуратура внесе обвинителен акт за пореден случай на агресия на пътя"}
{"url": "http://www.focus-news.net/news/2018/01/15/2477452/smolyan-zasnezheni-na-mesta-sa-prohodite-prevala-i-pamporovo-nastilkite-sa-obraboteni-s-pyasak-i-sol.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето е облачно, със слаби снеговалежи по високите части в Родопите. Пътните настилки са предимно мокри, по проходите Превала и Пампорово има заснежени участъци, които са обработени с пясък и сол от екипи на Пътната служба. Няма допълнителни ограничения по пътищата в областта и затворени пътни участъци. Остава повишена опасността от падащи камъни по всички направления в региона. През деня не са получавани сигнали за инциденти по пътищата в областта. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са мокри. Вали слаб сняг, като няма образувана снежна покривка. Автомобилният трафик е по-интензивен по централния бул. „България“ и прилежащите към него улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.01.15", "title": "Смолян: Заснежени на места са проходите Превала и Пампорово, настилките са обработени с пясък и сол"}
{"url": "http://www.focus-news.net/news/2018/01/15/2477453/tass-turtsiya-prodalzhava-da-prehvarlya-tehnika-na-granitsata-sas-siriya-zaradi-planovete-na-sasht-da-obuchava-siriyskite-kyurdi.html", "text": "Турция продължава да прехвърля военна техника към границата със Сирия след заявленията от САЩ, че обучават кюрдите да охраняват сирийските граници, съобщиха турските медии, предава ТАСС.\r\nСпоред данните, в района на Реханль в турската погранична провинция Хатай са отправени 24 единици техника, включително бронетранспортьори и машини за прекъсване на свръзките. Отбелязва се, че турските военнослужещи водят ежечасно наблюдение на сирийския регион Африн. В неделя Анкара вече изпрати на границата със Сирия колона военна техника, включително пет танка.Агенция „Фокус“ припомня: \r\nВ неделя началника на службата за връзки с обществеността на щаба на операцията Inherent Resolve ( „Непоколебима решимост“ ), която се провежда в Ирак и Сирия от коалиция от държави, начело със САЩ, полковник Томас Вил съобщи, че Вашингтон „подготвя погранична служба за сигурност на Сирия“. Според неговите думи „числеността на тази организация ще бъде около 30 хиляди души“.\r\nПо-рано в понеделник, Ердоган заплаши, че „ще унищожи в зародиш“ армията за защита на сирийските граници, която ще бъде подготвена от САЩ. Ердоган отново заяви, че турската армия „може да започне военната операция в сирийския регион във всяка минута“.\r\nПревод и редакция:", "date": "2018.01.15", "title": "ТАСС: Турция продължава да прехвърля техника на границата със Сирия заради плановете на САЩ да обучава сирийските кюрди"}
{"url": "http://www.focus-news.net/news/2018/01/15/2477454/burgas-predavat-na-sad-shofyor-na-avtobus-blasnal-i-ubil-peshehodka.html", "text": "Окръжна прокуратура – Бургас предаде на съд Али И. (на 38 г., от гр. Бургас), съобщиха от пресцентъра на Окръжната прокуратура. Той е подсъдим за това, че на 22 септември 2014 г. около 07:56 часа в курортен комплекс „Слънчев бряг“, общ. Несебър, обл. Бургас на кръстовището на главната алея срещу КПП „Карлово“ до магазин „Зора“, при управление на автобус „Мерцедес“, нарушил правилата за движение по пътищата и по непредпазливост причинил смъртта на пешеходката Красимира Ж. на 60 години.\r\nСмъртта на пострадалата е причинена след като е била блъсната от автобуса, управляван от подсъдимия в момент, в който той е предприел маневра, завивайки по централната алея на курортен комплекс „Слънчев бряг“.\r\nОкръжен съд – Бургас е нарочил заседанието си за 16.01.2018 г. \r\nБургас:", "date": "2018.01.15", "title": "Бургас: Предават на съд шофьор на автобус, блъснал и убил пешеходка"}
{"url": "http://www.focus-news.net/news/2018/01/15/2477455/plovdiv-okrazhnata-prokuratura-vnese-obvinitelen-akt-spryamo-advokat-za-izmama-za-nad-320-000-lv.html", "text": "Окръжна прокуратура - Пловдив внесе в съда обвинителен акт спрямо Владимир Е., на 38 г., за това, че в периода от 17 ноември 2011 г. до 23 юли 2014 г, в условията на продължавано престъпление, като пълномощник на пет лица, с цел да набави за себе си имотна облага, като използвал тяхната неопитност и неосведоменост, им причинил имотна вреда в размер на общо 321 500 лева, като причинената вреда е в големи размери. Това съобщиха от пресцентъра на Апелативна прокуратура - Пловдив. По делото е установено, че обвиняемият Владимир Е. като адвокат бил упълномощен от посочените по-горе пет лица, за всеки един от тях, да ги представлява по застрахователни дела за изплащане на обезщетения за техни пострадали близки при пътно-транспортни произшествия. Застрахователните обезщетения се превеждали по банкова сметка на обвиняемия, като той не предавал на пострадалите цялата сума, а част от нея оставял за себе си. Сумите, които оставял за себе си, варирали в размер от 47 000 лева до 80 000 лева. В един от случаите обвиняемият присвоил изцяло преведеното от застрахователя обезщетение в размер на 80 000 лева.  \r\nОбвиняемият Владимир Е. е предаден на съд и за това, че през периода от 11 февруари 2010 г. до 3 ноември 2014 г., в условията на продължавано престъпление, като пълномощник на 24 лица, съзнателно е действал против законните интереси на представляваните и съзнателно е ощетил имуществото им, поверено му да го управлява и пази, като от деянието са последвали значителни щети в общ размер на 354 958 лева. По делото е установено, че 24 лица били упълномощили адвокат Владимир Е. да ги представлява по граждански дела за изплащане на обезщетения на пострадали лица от пътнотранспортни произшествия. След упълномощаването обвиняемият едностранно решавал да увеличи възнаграждението си за оказаната услуга, като по свое усмотрение оставял част от присъденото обезщетение за себе си.   Сумите, с които ощетил пострадалите, варирали от 700 лева до 35 000 лева. \r\nПо делото са били разпитвани множество свидетели, изискани са банкови справки, извършени са очни ставки, изготвени са експертизи, изискани са копия от документи и застрахователни книжа  и др. \r\nНай-тежкото предвидено от закона наказание за престъпленията, в които Владимир Е. е обвинен, е лишаване от свобода от 1 до 8 години, като съдът може да постанови и конфискация на до една втора от имуществото на виновния. Обвиняемият е с мярка за неотклонение „подписка“ по настоящото дело, но същият се намира в Затвора – гр. Пловдив, където спрямо него се прилага мярка за неотклонение „Задържане под стража“, постановена от съда по друго дело, по което е осъден на първа инстанция.", "date": "2018.01.15", "title": "Пловдив: Окръжната прокуратура внесе обвинителен акт спрямо адвокат за измама за над 320 000 лв."}
{"url": "http://www.focus-news.net/news/2018/01/15/2477456/prezidentat-na-azerbaydzhan-ilham-aliev-gazifikatsiyata-na-balgariya-mozhe-da-bade-osashtestvena-s-investitsii-ot-strana-na-sokar.html", "text": "Газификацията на България може да бъде осъществена с инвестиции от страна на СОКАР и съм сигурен, че в най-близко бъдеще ще започнем работа в тази посока. Това каза президентът на Азербайджан Илхам Алиев, който се срещна с българския премиер Бойко Борисов, предаде репортер на Агенция \"Фокус\". Алиев обяви, че основна тема на разговорите му с Борисов е бил газът. \"Над 3 трилиона куб. м. газ могат да бъдат доставени от Азербайджан до Европа и това в момента се случва с успешното реализиране на Южния газов коридор. По този начин газовите проблеми на Европа ще могат бъдат решени. Днес с Борисов дадохме нареждане на съответните министерства и ще проверим информацията за взаимна работа\", заяви президентът на Азербайджан. \r\nТой добави, че по време на срещата с българския премиер двамата са потвърдили, че България и Азербайджан ще се постараят да осигурят търговски стоокообмен, който сега не е на нужното равнище. \"Смятаме, че имаме добри възможности за инвестиции и ще продължаваме преговорите\", коментира Алиев и добави, че посещението на Борисов в страната е от голямо значение.\r\n\"В Азербайджан започваме годината с Вашето посещение и се радвам, че продължаваме прекрасно да си сътрудничим и да провеждаме редовно посещения на най-високо равнище\", обърна се Алиев към Бойко Борисов. \"На срещата поздравих Борисов за европредседателството на България и съм сигурен, че България достойно ще изиграе тази своя роля. България за нас е близък приятел\", каза още той.\r\n\"Утре ще се състои първият полет от Баку до София и той ще съдейства за укрепването на връзката между двата народа\", добави президентът на Азербайджан.", "date": "2018.01.15", "title": "Президентът на Азербайджан Илхам Алиев: Газификацията на България може да бъде осъществена с инвестиции от страна на СОКАР"}
{"url": "http://www.focus-news.net/news/2018/01/15/2477457/silistra-zasnezheni-i-opesacheni-sa-patishtata-ot-republikanskata-mrezha-v-oblastta.html", "text": "Заснежени и опесъчени са пътищата от републиканската мрежа в област Силистра. Това съобщи за Радио „Фокус“ - Шумен дежурният в Областно пътно управление. Към 17.00 часа няма въведени ограничения в движението, то се осъществява при зимни условия. 19 машини са работили на терен. В региона прехвърча слаб сняг, температурата на въздуха е минус 4 - минус 5 градуса. Вятър и мъгли няма.\r\nИвелина ИВАНОВА", "date": "2018.01.15", "title": "Силистра: Заснежени и опесъчени са пътищата от републиканската мрежа в областта"}
{"url": "http://www.focus-news.net/news/2018/01/15/2477458/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 10° до + 5°.\r\nВремето над цялата страна е облачно.\r\nВятър духа в областите Кърджали, Пазарджик, Перник, Търговище, София, Русе, Смолян, Монтана, Видин, Разград, Шумен и Варна.\r\nСлаб сняг вали в областите Благоевград, Бургас, Варна, Видин, Търговище, Шумен, Ловеч, Плевен, Кюстендил, Перник, София и в района на Гоце Делчев, Попови ливади, Сатовча, Предел, Черна места, Трилистник, Стряма, Карлово, Бистрица, Банкя, Своге, Сливница, Драгоман, Петрохан и Кърнаре.\r\nПътните настилки са предимно мокри, на местата със снеговалеж – заснежени, заледени и обработени.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движението по път I-1 Видин – Монтана в посока Монтана е ограничено за МПС над 12 т поради силни снегонавявания. Без ограничение е движението в посока Видин. Срок до 09.00 ч. на 16.01.2018 г.\r\nОбходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.15", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/15/2477459/vidin-snyag-vali-v-rayona-na-belogradchik-pochistvashtite-mashini-obrabotvat-glaven-pat-e-79.html", "text": "Сняг вали в района на Белоградчик, снеговалежът е започнал преди час и почистващите машини вече са излезли на главен път Е-79. Това каза за Радио „Фокус“ – Видин дежурният служител на Пътно управление – Белоградчик. Той посочи, че те поддържат участък от Е-79 от Димово до Ружинци, в който попадат и стеснените и стръмни участъци с остри завои в селата Бела и Скомля. Пътната настилка в този участък е почистена до асфалт, разхвърлян е допълнително и пясък. Снежната покривка в този район е около 10 см, няма аварирали тежкотоварни автомобили, които да затрудняват трафика по главния път.\r\nАнна ЛОЗАНОВА", "date": "2018.01.15", "title": "Видин: Сняг вали в района на Белоградчик, почистващите машини обработват главен път Е-79"}
{"url": "http://www.focus-news.net/news/2018/01/15/2477460/targovishte-mokri-i-opesacheni-sa-patishtata-v-oblastta.html", "text": "Мокри и опесъчени са пътищата в област Търговище. Това съобщи за Радио „Фокус“ - Шумен дежурният в Областно пътно управление. В региона снежната покривка достига средно до 3 см. Пътните настилки са обработени, на терен са били 68 машини. Към 17.00 часа времето е облачно, тихо и без валежи. Температурата на въздуха е около минус 4 градуса. Котленският проход остава затворен за движени на автомобили над 12 тона. Няма други въведени ограничения в движението.\r\nИвелина ИВАНОВА", "date": "2018.01.15", "title": "Търговище: Мокри и опесъчени са пътищата в областта"}
{"url": "http://www.focus-news.net/news/2018/01/15/2477461/reuters-frantsiya-ochakva-ot-velikobritaniya-da-plashta-poveche-i-da-priema-poveche-bezhantsi-za-da-pazi-granitsata-pri-kale.html", "text": "Франция очаква от Великобритания да се съгласи да приеме повече бежанци и да плаща повече за гранична сигурност, за да продължи да охранява границата по френската страна на Ламанша, предава Reuters, като се позовава на източник от френското правителство.\r\nГраницата на Великобритания бе прехвърлена във Франция според двустранен договор, подписан през 2003 година, известен като договора Токе. Но бежанската криза и Брекзит превърнаха споразумение в повод за търкания.\r\nСделката ще бъде на масата в четвъртък, когато президентът на Франция Еманюел Макрон ще се срещне с премиера на Великобритания Тереза Мей, в рамките на англо-френска среща на върха в Южна Англия.\r\nПопитан дали се очакват конкретни изявления по време на разговорите, източникът заяви: „Да. Но не всичко е финализирано“.\r\nМинистърът на вътрешните работи на Франция Жерар Коломб бе цитиран от френското издание Le Parisien, че е изразил надежда за подписване на „допълнителен анекс“ към договора Токе.\r\nНеговите коментари са индикация, че Макрон е изоставил предизборното си обещание да излезе изцяло от договора.\r\n„Продължаваме да преговаряме. Все още нищо не е сигурно. Британците не искат да променят нищо, но са подложени на натиск от всякъде“, заяви източник, запознат с позицията на Коломб.\r\nАко не се стигне до споразумение, Франция може да отмени действието на договора Токе и двете страни ще трябва да възобновят граничния контрол от двете страни на Ламанша, добави източникът, уточнявайки, че двете страни са в ежедневен контакт преди срещата на върха.\r\n„Нашето мнение е, че те трябва да плащат повече. Въпросът е колко и за какво“, подчерта той.\r\nПревод и редакция:", "date": "2018.01.15", "title": "Reuters: Франция очаква от Великобритания да плаща повече и да приема повече бежанци, за да пази границата при Кале"}
{"url": "http://www.focus-news.net/news/2018/01/15/2477462/veliko-tarnovo-mokri-i-na-mesta-zasnezheni-sa-patnite-nastilki-v-oblastta.html", "text": "Мокри и на места заснежени, но обработени и опесъчени са пътните настилки в областта. Снеговалежът навсякъде спря, но времето все още е облачно. От Областна администрация увериха за Радио „Фокус“ – Велико Търново, че всички пътища в областта са проходими при зимни условия. Трафикът в края на работния ден е интензивен. Полицейски служители следят за правилното протичане на движението. Патрули са разположени на входовете и изходите на Велико Търново. Органите на реда апелират водачите да карат внимателно и със съобразена скорост, както и да не тръгват на дълъг път без автомобилите им да са оборудвани и заредени .\r\nОт КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по  път I-4 Севлиево - Велико Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по  път I-4, но при км 133+490 м в дясно, до складовата база  в землището на село Шереметя.\r\nЛуиза ТРАНЧЕВА", "date": "2018.01.15", "title": "Велико Търново: Мокри и на места заснежени са пътните настилки в областта"}
{"url": "http://www.focus-news.net/news/2018/01/15/2477463/razgrad-obraboteni-s-luga-i-inertni-materiali-sa-patishtata-v-oblastta-16-snegopochistvashti-mashini-sa-na-teren.html", "text": "Обработени с луга и инертни материали са пътищата в областта. Това съобщи за Радио „Фокус“ - Шумен дежурният в Областното пътно управление. Пътните настилки са мокри, проходими при зимни условия. Няма затворени или ограничени пътни участъци. 16 машини са на терен в момента. Времето е тихо, без валежи, температурата на въздуха е от минус 5 до минус 3 градуса.\r\nИвелина ИВАНОВА", "date": "2018.01.15", "title": "Разград: Обработени с луга и инертни материали са пътищата в областта, 16 снегопочистващи машини са на терен"}
{"url": "http://www.focus-news.net/news/2018/01/15/2477464/azerbaydzhanskata-darzhavna-neftena-kompaniya-sokar-proyavyava-interes-kam-investirane-v-balgarskata-gazoprenosna-mrezha.html", "text": "Азербайджанската държавна нефтена компания СОКАР проявява интерес към инвестиране в българската газопреносна мрежа. Това стана ясно след срещата на министър-председателя на България Бойко Борисов и президента на Азербайджан Илхам Алиев в Баку, Азербайджан, съобщиха от правителствената информационна служба. \r\n„Едва 3% от територията на България е газифицирана, а в същото време въздухът у нас е замърсен заради използване на твърди горива за отопление. Поставяме си амбициозната цел да разширим използването на материали за отопление на населението, които не водят до замърсяване“, каза премиерът Борисов. По думите на президента Алиев 93% от територията на Азербайджан е газифицирана. Страната е инвестирала успешно в газификацията на Грузия и би могла да предаде опита и добрите си практики и в България. \r\nСлед срещата енергийните и икономическите министри на двете страни ще разработят план за инвестиране в газопреносната мрежа на България. \r\nПрезидентът Алиев подчерта, че Азербайджан и България са стратегически партньори в реализацията на проекта за изграждане на Южния газов коридор, който ще гарантира енергийна сигурност за Европа. „Очакваме през месец юни да стартира изграждането на междусистемата газова връзка Гърция-България, а през месец юли да е готово разширението с Турция. Така за страната ни ще се гарантира получаването на договорените 1 млрд. куб. м./год. природен газ за България от втората фаза на находището Шах Дениз“, каза премиерът Борисов. По думите му има възможност за изготвяне на социални пакети, които да се предоставят на населението за отопление на природен газ.\r\nПремиерът Борисов и президентът Алиев обсъдиха и важността на транспортните коридори номер 8 и 10, които ще свържат Европа и Азия. Директната авиолиния София-Баку, която утре ще бъде открита официално, беше договорена през 2015 г., когато Алиев беше на посещение у нас. Новата транспортна връзка ще помогне за бизнеса между двете държави и ще укрепи още по-здраво икономическите, търговските и културните отношения.", "date": "2018.01.15", "title": "Азербайджанската държавна нефтена компания СОКАР проявява интерес към инвестиране в българската газопреносна мрежа"}
{"url": "http://www.focus-news.net/news/2018/01/15/2477465/blagoevgrad-normalno-se-osashtestvyava-preminavaneto-prez-gkpp-kulata-i-ilinden.html", "text": "Нормално се осъществява преминаването през граничните пунктове между България и Гърция на територията на област Благоевград „Кулата“ и „Илинден“, сочи справка на сайта на Главна дирекция „Гранична полиция“. Трафикът и на останалите пунктове на българо-гръцката граница се извършва без проблеми.", "date": "2018.01.15", "title": "Благоевград: Нормално се осъществява преминаването през ГКПП „Кулата“ и „Илинден“"}
{"url": "http://www.focus-news.net/news/2018/01/15/2477466/stara-zagora-slab-snyag-prevalyava-na-teritoriyata-na-oblastta-patnite-nastilki-sa-mokri.html", "text": "Слаб сняг превалява на територията на област Стара Загора, пътните настилки са мокри, видимостта е добра, каза за Радио „Фокус“ дежурният в Областно пътно управление – Стара Загора. Слаб сняг вали и в проходите Шипка и Хаинбоаз, пътните настилки са мокри и обработени, видимостта е добра.\r\nОблачно, с добра видимост и със слаб снеговалеж е и времето на автомагистралите „Тракия“ и „Марица“.\r\nБез ограничения е движението в област Стара Загора. Днес няма регистрирани пътнотранспортни произшествия на територията на областта.\r\nСлавяна ГАЙДАРОВА", "date": "2018.01.15", "title": "Стара Загора: Слаб сняг превалява на територията на областта, пътните настилки са мокри"}
{"url": "http://www.focus-news.net/news/2018/01/15/2477467/sofiya-vodi-se-razsledvane-na-katastrofata-kray-slivnitsa-pri-koyato-zagina-mazh.html", "text": "Под наблюдението и надзора на Окръжна прокуратура – София се води разследване на пътнотранспортно произшествие, при което е загинал мъж. Това съобщиха от пресцентъра на Апелативна прокуратура -  София. Досъдебното производство е образувано за престъпление по чл. 343, ал. 1, б. „в“, вр. чл. 342, ал. 1, пр. 3-то от НК. \r\nНа 14.01.2018 г., на първокласен път I-8 - в района на гр. Сливница, при управление на моторно превозно средство, са били нарушени правилата за движение по пътищата и по непредпазливост е причинена смъртта на четиридесет и две годишния мъж от гр. София. \r\nДо настоящия момент са извършени всички необходими действия по разследването. При огледа на местопроизшествие са констатирани и описани пътната обстановка и превозните средства, участници в ПТП – два леки автомобила „Опел Вектра“ и „Ауди А6 и товарен автомобил „Волво 500“. Същите са иззети като веществени доказателства. Две лица са разпитани в качеството на свидетели. Назначена е съдебно-медицинска експертиза на загиналия мъж. \r\nПричините за възникналото ПТП се изясняват.", "date": "2018.01.15", "title": "София: Води се разследване на катастрофата край Сливница, при която загина мъж"}
{"url": "http://www.focus-news.net/news/2018/01/15/2477468/sliven-meditsi-ot-nova-zagora-se-vklyuchiha-v-natsionalniya-protest-sreshtu-lipsata-na-merki-za-spasyavane-na-obshtinskoto-zdraveopazvane.html", "text": "Лекари, медицински сестри и санитари от общинската болница „Света Петка Българска” ЕООД в Нова Загора се включиха в националния протест под надслов „Спрете унищожаването на общинското здравеопазване“. Това съобщиха от лечебното заведение. За един час по обяд те прекратиха своята дейност. Пациентите в спешно са били обслужвани. Недоволството срещу липсата на адекватни мерки за спасяване на общинското здравеопазване е организирано от Сдружението на общинските болници с подкрепата на Лекарския съюз.\r\nСпоред Националното сдружение на общинските болници в България, състоянието в сектора вече не може да се опише като опит за оцеляване, а като невъзможност за оцеляване. Показват го и цифрите – задълженията на общинските болници в България са 100 млн. лв. към декември миналата година, сочат данни на Министерство на здравеопазването.\r\nИскането на протестиращите е за целева субсидия от 30 млн. лева от държавния бюджет за оздравяване, както и да им бъдат изплатени надлимитните дейности за последните години. Те настояват промяна на действащите медицински стандарти и за увеличаване на цените на клиничните пътеки, които са без промяна от 2007 година при минимална заплата от 180 лв.\r\n„С актуализирането на медицинските стандарти  на общинските болници ще бъде дадена възможността да извършват дейността си в условията на финансова стабилност и предвидимост”, каза управителят на МБАЛ „Света Петка Българска” д-р Станка Иванова. Тя изказа благодарност на ръководството на община Нова Загора, без чиято финансова подкрепя болницата ще прекрати своята дейност.", "date": "2018.01.15", "title": "Сливен: Медици от Нова Загора се включиха в националния протест срещу липсата на мерки за спасяване на общинското здравеопазване"}
{"url": "http://www.focus-news.net/news/2018/01/15/2477469/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави, на места заснежени, но обработени са пътните настилки в област Благоевград. Това съобщиха за Радио „Фокус“ – Пирин от Областно пътно управление  – Благоевград. Навсякъде пътищата са проходими при зимни условия. Проходът Предел е отворен за движение. Никъде няма образувала се сериозна снежна покрива, която да затруднява движението. Трафикът по автомагистрала „Струма“, главен път Е-79 и второкласен път-19 Симитли – Гоце Делчев е нормално натоварен. През деня обстановката по пътищата е била спокойна и няма регистрирани инциденти. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев.\r\nЛивия НИНОВА", "date": "2018.01.15", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/01/15/2477470/sport-sreshti-ot-otkritoto-parvenstvo-na-avstraliya.html", "text": "Срещите от вечерната сесия на 1-ия кръг на Откритото първенство на Австралия завършиха без изненади, ето и някои резултати:\r\nНик Кирьос – Роджерио Дутра Силва 3:0 (6:1,6:2,6:4) \r\nРафаел Надал – Виктор Естрела 3:0 (6:1,6:1, 6:1)\r\nМарин Чилич – Васек Поспишил 3:1 (6:2, 6:2, 4:6, 7:6)\r\nЖо-Вилфред Цонга – Кевин Кинг 3:0 (6:4, 6:4, 6:1)\r\nПри жените бившата световна номер едно Каролин Вожнацки победи с 2:0 сета (6:2, 6:3) румънката Каролина Бузарнеску.", "date": "2018.01.15", "title": "Спорт: Срещи от Откритото първенство на Австралия"}
{"url": "http://www.focus-news.net/news/2018/01/15/2477471/sliven-tri-mashini-pochistvat-patishtata-na-teritoriyata-na-oblastta.html", "text": "Три машини почистват пътищата на територията на област Сливен, съобщиха за Радио „Фокус“ от Областно пътно управление. Подбалканската пътна линия е почистена, в момента се работи по пътя Сливен – Ичера и Сливен – Стара река. При необходимост има готовност за насочване на още техника към проблемните места. Остават ограниченията за тежкотоварни камиони през проходите Котленски, Твърдишки и Вратник. \"Всички пътища са проходими при зимни условия, обстановката е нормална за този сезон, няма усложнения\", посочи дежурният в „Пътно поддържане“.\r\nЛюдмила ЙОРГОВА", "date": "2018.01.15", "title": "Сливен: Три машини почистват пътищата на територията на областта"}
{"url": "http://www.focus-news.net/news/2018/01/15/2477472/stara-zagora-4-mashini-s-grebla-i-4-opesachitelya-pochistvat-ulichnata-mrezha-na-kazanlak.html", "text": "В община Казанлък дейностите по почистване на пътните настилки се извършват по оперативен план за действие при зимни условия, създаден е и оперативен щаб, каза за Радио „Фокус“ директорът на Общинско предприятие „Комунални дейности и поддръжка на инфраструктурата“ Николай Чалъков. \r\n4 машини с гребла и 4 опесъчителя почистват уличната мрежа на Казанлък, която е 110 км. В Общинското предприятие разполагат със 180 тона сол, над 200 тона пясък и 120 тона готова смес. В наличност е и специален препарат айсмил – 4 тона, с който се почистват стълбища. \r\nДиректорът на общинското предприятие поясни, че за техника за почистване е сключен договор и с фирма, на която Общината заплаща само за отработени часове.\r\nБлизо 100 души, работници на общинското звено, са ангажирани в зимното почистване в Казанлък.\r\nСлавяна ГАЙДАРОВА", "date": "2018.01.15", "title": "Стара Загора: 4 машини с гребла и 4 опесъчителя почистват уличната мрежа на Казанлък"}
{"url": "http://www.focus-news.net/news/2018/01/15/2477473/shumen-snyag-vali-v-grada-patnite-nastilki-sa-obraboteni-sreshtu-zaledyavaniya.html", "text": "Слаб сняг вали в Шумен, предаде репортер на Радио „Фокус“ - Шумен. Пътните настилки са мокри, заснежени, но обработени. Върбишки проход остава затворен за всички видове пътни превозни средства. Ришки проход е отворен. Ограничено е движението на автомобили над 3,5 тона по пътя Секулово - Тодор Икономово, поради компрометирано състояние на мостово съоръжение. Въведен е обход.\r\nИвелина ИВАНОВА", "date": "2018.01.15", "title": "Шумен: Сняг вали в града, пътните настилки са обработени срещу заледявания"}
{"url": "http://www.focus-news.net/news/2018/01/15/2477474/blagoevgrad-natovaren-e-trafikat-v-grada-na-mesta-se-obrazuvat-koloni-ot-avtomobili.html", "text": "Натоварен е трафикът в града, на места се образуват колони от автомобили, предаде репортер на Радио „Фокус“ – Пирин. Пътните настилки са мокри и хлъзгави. Със забавяне се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми се осъществява преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. През деня няма регистрирани инциденти на пътя.\r\nЛивия НИНОВА", "date": "2018.01.15", "title": "Благоевград: Натоварен е трафикът в града, на места се образуват колони от автомобили"}
{"url": "http://www.focus-news.net/news/2018/01/15/2477475/predsedatelyat-na-ns-tsveta-karayancheva-organizira-obshtestvena-diskusiya-po-zakonoproekta-za-ratifitsirane-na-konventsiyata-na-saveta-na-evropa-za-preventsiya-i-borba-s-nasilieto-nad-zheni.html", "text": "Обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие организира председателят на Народното събрание Цвета Караянчева на 23 януари, вторник. Това съобщиха от пресцентъра на Народното събрание.\r\nНа форума, който ще бъде открит в 11.00 часа в зала „Изток“ на Народното събрание, са поканени депутати, представители на изпълнителната власт, на неправителствени организации, експерти и др. \r\nТекстът на Конвенцията е публикуван на сайта на Народното събрание и организирането на общественото обсъждане следващата седмица ще предостави достатъчно време и възможност за запознаване с документа на всички заинтересовани страни.", "date": "2018.01.15", "title": "Председателят на НС Цвета Караянчева организира обществена дискусия по законопроекта за ратифициране на Конвенцията на Съвета на Европа за превенция и борба с насилието над жени"}
{"url": "http://www.focus-news.net/news/2018/01/15/2477476/plovdiv-snyag-vali-v-prohoda-troyan-karnare-nyama-kritichni-patni-uchastatsi-i-zaledyavaniya-v-oblastta.html", "text": "Заледявания е имало по пътя над Калофер преди час, но в момента пътят е почистен и опесъчен. Това съобщи за Радио „Фокус“ – Пловдив дежурният в Областно пътно управление. Няма критични ситуации и заледявания в момента. Слаб снеговалеж има все още в прохода Троян - Кърнаре. Там остава забраната за движение на камиони над 12 тона. \"22 снегопочистващи машини обработват пътищата в момента\", каза още дежурният. По думите му никъде в област Пловдив не се е образувала снежна покривка заради сравнително високите температури. Въпреки това водачите трябва да шофират с повишено внимание и съобразена скорост по високите части. Натоварено е движението в този час по пътя Пловдив - Карлово и по пътя Пловдив - Асеновград - Смолян. Остава опасността от образуването на свлачища по направленията Бачково - Нареченски бани и по пътя Кричим - Девин. Ограничено е движението на МПС над 12 тона и по пътя Югово - Лъки - Здравец, както и по пътя Поповица - Болярци. Остава забранено преминаването на всички МПС по пътя Белица - Загражден - Давидково, в участъка от км 13 до км 18, поради компрометирана настилка.\r\nДвижението на територията на град Пловдив също е натоварено в този час. Снеговалежи имаше и в град Пловдив през деня, но вече спря. Снежна покривка не се е задържала, но настилките са мокри.\r\nЦветана ТОНЧЕВА", "date": "2018.01.15", "title": "Пловдив: Сняг вали в прохода Троян - Кърнаре, няма критични пътни участъци и заледявания в областта"}
{"url": "http://www.focus-news.net/news/2018/01/15/2477477/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-i-gkpp-lesovo-na-izhod.html", "text": "На българо-турската граница граница на ГКПП \"Капитан Андреево\" и ГКПП \"Лесово\" има интензивен трафик на изход за товарни автомобили. Това съобщиха от пресцентъра на ГД \"Гранична полиция\". На останалите български гранични контролно-пропускателни пунктове трафикът е нормален.", "date": "2018.01.15", "title": "ГД \"Гранична полиция\": Интензивен е трафикът за товарни автомобили на ГКПП \"Капитан Андреево\" и ГКПП \"Лесово\" на изход"}
{"url": "http://www.focus-news.net/news/2018/01/15/2477478/tass-prezidentat-na-rusiya-i-premierat-na-italiya-sa-obsadili-situatsiyata-v-ukrayna-i-libiya-po-telefona.html", "text": "Президентът на Русия Владимир Путин и премиерът на Италия Паоло Джентилони са обсъдили по телефона ситуацията в Украйна и Либия, съобщиха от пресслужбата на Кремъл, предава ТАСС.\r\n„Проведе се размяна на мнения по актуални международни теми, включително имайки предвид председателството на Италия в ОССЕ (Организация за сигурност и сътрудничество на Европа) през тази година“, се казва в съобщението на пресслужбата. „Освен това е отделено внимание на разрешаването на ситуацията в Либия и вътрешноукраинската криза“.\r\n„Подробно са обсъдени въпроси за по-нататъшното развитие на взаимноизгодното сътрудничество в търговско-икономическата и енергийната сфери“, добавят от Кремъл. Събеседниците са изразили удовлетворението си във връзка с успешното откриване на 14 януари на фестивала „Руски сезони“ в Италия. Отбелязано е, че в рамките на проекта трябва да се проведат повече от 250 културни мероприятия, което „несъмнено ще помогне за разширяването на приятелските връзки между народите на Русия и Италия“.\r\nПутин и Джентилони са се разбрали да продължат контактите на различни нива.\r\nПо-рано излезе съобщение, че министърът на външните работи на италия Анджелино Алфано ще посети Украйна и Русия на 30 януари – 1 февруари 2018 година.\r\nПревод и редакция:", "date": "2018.01.15", "title": "ТАСС: Президентът на Русия и премиерът на Италия са обсъдили ситуацията в Украйна и Либия по телефона"}
{"url": "http://www.focus-news.net/news/2018/01/15/2477479/aktsenti-v-sutreshniya-blok-dobro-utro-balgariya-na-16-yanuari.html", "text": "С какви нагласи за развитие Община Пещера посрещна новата година и да очакваме ли трайно разрешаване проблемите на жителите на града? За това, както и за плановите проекти през 2018 година, ще си поговорим с кмета на Пещера Николай Зайчев. 2018 година безспорно е година, изпълнена с множество предизвикателства и отговорности пред страната ни. На фона на всички тях обаче общественото внимание беше изместено от жестоки дебати в медийното пространство около толкова спорната Истанбулска конвенция. Опасност от налагането на чужди, непознати за нас културни модели или липса на зрялост за признаване и справяне с проблеми, касаещи нежния пол? Темата коментираме с Надя Кожухарова, специалист от Фондация \"Асоциация Анимус\". Спорната тема ще коментираме и с представители на български патриотични организации. Как тълкуват те документа, има ли трети пол в него и колко толерантен е българинът? Отговорите ще потърсим от председателя на Сдружение „Родопски хайдути“ Манол Ружинов. И още - каква е готовността на община Добрич за справяне със зимните условия? Повече по темата от кореспондента ни Жулиета Николова. Нели Гергьовска от Радио “Фокус“ – Смолян пък ще ни разкрие повече за туристическия сезон в Пампорово и предлаганите услуги в минутите след 9.00 часа. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2018.01.15", "title": "Акценти в сутрешния блок „Добро утро, България“ на 16 януари"}
{"url": "http://www.focus-news.net/news/2018/01/15/2477480/ria-novosti-ministerstvoto-na-ikonomikata-na-ukrayna-otmeni-sanktsiite-nad-ruski-dostavchik-na-vaglishta.html", "text": "Министерството на икономическото развитие и търговията на Украйна отмени санкциите по отношение на руската компания „Южтранс“, занимаваща се с износ на въглища, съобщава официалната интернет страница на ведомството, предава РИА Новости.\r\nЗаповедта за отмяна на ограниченията е приета на 29 декември 2017 година.\r\nВедомството въведе рестрикции по отношение на редица руски компании в края на октомври – началото на ноември м.г. В заповедта на министерството се говореше за временно прекратяване на дейността на тези предприятия на територията на страната.\r\nСпоред данни на украинските медии, „Южтранс“ е един от най-големите доставчици на антрацитни въглища в Украйна. Основание за налагането на санкциите са „действия, които могат да навредят на националната икономическа сигурност“.\r\nЗаради конфликта в Донбас, Украйна загуби достъпа си до много голяма част от въглищните си мини. В неподконтролната на Киев територия останаха най-доходоносните шахти, където се добива необходимия на Украйна антрацит. Предприятията, останали под контрола на украинските власти, добиват нерентабилни газови въглища. По тази причина на Киев се налага да внася въглища от ЮАР и САЩ.\r\nПревод и редакция:", "date": "2018.01.15", "title": "РИА Новости: Министерството на икономиката на Украйна отмени санкциите над руски доставчик на въглища"}
{"url": "http://www.focus-news.net/news/2018/01/15/2477482/prezidentat-rumen-radev-privetstva-ratifikatsiyata-na-dogovora-za-dobrosasedstvo-s-republika-makedoniya.html", "text": "Държавният глава даде висока оценка на ратификацията на Договора за приятелство, добросъседство и сътрудничество между Република България и Република Македония от парламента в Скопие. С това завършват процедурите и се открива пътят за влизането в сила на този най-важен за двустранните отношения политически документ. Това се посочва в позиция на президента Румен Радев, съобщиха от прессекретариата на държавния глава.\r\n\"Договорът, който е резултат от дългогодишните усилия на дипломати и държавници, отваря нова европейска страница в двустранните отношения. Влизането в сила на този международен акт идва в момент, в който България пое председателството на Съвета на Европейския съюз. Това има огромно значение за българо-македонските двустранни отношения и дава силен сигнал за позитивните развития на Балканите, които доближават региона към Европа, в контекста на приоритетите на българското председателство\", се казва още в позицията на президента.   \r\nДържавният глава Румен Радев призова за стриктно изпълнение на условията, заложени в договора, както и за стартирането на всички проекти, които той ще направи възможни, в името на благоденствието на гражданите на двата близки народа.", "date": "2018.01.15", "title": "Президентът Румен Радев приветства ратификацията на Договора за добросъседство с Република Македония"}
{"url": "http://www.focus-news.net/news/2018/01/15/2477483/ministerstvoto-na-turizma-zapochva-protsedura-po-zalichavane-ot-registara-na-118-druzhestva-zapisani-kato-turoperatori.html", "text": "Министерството на туризма започва процедура по прекратяване на регистрацията и заличаване от Националния туристически регистър (НТР) на общо 118 дружества, регистрирани като туроператори. Това съобщиха от пресцентъра на министерството.\r\nПричините са основно две. Едната е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност. Другият основен мотив е, че дружеството не е получило удостоверението си за регистрация в регламентирания срок в Закона за туризма. Ако такова удостоверение не е налично, компанията няма право да изпълнява туроператорска и турагентска дейност. \r\nДействията по заличаване се предприемат съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти. \r\nОсновна част от дружествата, чиято регистрация ще бъде прекратена, са със седалища и адрес на регистрация в София, Пловдив и Бургас. \r\nПрез миналата година общо издадените заповеди за прекратяване на дейността по искане на туроператора са 7, от тях 6 са постъпили само през декември. \r\nПрез 2016 г. двама туроператори са прекратили дейността си, като по тяхно искане са издадени заповеди за прекратяване на регистрацията  им като туроператори.  \r\nОбщо регистрираните туроператори и туристически агенции в Националния туристически регистър са 3 311.", "date": "2018.01.15", "title": "Министерството на туризма започва процедура по заличаване от регистъра на 118 дружества, записани като туроператори"}
{"url": "http://www.focus-news.net/news/2018/01/15/2477484/reuters-liderat-na-partiya-severna-liga-zayavi-che-italianskoto-obshtestvo-e-zaplasheno-ot-islyama.html", "text": "Италианската култура и общество са в риск да бъдат заличени от исляма, заяви в понеделник лидерът на италианската партия „Северна лига“ Матео Салвини, съюзник на бившия премиер на страната Силвио Берлускони и обеща да спре „инвазията“ на бежанците, предава Reuters.\r\nКоментарите на Салвини дойдоха, за да затвърдят изказванията на високопоставени политици от „Северната лига“, че „бялата раса“ в Италия може да бъде заличена, ако не се предприемат по решителни мерки за спиране на мигрантския поток от Африка.\r\n„Трябва да решим дали искаме нашият етнос, нашата бяла раса, нашето общество да продължат да съществуват или то ще бъде изкорено“, заяви Атилио Фонтана, кандидатът на Лигата за председател на регионалното правителство на богатия северноиталиански регион Ломбардия.\r\nФонтана беше подложен на остри критики за този коментар, но веднага получи подкрепа от партийния лидер Салвини, чиято популярност се повиши рязко през последните години заради антиимигрантската му позиция.\r\n„Ние сме подложени на нашествие. Нашата култура, общество, традиции и начин на живот са поставени под заплаха“, заяви той чрез изявление.\r\n„Цветът на кожата на хората няма нищо общо с това, но рискът е съвсем реален. Вековната ни история може да изчезне заради ислямизацията, която, до този момент, беше подценявана“, добави Салвини.\r\nПревод и редакция:", "date": "2018.01.15", "title": "Reuters: Лидерът на партия „Северна лига“ заяви, че италианското общество е заплашено от исляма"}
{"url": "http://www.focus-news.net/news/2018/01/15/2477485/sofiya-vavezhda-se-vremenna-organizatsiya-na-dvizhenieto-za-zasnemaneto-na-film.html", "text": "Въвежда се временна организация на движението за заснемането на филма „Падение и спасение”, съобщиха от пресцентъра на Столична община.\r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n-\tОт 07.30 до 19.30 часа на 18 януари и от 07.30 до 19.30 часа на 20 януари на ул. „Иван Вазов” между бул. „Васил Левски” и ул. „Цар Шишман”. \r\n-\tОт 07.30 до 19.30 часа на 22 януари и от 07.30 до 19.30 часа на 23 януари на ул. „Загоре” между ул. „Цар Иван Асен ІІ” и локалното пътно платно на бул. „Цариградско шосе”. \r\n-\tОт 11.00 до 19.00 часа на 25 януари в ж.к. „Сердика” пред бл. 4, вх. Д.", "date": "2018.01.15", "title": "София: Въвежда се временна организация на движението за заснемането на филм"}
{"url": "http://www.focus-news.net/news/2018/01/15/2477486/montana-pochisten-i-opesachen-e-patyat-prez-prohoda-petrohan.html", "text": "Почистен и опесъчен е пътят през прохода Петрохан, каза за Радио „Фокус“ – Видин дежурният служител в Областно пътно управление – Монтана. Той посочи, че на прохода вали сняг. Снежната покривка е около 10 см. Почистващите машини са излизали през целия ден, пътната настилка е опесъчавана също няколко пъти. Трафикът през прохода е с нормална интензивност. През нощта машините ще продължават да излизат, за да почистват снега и да опесъчават настилката. До 31 март през прохода е забранено преминаването на автомобили над 12 тона.\r\nАнна ЛОЗАНОВА", "date": "2018.01.15", "title": "Монтана: Почистен и опесъчен е пътят през прохода Петрохан"}
{"url": "http://www.focus-news.net/news/2018/01/15/2477487/ombudsmanat-maya-manolova-kam-kevr-uvelichenieto-na-tsenata-na-vodata-v-dobrich-e-neobosnovano.html", "text": "Омбудсманът Мая Манолова изпрати становище до председателя на Комисията за енергийно и водно регулиране (КЕВР) Иван Иванов, във връзка с предстоящото увеличение на цената на водата в област Добрич. Това стана след открито заседание на регулатора днес, където се проведе обществено обсъждане на проект на решение за одобряване на бизнес плана за „Водоснабдяване и канализация Добрич“ АД и за утвърждаване и одобряване цените на ВиК услугите на оператора, съобщиха от пресцентъра на Омбудсмана на Р България. \r\nУвеличението за потребителите ще бъде от 32 ст., в сравнение с това, което реално е плащано през 2017 г., в рамките на около 11%. Това са едни от най-високите нива на плащана вода в страната, а в същото време качеството на доставяната услуга е незадоволително. В институцията на омбудсмана постъпиха редицата сигнали, включително и колективна жалба, с която граждани от Добрич и областта настояват да не се увеличава цената на водата.\r\n„Моето становище е да не се приема бизнес плана, защото необосновано се увеличава размерът на инвестициите, като същевременно се намаляват количествата фактурирана вода и практически не се променя размера на общите загуби, което от своя страна пряко рефлектира върху повишението на цената на доставяната питейна вода“, заяви Мая Манолова.\r\nПо думите й, процедурата по одобряване на бизнес плановете и ценовите предложения трябва да бъдат спрени, докато не бъдат приети правила за утвърждаването им, след изтичането на първата година от регулаторния период. Също така следва да се публикуват в цялост бизнес плановете и финансовите отчети на съответните дружества.\r\n„Числата, свързани със социалната поносимост, се вземат достатъчно произволно, а предвидените количества фактурирана доставена вода не могат да бъдат проверени“, категорична е Манолова.\r\nТя подчерта, че в Доклада на регулатора не е посочено откъде са взети данните за средномесечен доход на лице от домакинството в региона. Според нея, данните трябва да бъдат взети от наблюдението на домакинските бюджети, защото използваните в случая числа показват по-високи стойности, за да се обоснове неоснователното повишаване на цената на услугата.", "date": "2018.01.15", "title": "Омбудсманът Мая Манолова към КЕВР: Увеличението на цената на водата в Добрич е необосновано"}
{"url": "http://www.focus-news.net/news/2018/01/15/2477488/tass-v-hoda-na-vaorazheni-stalknoveniya-v-rayona-na-letishteto-v-tripoli-sa-zaginali-22-dushi-oshte-100-sa-raneni.html", "text": "Най-малко 22 души са загинали и повече от 100 са получили наранявания в понеделник в резултат от ожесточени въоръжени стълкновения в близост до единственото използваемо в настоящия момент летище в либийската столица – Митига. Това съобщи местното издание Al-Youm Al-Sabia, предава ТАСС.\r\nСпоред думите на началника на полевата болница в Триполи Абдел Даима ар Рабти, непосредствено в хода на стълкновенията между групировките в близост до Митига са убити 16 човека и са ранени още 50. Същевременно, представител на командването на либийските Сили за сдържане със специално назначение съобщи, че са загинали 6 бойци от спецназа, а още 55 военни са ранени.\r\nСтълкновенията са започнали на зазоряване, когато едно от действащите в предградията на Триполи формирования „Ал Бакара“ е нападнало разположен на територията на летището затвор и се е опитало да освободи намиращите се там затворници, повечето от които са осъдени по дела за тероризъм. Нападателите са срещнали отпор от контролиращите Митига, т.нар. Сили за сдържане със специално назначение при МВР на Правителството на националното съгласие (ПНС) Фаиз Сарадж.\r\nБоевете между въоръжените групировки са довели до прекратяване на авиосъобщенията. В момента всички полети се пренасочват към разположения на 200 км източно град Мисрата.\r\nПревод и редакция:", "date": "2018.01.15", "title": "ТАСС: В хода на въоръжени стълкновения в района на летището в Триполи са загинали 22 души, още 100 са ранени"}
{"url": "http://www.focus-news.net/news/2018/01/15/2477489/pregled-na-mezhdunarodnite-novini-do-19-chasa-agentsiya-fokus.html", "text": "На своята 30-а сесия, македонският парламент ратифицира Договора за приятелство, добросъседство и сътрудничество между Македония и България. С 61 гласа \"за\" и един въздържал се депутатите гласуваха Законопроектът за добросъседство с България, а в работата на парламента не участваха депутатите от опозиционната ВМРО-ДПМНЕ.\r\nДоговорът бе подписан на 1 август 2017 г. от премиерите на двете страни Зоран Заев и Бойко Борисов, както те заявиха, за укрепване на двустранните приятелски отношения, насърчаване на добросъседството и развитие на всестранни взаимоотношения съгласно международното право.\r\nМинистърът на външните работи Николай Димитров заяви, че е факт, че тежки и деликатни въпроси между две съседни държави много трудно се договарят и че \"нито ние, нито в България сме напълно щастливи от текста.\" Димитров посочи, че споразумението е важна стъпка, тъй като двете страни са окуражени да \"излязат от окопите, особено в региона, който е натоварен с история и че е важно, че той дава известна увереност в обществото“.\r\n*** Президентът на Турция Реджеп Таийп Ердоган анонсира завършването на подготовката за нова антитерористична операция в Сирия.\r\n“Операцията в приграничния с Турция сирийски район Африн може да започне всяка минута“, заяви Ердоган.\r\nСпоред думите на турския лидер, Въоръжените сили на Турция „бързо“ ще закрият темата за Африн и Манбидж ( кюрдски региони в северозападна Сирия – бел. ред. ). „Подготовката е завършена и операцията може да започне всяка минута. След това ще дойде ред и на други региони“, обеща президентът.\r\nЕрдоган напомни, че ВС на Турция продължават да нанасят удари по обекти на терористите в Северна Сирия. „Нямаме намерение да седим със скръстени ръце, в чакане някой друг да унищожи терористите вместо нас. Анкара препоръча на Вашингтон да пресече дейността на терористичните организации и се обявява категорично против всякакви опити за унищожаване на „Ислямска държава“ с ръцете на други терористи. Ако Вашингтон смята Анкара за стратегически партньор, то трябва да се бори с терористите заедно с Турция“, заяви турският президент.\r\nНапомняйки, че САЩ са признали факта за създаване на армия на терористите на турската граница ( вчера се разбра, че САЩ обучават бойци на „Сирийските демократични сили“ за преобразуването им в гранична полиция/армия – бел.ред. ), Ердоган подчерта, че целта на Анкара е „смазване на този опит в зародиш“.\r\nСпоред неговите думи, Турция е осведомена за двуличието и подлостта на терористите, които трябва да бъдат включени в състава на армията, която в момента САЩ създават в Сирия. „Това 30-хилядно формирование, което Вашингтон планира да създаде, трябва да се нарича „армия на вероломните предатели“. Няма никакви съмнения в това, че при първа възможност те ще насочат оръжието си срещу американските военнослужещи“, предупреди турския лидер.\r\nПрезидентът призова всички дружествени страни и съюзници на Турция да не излизат на пътя на Анкара в нейната борба с терористите и убийците. „В противен случай Турция не отговаря за възможните последствия. Свалете знамената на своите страни от районите на дислокация на терористите, докато не ни се е наложило да ви ги предадем лично. Откъснете нашивките на вашите армии от униформите на терористите, докато не ни се е наложило да заровим в земята тези, които стоят в една редица с екстремистите“, подчерта турският лидер.\r\n*** Двама турски военнослужещи са загинали, а един е получил наранявания в резултат от атака от контролирания от сирийските кюрдски „Отряди за народна самоотбрана“ ( YPG ) сирийски регион Африн над турски погранични постове в провинциите Хатай и Килис.\r\nСпоред информация на агенцията, бойците от YPG са предприели 10 атаки срещу погранични постове в Хатай и две атаки над погранични постове в Килис за почти 2,5 години.\r\nВъоръжените сили на Турция са нанесли ответни удари.Агенция „Фокус“ припомня: \r\nВ понеделник, 15 януари, президентът на Турция Реджеп Таийп Ердоган заяви, че подготовката за настъпателна операция в сирийските кюрдски региони Африн и Манбидж е завършена и може да започне всеки един момент.\r\n*** Турция продължава да прехвърля военна техника към границата със Сирия след заявленията от САЩ, че обучават кюрдите да охраняват сирийските граници, съобщиха турските медии.\r\nСпоред данните, в района на Реханль в турската погранична провинция Хатай са отправени 24 единици техника, включително бронетранспортьори и машини за прекъсване на свръзките. Отбелязва се, че турските военнослужещи водят ежечасно наблюдение на сирийския регион Африн. В неделя Анкара вече изпрати на границата със Сирия колона военна техника, включително пет танка.Агенция „Фокус“ припомня: \r\nВ неделя началника на службата за връзки с обществеността на щаба на операцията Inherent Resolve ( „Непоколебима решимост“ ), която се провежда в Ирак и Сирия от коалиция от държави, начело със САЩ, полковник Томас Вил съобщи, че Вашингтон „подготвя погранична служба за сигурност на Сирия“. Според неговите думи „числеността на тази организация ще бъде около 30 хиляди души“.\r\nПо-рано в понеделник, Ердоган заплаши, че „ще унищожи в зародиш“ армията за защита на сирийските граници, която ще бъде подготвена от САЩ. Ердоган отново заяви, че турската армия „може да започне военната операция в сирийския регион във всяка минута“.\r\n*** Най-малко 22 души са загинали и повече от 100 са получили наранявания в понеделник в резултат от ожесточени въоръжени стълкновения в близост до единственото използваемо в настоящия момент летище в либийската столица – Митига. Това съобщи местното издание Al-Youm Al-Sabia.\r\nСпоред думите на началника на полевата болница в Триполи Абдел Даима ар Рабти, непосредствено в хода на стълкновенията между групировките в близост до Митига са убити 16 човека и са ранени още 50. Същевременно, представител на командването на либийските Сили за сдържане със специално назначение съобщи, че са загинали 6 бойци от спецназа, а още 55 военни са ранени.\r\nСтълкновенията са започнали на зазоряване, когато едно от действащите в предградията на Триполи формирования „Ал Бакара“ е нападнало разположен на територията на летището затвор и се е опитало да освободи намиращите се там затворници, повечето от които са осъдени по дела за тероризъм. Нападателите са срещнали отпор от контролиращите Митига, т.нар. Сили за сдържане със специално назначение при МВР на Правителството на националното съгласие (ПНС) Фаиз Сарадж.\r\nБоевете между въоръжените групировки са довели до прекратяване на авиосъобщенията. В момента всички полети се пренасочват към разположения на 200 км източно град Мисрата.", "date": "2018.01.15", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/01/15/2477490/yambol-obshto-697-sa-novorodenite-detsa-v-grada-prez-2017-g.html", "text": "През изминалата 2017 г. с постоянен адрес в Ямбол са родени общо 697 деца, сочат данните на Дирекция „Регистрация и гражданско състояние“ в Община Ямбол, съобщиха от пресцентъра на Общината. Показателите са в потвърждение на положителната тенденция към повишаване на раждаемостта в последните няколко години. По отношение на именуването на децата, преобладаващата част от родителите залагат на традиционни български имена. По-голямо разнообразие на нестандартни имена има при момчетата, като например: Майкъл, Мишел, Севастиян, Виниамин, Мариус, Никълъс, Хюго, Лео и др. Сред нестандартните женски имена през 2017 г. са - Карла, Трейси, Пънар, Дисанси, Мериджейн и др.\r\nОбщо 351 са издадените актове за сключен граждански брак през 2017 г. Прекратените бракове са 150. Най-кратко продължилият брак е 6 месеца. Любопитно е, че най-възрастният съпруг е на 70  години, като той е рекордьор и по отношение на най-голямата възрастова разлика със своята половинка - дамата е 42 годишна. От общия брой на браковете през 2017 г., 60 са смесени. Пресъставените от чужбина актове са 52, като държавите, в които са били сключени браковете са: Канада, Исландия, Великобритания, Германия, Испания, Италия, Норвегия, САЩ, Гърция, Нигерия  и Гамбия.", "date": "2018.01.15", "title": "Ямбол: Общо 697 са новородените деца в града през 2017 г."}
{"url": "http://www.focus-news.net/news/2018/01/15/2477491/predstoyashti-sabitiya-v-stranata-za-16-yanuari-agentsiya-fokus.html", "text": "***\r\nОт 09.30 часа министърът на транспорта, информационните технологии и съобщенията Ивайло Московски ще открие първата редовна въздушна линия между България и Азербайджан. Церемонията по посрещането на първия полет по дестинацията Баку-София ще се проведе на VIP A – Правителствена зала на летище София. \r\n***\r\nОт 11.50 часа на площадката на ПСОВ в Асеновград министърът на околната среда и водите Нено Димов ще провери напредъка по изпълнението на „Проект за рехабилитация на ВиК мрежата с изграждане на пречиствателна станция за отпадъчни води (ПСОВ) за гр. Асеновград”. Участие ще вземат кметът на Асеновград д-р Емил Караиванов и представители на фирмите-изпълнители по проекта. \r\n***\r\nОт 11.30 часа министърът на отбраната Красимир Каракачанов ще участва в тържествената церемония по изпращането на 35-ия контингент на Въоръжените сили за участие в мисията на НАТО \"Решителна подкрепа\" в Афганистан. Военният ритуал ще се проведе на площад „Свобода“ в града.\r\n***\r\nВ Министерски съвет, \"Гранитна\"| зала ще се проведе 38-то заседание на Националния съвет за закрила на детето. В дневния ред ще бъде представена работата на Съвета на децата, както и становищата и предложенията на децата след  провелото се, IV -то редовно заседание на Съвета  в 2017г.\r\n***\r\nОт 09.00 часа 16-и състав на Специализирания наказателен съд ще заседава по делото  за кумулиране на наказанията на Славчо З.\r\n***\r\nОт 9.30 часа Съдийската колегия на Висшия съдебен съвет ще се проведе заседание в  заседателната зала в сградата на ВСС на ул. „Eкзарх Йосиф” № 12.\r\n***\r\nОт 10.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Мила Г., Ангел А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Владимир Т., Тодор С. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в заседателната зала № 42 в сградата на Народното събрание Централната избирателна комисия ще проведе жребий за определяне на поредните номера на партиите и коалициите, регистрирани в ЦИК, в бюлетините за гласуване в частичните избори за кметове, насрочени за 18 февруари 2018 г.\r\n***\r\nОт 10.40 часа в сградата на Професионална гимназия по текстил и моден дизайн ще бъде открита изложбата „Ракурси“ на 14-годишния Кристиан Зарков, който е ученик в гимназията.\r\n***\r\nОт 11.00 часа Комисията по опазване на околната среда, земеделие и гори към Столичния общински съвет ще  разгледа мерки, свързани със замърсяването на въздуха.\r\n***\r\nОт 11.00 часа в Голяма зала на Учебния център на Агенцията за ядрено регулиране ще се проведе пресконференция, на която ще представи дейността си за изминалата 2017 година.\r\n***\r\nОт 11.00 часа в Националния пресклуб на БТА ще се проведе пресконференция на Съсловното Сдружение по кардиостимулация и електрофизиология в България на тема „Внезапната сърдечна смърт – убиец №1 в България“.\r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на организирана престъпна група.\r\n***\r\nОт 11.30 часа председателят на Столичния общински съвет Елен Герджиков и председателят на постоянната комисия по инженерна инфраструктура и енергийно планиране Валя Чилова ще дадат пресконференция, на която да представят проекта на допълнително споразумение със \"Софийска вода\", с цел подобряване на условията по концесионния договор с тях.  Пресконференцията ще се проведе в зала официална на „Московска“ 33.\r\n***\r\nОт 13.00 часа в Националния пресклуб на БТА ще се състои пресконференция на Българският арт и фолклорен център „Нестия“, Фондация „Бъдност за талантите на България“ и „Делта център за изкуства и култура” във връзка с първия у нас Национален фолклорен фестивал „Бъдност за талантите на България” и финален етап от Националната кампания „Да запалим и съхраним огъня български!”.\r\n***\r\nОт 13.00 часа 30-и състав на Софийски градски съд ще заседава по делото срещу Антон Гинев (бивш зам.-министър на транспорта), Илия Илиев (бивш депутат от ДПС) и Огнян Георгиев (обвинени в безстопанственост).\r\n***\r\nОт 13.30 часа 7-и състав на Специализирания наказателен съд ще заседава по делото срещу Пламен В., на когото му е повдигнато обвинение за изнудване (рекет).\r\n***\r\nОт 14.00 часа 6-и състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за организиране и ръководене на организирана престъпна група, създадена с цел изнудване.\r\n***\r\nОт 15.00 часа лидерът на БСП – София Калоян Паргов и народният представител от „БСП за България“ Георги Свиленски ще бъдат на разположение на софиянци в постоянната приемна на БСП – София на ул. „Леге“ №10, етаж 1.\r\n***\r\nОт 16.00 часа председателят на Комисията по отбрана ген. Константин Попов ще се срещне с представители на Съюза на офицерите от резерва „Атлантик” в кабинет 284 в сградата на Народното събрание на пл. „Княз Александър І” №1.\r\n***\r\nОт 17.30 часа изложбата „Европейски градове в творби на български художници” ще бъде открита в галерия „Средец” на Министерството на културата.\r\n***\r\nОт 18.00 часа в  Градската художествена галерия ще бъде открита изложба с творби живопис-колаж на художникът Венци Терзийски.\r\n***\r\nОт 11.00 часа в клуба на ВМРО на ул. „Васил Левски“ № 7, членовете на националното ръководство на ВМРО – Българско национално движение – народният представител Александър Сиди и общинският съветник от ВМРО в Бургас Георги Дракалиев, ще дадат пресконференция във връзка с многобройните сигнали за агресивни сектантски учения, които набират сила в цялата страна. \r\n***\r\nОт 17.30 часа януари в зала „Петя Дубарова“ на КЦ „Морско казино“ ще бъде представена книгата „Рая отвъд голямата вода“ на Мария Сталева.\r\n***\r\nОт 14.00 часа общинският съветник от ГЕРБ доц. Антоанета Цветкова ще се срещне с граждани доц. Антоанета Цветкова.\r\n***\r\nОт 10.30 часа в Регионалния пресклуб на БТА ще се състои пресконференция на ръководството на Националния военен университет „Васил Левски“ във Велико Търново. \r\n***\r\nОт 19.00 часа в Клуб 7 ще се проведе среща с Георги Василев – Гочето.\r\n***\r\nОт 09.30 часа в комплекс „Монтесито“ ще се проведе  финална конференция за презентиране на резултатите от проект „Oпазване и подобряване на околната среда в транс-граничния регион чрез компостиране на биоразградими отпадъци“.\r\n***\r\nОт 10.00 часа с водосвет в храм „Св. Николай” ще започнат тържествата по повод 140 години от избирането на Първия градски съвет . От 10.30 часа от храм „Св. Николай” ще тръгне празнично шествие дома на Васил Караиванов – първият председател на Общинския съвет, където ще бъдат поднесени венци и цветя. От 11.00 часа започва тържественото заседание на Общинския съвет в Карлово в зала “Васил Караиванов” на Община  Карлово.\r\n***\r\nОт 11.00 часа в Регионалния пресклуб на БТА ще се проведе пресконференция на БНРДП на тема „30 години опозиция в България, предвождана от Илия Минев, и европейски инициативи за справедливост между различните нации“.\r\n***\r\nОт 11.00 часа пред паметника на Капитан Бураго в Дондуковата градина ще започне възпоменателно честване на 140 години от Освобождението на града от османско робство. Преди това. От 10.30 часа  Комитет „Родолюбие“ ще представи възстановката „Живи картини от Освобождението“. \r\n***\r\nОт 11.45 часа в Музейния център за съвременна история на улица „Ангел Букурещлиев“№ 14 ще бъда открита изложбата „Българското опълчение през погледа на опълченеца Стефан Кисов“. \r\n***\r\nОт 16.00 часа в офиса на ГЕРБ в район „Тракия” в блок 91 общинският съветник от ГЕРБ в Общински съвет – Пловдив Иван Вичков ще приема граждани.\r\n***\r\nОт 11.00 часа в Конферентната зала на хотел „Дунав Плаза“ ще се проведе финална пресконференция по проект „Разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния-България“.\r\n*** \r\nОт 11.30 ч на церемония па площад „Свобода“ на Стария център в Смолян ще бъде изпратен 35 контингент на българската армия за участие в мисия на НАТО в Афганистан. На събитието ще присъства  министърът на отбраната Красимир Каракачанов. \r\n***\r\nОт 15.00 часа в залите на Регионален исторически музей „Стою Шишков“ – Смолян ще бъде проведена първата инициатива в рамките на Българското председателство на Съвета на Европейския съюз в Смолян. Маргарита Люнчева - уредник в отдел „Археология“ ще изнесе публична лекция на тема „Къде се крият корените на европейската цивилизация?“ \r\n***\r\nОт 09.30 часа в Парк-хотел „Стара Загора“ ще бъде открит първият професионален форум за производство и реализация на плодове и зеленчуци.\r\n***\r\nОт 16.00 часа на площад „Олимпийски“ ще започне празничната програма за отбелязване на 140 години от Освобождението на града от турско робство. От 12.00 часа е предвидено да има литийно шествие към паметната плоча, поставена на мястото, където са посрещнати руските войски в Чепеларе. Там ще бъде отслужена и панихида за загиналите за Освобождението на Чепеларе. В 12.30 часа ще бъдат поднесени венци и цветя на паметника на Капитан Петко войвода в града.\r\n***\r\nОт 10.00 часа ще има брифинг в зала 203 на общината.", "date": "2018.01.15", "title": "Предстоящи събития в страната за 16 януари (Агенция „Фокус“)"}
{"url": "http://www.focus-news.net/news/2018/01/15/2477492/fox-news-makedoniya-ratifitsira-dogovora-za-dobrosasedstvo-s-balgariya.html", "text": "Парламентът на Македония ратифицира в понеделник ключовия Договор за приятелство, добросъседство и сътрудничество с България, подписан, за да смекчи историческото съперничество в регион, разкъсван от стари етнически и териториални вражди, предава американската новинарска телевизия Fox News.\r\nСпоред договора, двете страни се отказват от териториалните си претенции една към друга и България се ангажира да помага на Македония в усилията й да се присъедини към Европейския съюз и НАТО.\r\nВ условията на договора присъства и точка за създаване на комитет, който да преразгледа „обективно“ общата история, което може да доведе до пренаписване на учебниците.\r\nДепутатите приеха споразумението почти единогласно, въпреки че основната консервативна опозиционна партия ВМРО-ДПМНЕ бойкотира заседанието в протест срещу арестите на шест депутати от партията, обвинени в причастност към нахлуването в македонския парламент миналата година.\r\nВМРО-ДПМНЕ се противопостави и на ратификацията, на основание, че в Договора за добросъседство има „сериозни грешки“ и пропуски, като най-важният от тях е, че не се споменава за съществуването на македонско малцинство в България.\r\nВ съобщение от партията се посочва още, че потенциално пренаписване на учебниците по история „излиза от рамките на здрави разум и принципите на науката“.\r\nОт американската телевизия\tприпомнят, че България вече е ратифицирала Договора за добросъседство.\r\nПревод и редакция:", "date": "2018.01.15", "title": "Fox News: Македония ратифицира Договора за добросъседство с България"}
{"url": "http://www.focus-news.net/news/2018/01/15/2477493/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-film.html", "text": "Въвежда се временна организация на движението във връзка със заснемането на филма „Денят на бащата”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 08.00 до 20.00 часа на 20 януари и от 10.00 до 14.00 часа на 22 януари на ул. „Елисавета Багряна” между ул. „Гео Милев” и ул. „Христо Максимов”. \r\n- От 07.00 до 19.30 часа на 24 януари на ул. „Цар Симеон” между ул. „Г.С.Раковски” и ул. „Г.Бенковски” и на ул. „Г.Бенковски” между ул. „Цар Симеон” и ул. „Св.св. Кирил и Методий”. \r\n- От 07.00 до 14.00 часа на 28 януари на ул. „Петър Парчевич” между ул. „Ангел Кънчев” и ул. „Христо Белчев”. \r\n- От 12.00 до 20.00 часа на 28 януари на паркинга на пл. „Кн. Александър І”. \r\n- От 07.00 до 20.00 часа на 29 януари на ул. „Панайот Волов” между бул. „Кн. Александър Дондуков” и бул. „Янко Сакъзов”; \r\n- От 06.00 до 18.00 часа на 31 януари на ул. „Врабча” между бул. „Васил Левски” и ул. „11-ти август”; \r\n- От 08.30 до 13.00 часа на 28 януари се забранява влизането на пътни превозни средства за максимум от 3 минути за заснемане на кадър по ул. „Петър Парчевич” между ул. „Ангел Кънчев” и ул. „Христо Белчев”.", "date": "2018.01.15", "title": "София: Въвежда се временна организация на движението във връзка със заснемането на филм"}
{"url": "http://www.focus-news.net/news/2018/01/15/2477494/mihail-milanov-api-patnite-nastilki-v-stranata-sa-mokri-na-mestata-sas-snegovalezhi-zasnezheni-zaledeni-i-obraboteni.html", "text": "Пътните настилки в страната са мокри, на местата със снеговалежи - заснежени, заледени и обработени. Това съобщи за вечерния блок „Това е България“ на Радио \"Фокус\" Михаил Миланов, дежурен в Ситуационния център на Агенция „Пътна инфраструктура“. \r\n„Слаб сняг вали в областите Благоевград, Бургас, Варна, Видин, Търговище, Шумен, Ловеч, Плевен, Кюстендил, Перник и София. 27 областни пътни управления и снегопочистващите фирми работят на 24-часов режим, екипите ни не са спирали работа. Пътува се при зимни условия и когато температурите са доста по-ниски, е възможно да има заледяване, въпреки че се опесъчава постоянно. Агенция „Пътна инфраструктура“ препоръчва на шофьорите, на които им предстои пътуване, да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“, добави Михаил Миланов. Той уточни, че през първия работен ден от седмицата над 660 машини обработват пътните настилки по републиканската мрежа, като в резултат на това няма въведени ограничения на движението по автомагистралите, тъй като всички са почистени до асфалт.", "date": "2018.01.15", "title": "Михаил Миланов, АПИ: Пътните настилки в страната са мокри, на местата със снеговалежи - заснежени, заледени и обработени"}
{"url": "http://www.focus-news.net/news/2018/01/15/2477495/fox-business-balgariya-shte-predostavi-vazmozhnosti-za-yaponskite-firmi-na-balkanite.html", "text": "Министър-председателят на Япония Шиндзо Абе и българският му колега Бойко Борисов обещаха в неделя да създадат възможности за японския бизнес на Балканите и се съгласиха за нуждата от противопоставяне на ядрената заплаха от Северна Корея, предава бизнес редакцията на най-голямата медийна група в САЩ – Fox News.\r\nАбе е на шестдневна обиколка в Европа, първото посещение на японски премиер в региона на Балканите и Балтика. Преди да пристигне в България, той беше в Естония, Латвия и Литва. Следващите спирки са Сърбия и Румъния. Заедно с Абе пътува делегация от представители на 30 японски компании.\r\nАбе заяви, че Япония подкрепя обединена Европа и изказа похвали за усилията на България да привлече страните от региона на Западните Балкани в Европейския съюз. Япония иска да увеличи икономическото си присъствие в Източна Европа в противовес на Китай.\r\nПревод и редакция:", "date": "2018.01.15", "title": "Fox Business: България ще предостави възможности за японските фирми на Балканите"}
{"url": "http://www.focus-news.net/news/2018/01/15/2477496/bozhin-bozhinov-kmet-na-topolovgrad-osiguren-e-transport-do-vsyako-uchilishte-v-grada.html", "text": "Осигурен е транспорт до всяко училище в Тополовград. Това каза за Радио „Фокус”- Пловдив кметът на Тополовград Божин Божинов. Той поясни, че транспортът пристига навреме, за да вземе децата и ги връща навреме до родното им място. Божинов каза още, че общината няма проблеми с деца, които да не ходят на училище. Всички посещават училище. Това става благодарение на обществени възпитатели, които посещават домовете им.\r\nКметът на Тополовград Божин Божинов каза още, че училищата в общината имат проблеми с парните котли. Те ще проведат разговор с министър Вълчев за това дали не е възможно да се отпуснат някакви средства за закупуване на нови два котела, както и да се направи ремонт на покривите на някои детски градини в общинския център и по селата. Кметът Божинов добави, че се надява държавата да отпусне средства за тези ремонти.\r\nВесела КРЪСТЕВА", "date": "2018.01.15", "title": "Божин Божинов, кмет на Тополовград: Осигурен е транспорт до всяко училище в града"}
{"url": "http://www.focus-news.net/news/2018/01/15/2477497/sofiya-vremenno-dvizhenieto-po-pat-ii-16-sofiya-mezdra-v-uchastaka-svoge-tserovo-se-osashtestvyava-dvuposochno-v-edna-lenta-poradi-avariral-tovaren-kamion.html", "text": "Временно движението по път II-16 София – Мездра в участъка Своге – Церово се осъществява двупосочно в една лента поради аварирал товарен камион. Това съобщиха от пресцентъра на Агенция \"Пътна инфраструктура\". \"Пътна полиция\" регулира движението.", "date": "2018.01.15", "title": "София: Временно движението по път II-16 София – Мездра в участъка Своге – Церово се осъществява двупосочно в една лента поради аварирал товарен камион"}
{"url": "http://www.focus-news.net/news/2018/01/15/2477498/balkan-insight-makedoniya-ratifitsira-klyuchov-dogovor-za-dobrosasedstvo-s-balgariya.html", "text": "Въпреки бойкота на опозиционната ВМРО-ДПМНЕ, 61 от 120 депутати в македонския парламент гласуваха „за“ ратификация на Договора за приятелство, добросъседство и сътрудничество между България и Македония. Ключовото споразумение беше подписано на 1 август 2017 година и цели да прекрати постоянните неразбирателства в отношенията между Скопие и София и да събере двете страни в ориентирано към ЕС сътрудничество, предава Balkan Isnight.\r\nДоговорът бе подписан след повече от пет години преговори между двете страни, по-голямата част от които бяха проведени, докато на власт в Македония беше ВМРО-ДПМНЕ.\r\nВодена от ВМРО, опозицията излезе с твърдения, че сделката може да навреди на националния интерес на страната и бойкотира ратификацията.\r\nСлед като бяха изкарани в опозиция, ВМРО-ДПМНЕ обвиниха премиера Зоран Заев и неговите социалдемократи в държавна измяна, след като той предприе действия да отстрани всички спорни въпроси в отношенията с България и по-късно подписа Договора за добросъседство заедно с българския си колега Бойко Борисов.\r\nПревод и редакция:", "date": "2018.01.15", "title": "Balkan Insight: Македония ратифицира ключов Договор за добросъседство с България"}
{"url": "http://www.focus-news.net/news/2018/01/15/2477499/varna-predlozhenieto-za-mesten-referendum-za-morskata-gradina-shte-bade-razgledano-na-izvanredno-zasedanie-na-obshtinskiya-savet.html", "text": "С решение по административно дело, образувано през 2013 г. по жалба на инициативен комитет относно подписка за провеждане на местен референдум за Морската градина и крайбрежната алея, Върховният административен съд задължава председателя на Общинския съвет да внесе за разглеждане подписката в местния парламент, да свика водеща комисия за обсъждането й и да насрочи заседание на съвета, съгласно Закона за пряко участие на гражданите в държавната власт и местното самоуправление /ЗПУГДВМС/. Това съобщиха от пресцентъра на Общински съвет – Варна.\r\nВ изпълнение на решението на магистратите от 11 януари 2018 г. председателят свиква заседание на Общинския съвет, на което да се обсъди предложението за местен референдум за Морската градина. Заседанието ще се състои на 22 януари 2018 г. (понеделник) от 10:00 часа в зала „Пленарна“.\r\nКато водеща комисия председателят определя ПК „Архитектура, строителство, устройство, организация и развитие на територията на общината и населените места”. Същевременно задължава всички постоянни комисии и ВрК „Правна комисия“ да му предоставят становище по предложението за провеждане на местен референдум не по-късно от 17.00 часа на 18 януари.\r\nВ тази връзка, по решение на председателите на постоянните комисии и ВрК „Правна комисия“, са свикани две заседания, на които ще бъде разгледан въпросът с референдума. Едното заседание е на ВрК „Правна комисия“, насрочено за 17 януари 2018 г. (сряда) от 10.00 часа в Стаята на общинския съветник в Община Варна. Членовете на комисията ще обсъдят предложението за референдум относно неговата законосъобразност.\r\nДругото заседание ще бъде съвместно на всички постоянни комисии, на което следва да се приемат становище и проект за решение. То ще се проведе на 18 януари 2018 г. (четвъртък) от 13.00 часа в Юнашкия салон.", "date": "2018.01.15", "title": "Варна: Предложението за местен референдум за Морската градина ще бъде разгледано на извънредно заседание на Общинския съвет"}
{"url": "http://www.focus-news.net/news/2018/01/15/2477500/predstoyashti-mezhdunarodni-sabitiya-za-16-yanuari-agentsiya-fokus.html", "text": "***Германия разкрива броя на получените молби за предоставяне на убежище за 2017 година\r\n***Вот на доверие за правителството на малцинството на Андрей Бабиш\r\n***Президентът на Франция ще посети северното френско пристанище Кале, една от топ дестинациите за мигрантите по пътя им към Великобритания\r\n***Депутатите в английския парламент ще проведат дебати за Брекзит\r\n***Режимът на Башар Асад в Сирия и президентът на Турция Реджеп Таийп Ердоган се заканиха да „смажат в зародиш“ опита за създаване на въоръжена гранична служба на сирийските кюрди\r\n***", "date": "2018.01.15", "title": "Предстоящи международни събития за 16 януари ( Агенция „Фокус“ )"}
{"url": "http://www.focus-news.net/news/2018/01/15/2477501/nimh-prez-noshtta-v-po-golyamata-chast-ot-stranata-snegovalezhite-shte-prodalzhat-i-snezhnata-pokrivka-shte-se-uvelichi-oshte.html", "text": "През нощта в по-голямата част от страната снеговалежите ще продължат и снежната покривка ще се увеличи още. Ще продължи да духа слаб до умерен североизточен вятър. Минималните температури ще бъдат между минус 6° и минус 1°, по Южното Черноморие до 2-4°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН).\r\nУтре още преди обяд валежите ще спрат и облачността ще се разкъса, но по-късно отново ще се вплътни. Вятърът временно ще отслабне и ще се ориентира от югозапад. Привечер в западните райони отново ще завали сняг. Максималните температури ще бъде между минус 1° и 4°, в крайните югозападни райони и по Южното Черноморие до 7-8°. През нощта срещу сряда на места в останалата част от страната ще превали слаб дъжд и ще се образуват поледици. Атмосферното налягане е по-високо от средното за януари – ще се понижава и вече ще е по-ниско от средното за месеца.  \r\nНад Черноморието ще е предимно облачно. Още преди обяд валежите ще спрат. През деня вятърът ще отслабне и ще се ориентира от югозапад. Максимални температури на въздуха: 4-8°. Температурата на морската вода е 8°. Вълнението на морето ще бъде 2 бала.  \r\nНад планините ще е предимно облачно и мъгливо. През деня валежите временно ще спрат, но вечерта в масивите от Западна България отново ще завали сняг. Ще духа умерен югозападен, а по билата силен до бурен западен вятър. Температурите ще се повишат и максимална на височина 1200 метра около 0°, на 2000 метра – около минус 5°.\r\nВ сряда ще духа слаб до умерен югозападен вятър, температурите бързо ще се повишат. Привечер и през нощта срещу четвъртък, с преминаването на бърз атмосферен фронт, от запад на изток на много места в страната ще превали дъжд, който в Северна и Западна България ще премине в сняг и бързо ще спира. Вятърът ще се ориентира от северозапад, ще се усили и с него ще нахлуе студен въздух. В четвъртък ще е студено и ветровито. Преди обяд в югоизточната половина от страната все още ще превалява, а в северозападната облачността ще се разкъса и бързо ще намалее. След обяд валежите навсякъде ще спрат. В петък ще преобладава слънчево време, вятърът ще отслабне, ще стане югозападен, дневните температури ще се повишат.", "date": "2018.01.15", "title": "НИМХ: През нощта в по-голямата част от страната снеговалежите ще продължат и снежната покривка ще се увеличи още"}
{"url": "http://www.focus-news.net/news/2018/01/15/2477502/the-new-york-times-mahmud-abbas-obyavi-za-martvi-sporazumeniyata-ot-oslo-i-napadna-sasht-prokleti-da-ste-s-parite-vi.html", "text": "Президентът на Палестинската автономия заяви в неделя, че Израел е „убил“ Споразуменията от Осло и яростно нападна администрацията на Тръмп за начина, по който се намеси в палестинския конфликт. Той обеща да не приеме американско посредничество в мирните преговори и призова палестинците да преосмислят подписаните договори с Израел, пише авторитетното американско издание The New York Times.\r\n“Няма да приемем САЩ да е посредник заради това, което ни причиниха“, заяви Аббас.\r\n„Сделката на века е шамара на века“ добави той, визириайки все още недефинираната инициатива на администрацията на Тръмп за мир в региона. „Както и да е, по-нататък ще се върнем към тях“.\r\nПревод и редакция:", "date": "2018.01.15", "title": "The New York Times: Махмуд Аббас обяви за мъртви Споразуменията от Осло и нападна САЩ: “Проклети да сте с парите ви“"}
{"url": "http://www.focus-news.net/news/2018/01/15/2477503/kmetat-na-topolovgrad-bozhin-bozhinov-obshtinata-e-izpravena-pred-demografski-sriv.html", "text": "Община Тополовград е изправена пред демографски срив. Това каза за Радио „Фокус”- Пловдив кметът на Тополовград Божин Божинов. По думите му това е свързано липсата на развита икономика в общината. Всичко това кара семействата да се изселват и да търсят препитание, както за себе си, така и за децата си в по-големите населени места като Пловдив, София и извън страната – в Испания, Америка и Англия. „В община Тополовград няма криза за квалифицирани кадри – учители и психолози”, добави Божин Божинов.\r\nВесела КРЪСТЕВА", "date": "2018.01.15", "title": "Кметът на Тополовград Божин Божинов: Общината е изправена пред демографски срив"}
{"url": "http://www.focus-news.net/news/2018/01/15/2477504/washington-examiner-ivana-tramp-zayavi-che-donald-tramp-e-stabilen-geniy.html", "text": "Бившата съпруга на президента на САЩ Доналд Тръмп – Ивана Тръмп, заяви, че държавният глава няма да извърши нищо ирационално, докато е лидер на нацията, тъй като е „стабилен гений“, цитирайки бившия си съпруг, пише американското консервативно издание Washington Examiner.\r\n„Не мисля, че Доналд ще направи нещо ирационално“, заяви тя по време на интервю пред американска телевизия. „Той определено е стабилен гений“.\r\nМиналата седмица, Тръмп отвърна на скорошните твърдения, според които има психологически проблеми. В серия от съобщения в „Туитър“, той се определи като „истински умен“ и „много стабилен гений“.\r\n„Той е много стабилен, много съсредоточен, много организиран“, продължи Ивана.\r\nОсвен това, тя защити бившия си съпруг срещу обвиненията, че е расист.\r\nПревод и редакция:", "date": "2018.01.15", "title": "Washington Examiner: Ивана Тръмп заяви, че Доналд Тръмп е „стабилен гений“"}
{"url": "http://www.focus-news.net/news/2018/01/15/2477505/anna-nikolova-fondatsiya-sos-semeystva-v-risk-varna-uvelichava-se-broyat-na-postradalite-ot-domashno-nasilie-koito-tarsyat-pomosht.html", "text": "Увеличава се броят на пострадалите от домашно насилие, които търсят помощ. Това каза за Радио „Фокус“ – Варна Анна Николова, председател на Фондация „SOS – семейства в риск” във Варна. Тя отбеляза, че ежегодно фондацията работи по около 300 случая на насилие и експлоатация, като основният процент са жертви на домашно насилие, които ползват консултативни услуги и настаняване в кризисен център. „Тенденциите са свързани основно с увеличаване броя на пострадалите лица, които търсят помощ, и още повече с интензитета на насилието и високия риск. През последната година са множество високорискови случаи, които са изключително трудни за интервенция и съответно заплахата за живота и здравето на пострадалите е била по-висока. Затова и кризисният център, в който се настаняват най-тежките случаи на насилие, обикновено работи на пълен капацитет“, каза още Анна Николова.\r\nМарияна ВАЛЕНТИНОВА", "date": "2018.01.15", "title": "Анна Николова, Фондация „SOS – семейства в риск” – Варна: Увеличава се броят на пострадалите от домашно насилие, които търсят помощ"}
{"url": "http://www.focus-news.net/news/2018/01/15/2477506/sport-kristiano-madrirski-vestnik-tvardi-che-kristiano-ronaldo-e-neshtasten-v-real-madrid-i-iska-da-premine-v-manchestar-yunayted.html", "text": "Звездата на \"Реал\" (Мадрид) Кристияно Роналдо се чувства нещастен в сегашния си клуб и планира през лятото на тази година да премине в отбора на \"Манчестър Юнайтед\", пише мадридския AS. Според изданието неудовлетворението на Роналдо идва от отказа на президента на клуба Флорентино Перес да повиши заплатата му, въпреки предварителните обещания. Към момента Роналдо получава 21 млн. евро годишно и е едва на пето място сред най-скъпо заплатените играчи, отстъпвайки на Меси ( 50 млн. евро) и Неймар ( 36 млн. евро).", "date": "2018.01.15", "title": "Спорт: Кристиано Мадрирски вестник твърди, че Кристиано Роналдо е нещастен в Реал (Мадрид) и иска да премине в Манчестър Юнайтед"}
{"url": "http://www.focus-news.net/news/2018/01/15/2477507/prezidentite-rumen-radev-i-filip-vuyanovich-obsadiha-evropeyskata-perspektiva-na-zapadnite-balkani-no-sa-nedovolni-ot-stokoobmena-mezhdu-balgariya-i-cherna-gora-obzor.html", "text": "Президентът на Черна гора Филип Вуянович пристигна на еднодневно посещение у нас по покана на българския държавен глава Румен Радев. Вуянович бе посрещнат с официална церемония на площад „Св. Александър Невски“, където поднесе венец на Паметника на Незнайния воин. Двамата президенти проведоха среща на четири очи, а след това се състояха и пленарните разговори между официалните делегации на България и Черна гора. \r\nСлед срещата Радев и Вуянович направиха изявления пред медиите, от които стана ясно, че са обсъдили европейската перспектива на Западните Балкани, но и двамата са недоволни от двустранния стокообмен, както и от туристическия обмен, тъй като може да бъде много по-голям. „Затова и ние ще работим за по-голямата свързаност на региона – транспортна, енергийна, дигитална. За нас е изключително важно нашите граждани да могат да пътуват по-добре, по-често, по-свободно. Защото най-важна е комуникацията между нашите граждани. Оттук ще се засилят и всички контакти, касаещи инвестиции, бизнес, образование, култура“, заяви Радев. Според него визитата на Вуянович показва, че България оценява високо усилията, които Черна гора полага за своята европейска интеграция. „И ние приветстваме Черна гора за успехите, които тя бележи в пътя по своята европейска интеграция, и наистина тя представлява добрият пример на Западните Балкани как една държава може да предприема дълбоки, сериозни реформи и как тя може да постига по-добро бъдеще за себе си и за своите съседи“, добави президентът Радев. По думите му с Вуянович са се обединили около позицията, че просперитет може да има само, когато имаме сигурност и стабилност в региона. Румен Радев допълни, че и двете държави работят интензивно за реализация на проекта за Международен институт за устойчиви технологии с научен център. „Приветствам усилията и присъединяването на Черна гора към НАТО миналата година, но както уточнихме, същинската интеграция отнема дълъг период от време. И в това отношение България е готова да работи съвместно с Черна гора, да споделя своя опит и да помага. България има опит в стандартите на НАТО и България е готова и може да помага, особено в областта на военно образование, обучение, квалификация“, заяви Радев и пожела успех на Черна гора в приключването на всички преговорни глави и в по-бързата интеграция в структурите на Европейския съюз.  \r\nОт своя страна Филип Вуянович изрази благодарност за последователната подкрепа, която България оказва на Черна гора в диалога с европейските институции. „Посредничеството на България донесе важни послания от Европейския съюз за региона на Западните Балкани – чрез Българското председателство ние получихме уверение, че перспективата за присъединяване към ЕС е реална, че процесът на излизане на Обединеното кралство няма да забави темповете на интеграция на страните кандидати и че жизненоважната европейска помощ за развитието на региона ще бъде запазена“, заяви държавният глава на Черна гора. Президентът Вуянович също така оцени високо намерението на страната ни да бъде домакин на среща на върха на държавните и правителствени ръководители на ЕС и Западните Балкани по време на своето председателство, на която ще бъде формулирана пътна карта за бъдещата интеграция на региона. \r\nВ рамките на посещението си държавният глава Филип Вуянович проведе срещи и с министър-председателя на България Бойко Борисов и с председателя на Народното събрания Цвета Караянчева. \r\nЛюба АЛЕКСИЕВА", "date": "2018.01.15", "title": "Президентите Румен Радев и Филип Вуянович обсъдиха европейската перспектива на Западните Балкани, но са недоволни от стокообмена между България и Черна гора (ОБЗОР)"}
{"url": "http://www.focus-news.net/news/2018/01/15/2477508/smolyan-nad-35-mln-patnitsi-sa-preminali-prez-gkpp-zlatograd-ot-otkrivaneto-na-punkta-predi-8-godini.html", "text": "С тържествен водосвет за здраве и безаварийно пътуване, отслужен в параклиса „Св. равноапостоли Константин и Елена” от отец Константин, на ГКПП Златоград – Ксанти бяха отбелязани осем години от официалното откриване на четвъртата пресечна точка между България и Гърция. Това съобщиха от Община Златоград. В приветствието си към присъстващите жители и гости на Златоград, Кметът на общината Мирослав Янчев сподели, че функционирането на контролно-пропускателен пункт с Република Гърция благоприятства развитието на местната икономика, а Златоград вече е устойчива туристическа дестинация, не само за български, но и за чуждестранни туристи.\r\nДоказателство за необходимостта и важността от съществуването на ГКПП Златоград – Ксанти са преминалите милиони пътници през граничния пункт, съживяването на икономиката, туризма, търговията от двете страни на границата. През изминалата 2017 година преминалите през пункта МПС са около 115 059 и приблизително 310 139 лица. През осемте години от отварянето на ГКПП Златоград – Ксанти са преминали приблизително 1 169 662 МПС и близо 3 692 590 пътници.", "date": "2018.01.15", "title": "Смолян: Над 3,5 млн. пътници са преминали през ГКПП \"Златоград\" от откриването на пункта преди 8 години"}
{"url": "http://www.focus-news.net/news/2018/01/15/2477509/balgariya-komentari-v-svetovnite-medii-agentsiya-fokus.html", "text": "Парламентът на Македония ратифицира в понеделник ключовия Договор за приятелство, добросъседство и сътрудничество с България, подписан, за да смекчи историческото съперничество в регион, разкъсван от стари етнически и териториални вражди, предава американската новинарска телевизия Fox News.\r\nСпоред договора, двете страни се отказват от териториалните си претенции една към друга и България се ангажира да помага на Македония в усилията й да се присъедини към Европейския съюз и НАТО.\r\nВ условията на договора присъства и точка за създаване на комитет, който да преразгледа „обективно“ общата история, което може да доведе до пренаписване на учебниците.\r\nДепутатите приеха споразумението почти единогласно, въпреки че основната консервативна опозиционна партия ВМРО-ДПМНЕ бойкотира заседанието в протест срещу арестите на шест депутати от партията, обвинени в причастност към нахлуването в македонския парламент миналата година.\r\nВМРО-ДПМНЕ се противопостави и на ратификацията, на основание, че в Договора за добросъседство има „сериозни грешки“ и пропуски, като най-важният от тях е, че не се споменава за съществуването на македонско малцинство в България.\r\nВ съобщение от партията се посочва още, че потенциално пренаписване на учебниците по история „излиза от рамките на здрави разум и принципите на науката“.\r\nОт американската телевизия припомнят, че България вече е ратифицирала Договора за добросъседство.\r\n*** Министър-председателят на Япония Шиндзо Абе и българският му колега Бойко Борисов обещаха в неделя да създадат възможности за японския бизнес на Балканите и се съгласиха за нуждата от противопоставяне на ядрената заплаха от Северна Корея, предава бизнес редакцията на най-голямата медийна група в САЩ – Fox News.\r\nАбе е на шестдневна обиколка в Европа, първото посещение на японски премиер в региона на Балканите и Балтика. Преди да пристигне в България, той беше в Естония, Латвия и Литва. Следващите спирки са Сърбия и Румъния. Заедно с Абе пътува делегация от представители на 30 японски компании.\r\nАбе заяви, че Япония подкрепя обединена Европа и изказа похвали за усилията на България да привлече страните от региона на Западните Балкани в Европейския съюз. Япония иска да увеличи икономическото си присъствие в Източна Европа в противовес на Китай.\r\n*** Въпреки бойкота на опозиционната ВМРО-ДПМНЕ, 61 от 120 депутати в македонския парламент гласуваха „за“ ратификация на Договора за приятелство, добросъседство и сътрудничество между България и Македония. Ключовото споразумение беше подписано на 1 август 2017 година и цели да прекрати постоянните неразбирателства в отношенията между Скопие и София и да събере двете страни в ориентирано към ЕС сътрудничество, предава Balkan Isnight.\r\nДоговорът бе подписан след повече от пет години преговори между двете страни, по-голямата част от които бяха проведени, докато на власт в Македония беше ВМРО-ДПМНЕ.\r\nВодена от ВМРО, опозицията излезе с твърдения, че сделката може да навреди на националния интерес на страната и бойкотира ратификацията.\r\nСлед като бяха изкарани в опозиция, ВМРО-ДПМНЕ обвиниха премиера Зоран Заев и неговите социалдемократи в държавна измяна, след като той предприе действия да отстрани всички спорни въпроси в отношенията с България и по-късно подписа Договора за добросъседство заедно с българския си колега Бойко Борисов.", "date": "2018.01.15", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/15/2477510/reaktsii-v-balgariya-sled-ratifikatsiyata-na-dogovora-za-dobrosasedstvo-v-makedonskiya-parlament-obzor.html", "text": "На своята 30-а сесия македонският парламент ратифицира Договора за приятелство, добросъседство и сътрудничество между Македония и България с 61 гласа „за“ и един „въздържал се“. Договорът бе подписан на 1 август 2017 г. от премиерите на двете страни Зоран Заев и Бойко Борисов, както те заявиха, за укрепване на двустранните приятелски отношения, насърчаване на добросъседството и развитие на всестранни взаимоотношения съгласно международното право. Очаква се в сряда Договора за приятелство, добросъседство и сътрудничество с Македония да бъде приет на заседание на Комисията по външна политика, а в петък ще бъде гласуван в българския парламент. Ратификацията му от парламента в Скопие предизвика вълна от положителни реакции у нас. Министерството на външните работи на България приветства решението, като посочи, че „с този акт се потвърждава волята за изграждане на добросъседски отношения, които са важен елемент от европейската перспектива на всички държави от Западните Балкани“. По-късно министърът на външните работи Екатерина Захариева отбеляза, че „с подписването на този договор показахме, че и на Балканите можем сами, когато сме доброжелателни, когато гледаме в една посока и тя е бъдещето, да постигаме за кратко време решения на проблеми, трупани с години“. Тя приветства и благодари на македонския парламент за ратификацията на Договора за добросъседство между България и Македония.\r\nДържавният глава Румен Радев също даде висока оценка на ратификацията на договора. Според него с това завършват процедурите и се открива пътят за влизането в сила на този най-важен за двустранните отношения политически документ. \"Договорът, който е резултат от дългогодишните усилия на дипломати и държавници, отваря нова европейска страница в двустранните отношения“, отбеляза президентът. Държавният глава призова за стриктно изпълнение на условията, заложени в договора, както и за стартирането на всички проекти, които той ще направи възможни, в името на благоденствието на гражданите на двата близки народа.\r\nОт азербайджанската столица Баку, където е на двудневно посещение, премиерът Бойко Борисов също приветства решението на парламента на Република Македония. По думите му с това те са показали, че желанието да се изградят модерни, европейски отношения на приятелство и доверие е общо. „Както сме заявявали многократно, европейското бъдеще на Република Македония е сред основните приоритети в политиката на Република България и ще продължи да бъде такъв и след българското председателство на Съвета на ЕС\", се посочва още в позицията на премиера.\r\nПредседателят на Народното събрание Цвета Караянчева поздрави своя македонски колега Талат Джафери по повод ратифицирането на документа. Според нея това е историческа стъпка, с която се потвърждава волята на двете страни да продължат усилията си за изграждане на модерни, добросъседски отношения, основани на европейските ценности. Тя изразява своята увереност, че договорът ще даде импулс за развитие на сътрудничеството и приятелството между България и Македония във всички области. Цветан Цветанов, председател на парламентарната група на ГЕРБ и заместник-председател на ПП ГЕРБ, коментира за Агенция \"Фокус\", че гласуването на договора е гласуване за европейското бъдеще на Македония. Той отчете, че ратификацията на договора именно на 15 януари има нещо символично, защото то идва точно 26 години след като на 15 януари 1992 г. именно България стана първата държава, която призна независимостта на Македония и нейното неотменно право на самостоятелна и суверенна политика. \"Извървяхме един нелек и продължителен път, който в крайна сметка благодарение на волята и настоятелността на правителствата на премиерите Борисов и Заев успя да се материализира с подписването и ратифицирането на междудържавен Договор за приятелство, добросъседство и сътрудничество, въпреки всички недоразумения, подозрения и бойкоти, които очевидно винаги са по-силни, когато сме си по-близки\", каза още той.", "date": "2018.01.15", "title": "Реакции в България след ратификацията на договора за добросъседство в македонския парламент (ОБЗОР)"}
{"url": "http://www.focus-news.net/news/2018/01/15/2477511/gabrovo-osem-novi-sluchaya-na-skarlatina-sa-registrirani-v-oblastta.html", "text": "Осем нови случая на скарлатина са регистрирани в областта. Данните са за периода 8-14 януари, съобщи за Радио „Фокус“ – Велико Търново д-р Татяна Велиславова,  директор Дирекция „Надзор на заразните болести“ в Регионалната здравна инспекция в града. Тя уточни, че всички осем пациенти са от община Габрово, но те не са концентрирани на едно място. „Става въпрос за деца и малчугани от различни детски градини“, каза още д-р Велиславова. Освен това, за миналата седмица, са отчетени и единадесет случая на варицела – девет в Габровска и по един в общините Дряново и Трявна. Регистрирани са и седем пациенти с ентероколити, двама – отново в Габрово, четирима в Севлиево и един в Трявна. Има и по един случаи на туберкулоза, лаймска болест и сифилис.\r\nЛуиза ТРАНЧЕВА", "date": "2018.01.15", "title": "Габрово: Осем нови случая на скарлатина са регистрирани в областта"}
{"url": "http://www.focus-news.net/news/2018/01/15/2477512/the-jerusalem-post-benyamin-netanyahu-zayavi-che-mezhdunarodnata-obshtnost-glezi-palestintsite-a-donald-tramp-e-parviyat-koyto-im-e-kazal-istinata.html", "text": "Президентът на Палестинската автономия Махмуд Аббас е разкрил, чрез огнената и безкомпромисна реч, дадена в неделя, че истинската причина за това в Близкия Изток да няма мир е отказът на палестинците да признаят съществуването на Израел в каквито и да е граници, заяви премиерът на Израел Бенямин Нетаняху в понеделник, цитиран от израелското издание The Jerusalem Post.\r\nНетаняху даде брифинг пред репортерите, след серия от срещи с индийския си колега Нарендра Моди в Делхи, където е на държавна визита. Той заяви, че думите на Аббас ще помогнат на Израел да „покаже истината“ на света. \r\n„Ако искаме някога стигнем до помирение и мир, трябва да признаем, че конфликтът продължава от толкова много години“, посочи Нетаняху. „Винаги се правят опити това да се прикрие и аз работя от толкова много години да информирам световната общественост, че коренът на конфликта е продължаващата и, за съжаление, непроменящата се позиция на палестинците, отказващи да признаят еврейската държава в каквито и да е граници“.\r\nИзраелският премиер подчерта, че ако позицията на Аббас и палестинците не се промени, „няма да има мир“.\r\nОсвен това, израелският лидер подчерта, че избухването на Абу Мазен се е случило, защото е притеснен от дипломатическия план, над който работи американската администрация и желанието му да отстрани Вашингтон от участие в мирния процес. „Светът глези палестинците и не им казва истината. Мисля, че Аббас реагира на това, че за първи път някой (Тръмп) им казва истината“.\r\nПревод и редакция:", "date": "2018.01.15", "title": "The Jerusalem Post: Бенямин Нетаняху заяви, че международната общност глези палестинците, а Доналд Тръмп е първият, който им е казал истината"}
{"url": "http://www.focus-news.net/news/2018/01/15/2477513/falshiv-signal-za-bomba-e-podaden-v-balgarskoto-postoyanno-predstavitelstvo-v-es-v-bryuksel.html", "text": "Анонимен сигнал за бомба е подаден в Българското постоянно представителство в ЕС в Брюксел, предаде БНР. Сградата е била затворена следобед след подаден анонимен сигнал за бомба, а служителите са изведени навън. По-късно става ясно, че взривно устройство в сградата не е открито. Представителството ни в Брюксел ще продължи работата си утре в нормален график.", "date": "2018.01.15", "title": "Фалшив сигнал за бомба е подаден в Българското постоянно представителство в ЕС в Брюксел"}
{"url": "http://www.focus-news.net/news/2018/01/15/2477514/ilham-aliev-balgariya-i-azerbaydzhan-i-zanapred-shte-si-satrudnichat-uspeshno.html", "text": "Президентът на Азербайджан Илхам Алиев заяви след срещата си с българския министър-председател Бойко Борисов, че двете страни и занапред ще си сътрудничат успешно, предава АПА.\r\nПрезидентът отбеляза, че в момента стокооборотът между двете страни не се намира на необходимото равнище. „Смятам, че съществуват добри възможности за взаимни инвестиции и ние ще работим в тази посока“, заяви Алиев. Виктор Турмаков", "date": "2018.01.15", "title": "Илхам Алиев: България и Азербайджан и занапред ще си сътрудничат успешно"}
{"url": "http://www.focus-news.net/news/2018/01/15/2477515/pazardzhik-betonirani-sa-dve-ulitsi-v-grad-vetren.html", "text": "В град Ветрен бяха бетонирани още две улици, след като през миналата година успяхме да бетонираме седем. Това каза за Радио „Фокус“ – Пазарджик кметът на град Ветрен Радослав Лютаков. Той уточни, че хората, които живеят на двете улици са ги почистили предварително. „Около 17 мъже се включиха. Освен това те участваха и при полагането на бетона. Това са стръмни улици и са трудни за асфалтиране. За да не газят хората в калта ги бетонирахме. Хората са доволни“, обясни Лютаков. Той каза също, че през тази година със средства от капиталовата програма ще бъдат обновени още 3-4 улици. „Тротоарите и бордюрите по главната улица също ще бъдат поправени, предвиждаме и други ремонтни дейности в града“, допълни Лютаков.\r\nВаня НИКОЛОВА", "date": "2018.01.15", "title": "Пазарджик: Бетонирани са две улици в град Ветрен"}
{"url": "http://www.focus-news.net/news/2018/01/15/2477516/pantaley-memtsov-rta-rodopi-do-8-mart-zaetostta-v-pamporovo-e-mnogo-dobra.html", "text": "От края на седмицата до 8 март се наблюдава една много добра заетост в Пампорово.  Това каза за Радио „Фокус“ – Смолян Пантелей Мемцов – председател на Регионална туристическа асоциация „Родопи“ – Смолян. „Тази година след Нова година продължи добрата заетост в курорта, която по принцип спада, но сега продължи доста по-дълго. В момента приключи това, което беше като посещение от гледна точка на по-късните празници на македонци, руснаци, сърби, румънци, които празнуват по-късно Коледа“, посочи Мемцов. Той отбеляза, че има и постоянен поток от тези туристи. „Те не са кампанийно, както беше в предишни години – да дойдат и да си отидат, а сега плануват дълготрайни ски-ваканции за около седмица. В момента се наблюдава добра заетост от тези туристи, включително и от българските туристи и тези от британския пазар. Сега курортът е почти пълен“, посочи Мемцов. Той допълни, че към края на тази седмица се очертава да пристигнат турските туристи. През последните години те идват всяка година в този период на годината, но през тази има доста по-висок процент на заетост. „Сега започват техните ваканции. Към края на месеца започва и междусрочната ваканция за децата в България и ваканциите на западните страни. Това значи, че от края на тази седмица до 8 март се наблюдава една много добра заетост на курорта“, подчерта Мемцов. „Пистите и на Пампорово, и на Мечи чал са заснежени и подходящи за ски-спортове. Последните няколко нощи, температурите бяха минусови и системите за изкуствен сняг ефективно добавиха нов сняг на местата, на които липсваше. Който иска да практикува ски спортове и да планира ски-ваканцията може да го направи“, каза още Пантелей Мемцов.\r\nНели ГЕРГЬОВСКА", "date": "2018.01.15", "title": "Панталей Мемцов, РТА „Родопи“: До 8 март заетостта в Пампорово е много добра"}
{"url": "http://www.focus-news.net/news/2018/01/15/2477517/zapochva-izgrazhdaneto-na-tol-sistemata-obzor.html", "text": "АПИ и фирмата изпълнител подписаха договора за проектиране, изграждане и въвеждане на тол системата. Тя ще бъде за тежкотоварни превозни средства над 3,5 т на база изминато разстояние. За леките автомобили ще бъде въведена електронна винетка. Стойността на договора е около 150 млн. лева без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното ѝ внедряване инвестицията ще се възвърне със събраните приходи. Министър Николай Нанков заяви, че тол системата ще въведе справедлив и честен модел на таксуване по републиканските пътища. Той обясни, че 70% от приходите на АПИ се формират от леките автомобили, а тежкотоварните автомобили, които амортизират пътищата в пъти повече, плащат по-малко от 30%. Министърът уточни, че с въвеждането на електронните винетки цените няма да бъдат повишавани. През първата година от въвеждането на тол системата приходите на АПИ трябва да се увеличат с 1 млрд. лева. Николай Нанков посочи, че приходите ще бъдат използвани за доизграждане на магистралите. Планира се и изграждане на тунел под Стара планина. Със средствата от тол системата ще се покрие и недофинансирането на АМ „Струма“. Регионалният министър каза още, че ще се създаде държавна компания, която да оперира тол системата след изграждането и въвеждането ѝ в експлоатация.\r\nПредседателят на УС на АПИ инж. Дончо Атанасов заяви, че обучението по функционирането и изграждането на тол системата ще бъде тежка задача и за регионалното министерство, и за пътната агенция. На този етап не се планира, както увеличение, така и намаление на винетките за леки автомобили. \r\nБиляна ИВАНОВА", "date": "2018.01.15", "title": "Започва изграждането на тол системата (ОБЗОР)"}
{"url": "http://www.focus-news.net/news/2018/01/15/2477518/sport-anfisa-reztsova-opredeli-sastoyanieto-na-ruskiya-natsionalen-otbor-po-biatlon-kato-katastrofa.html", "text": "Олимпийската шампионка по биатлон Анфиса Резцова определи състоянието на руския национален отбор като катастрофа, пише електронното издание \"Советский спорт\". Според Резцова \"на предстоящата Олимпиада в щафетата Русия има шансове за медал, докато в индивидуалните бягания положението е катастрофално, тъй като е била нарушена предсезонната и лятната подготовка на състезателките.\"", "date": "2018.01.15", "title": "Спорт: Анфиса Резцова определи състоянието на руския национален отбор по биатлон като катастрофа"}
{"url": "http://www.focus-news.net/news/2018/01/15/2477519/nhk-ministar-predsedatelite-na-yaponiya-i-balgariya-obsadiha-ikonomicheskoto-satrudnichestvo-i-severna-koreya.html", "text": "Министър-председателите на Япония и на България Шиндзо Абе и Бойко Борисов са се разбрали да си сътрудничат  по прилагането на Споразумението за икономическо партньорство, за което Япония и ЕС миналата година приключиха преговори, предава японската телевизия  NHK.\r\nДвамата лидери подчертаха необходимостта да се засили натискът спрямо Северна Корея, за да се застави тя да промени политиката си. Те се споразумяха да създадат форум за обсъждане на предизвикателствата пред японските компании, когато се опитват да водят бизнес в България. \r\nАбе заяви, че е необходимо и двете страни да признаят важността на близкото сътрудничество по въпроса за Северна Корея. Борисов заяви, че България се съпротивлява силно срещу развитието на ядрената и ракетната програми на Пхенян. Той допълни, че е необходимо завръщане на преговорната маса и да се положат усилия въпросите да се решат по мирен начин.  Виктор Турмаков", "date": "2018.01.15", "title": "NHK: Министър-председателите на Япония и България обсъдиха икономическото сътрудничество и Северна Корея"}
{"url": "http://www.focus-news.net/news/2018/01/15/2477520/angel-dzhambazki-evrodeputat-protsesat-za-ili-protiv-ratifikatsiyata-na-istanbulskata-konventsiya-v-balgariya-ne-predopredelya-politichesko-razdelenie-na-evropeytsi-i-rusofili.html", "text": "Процесът „за“ или „против“ ратификацията на Истанбулската конвенция в България не предопределя политическо разделение на европейци и русофили. Това коментира в интервю за вечерния блок „Това е България“ на Радио „Фокус“ Ангел Джамбазки, евродепутат и заместник-председател на ВМРО. \r\n„Въпросът стои за това, кои граждани как приемат такива традиционни семейни ценности като брака. За нас той е доброволен съюз между мъж и жена – така е закрепено в българската Конституция и това са ни учили родителите ни. В Западна Европа има хора, които смятат, че това не е така – ние не приемаме категорично, защото и биологията, и природата ясно са ни показали колко са половете. Възможностите оттук натам са две – или да не я ратифицираме, в което няма нищо страшно, защото редица държави не са я ратифицирали и това не е документ на орган на ЕС. Другият вариант е написването на придружаваща декларация, която ясно да показва кои текстове няма да бъдат прилагани в България“, уточни Ангел Джамбазки. Той допълни, че ако ратификацията бъде отхвърлена от Парламента, това няма как да внесе нарушение в целостта на правителството. Според евродепутата дебатът за Истанбулската конвенция не идва нито в най-належащия момент, нито е нещо от изключително значение за управлението на страната ни. Джамбазки допълни, че далеч по-важни за състоянието на България в момента са въпросите за сигурността и доходите на българските граждани, както и за състоянието на здравеопазването.", "date": "2018.01.15", "title": "Ангел Джамбазки, евродепутат: Процесът „за“ или „против“ ратификацията на Истанбулската конвенция в България не предопределя политическо разделение на европейци и русофили"}
{"url": "http://www.focus-news.net/news/2018/01/15/2477521/tass-v-balgarskoto-postoyanno-predstavitelstvo-v-es-v-bryuksel-e-postapil-falshiv-signal-za-bomba.html", "text": "Заплахата за взрив, обявена в понеделник в Българското постоянно представителство в ЕС в Брюксел, се оказа фалшива. За това предава ТАСС, позовавайки се на получени от дипломатическата мисия данни.\r\n„Сигналът се оказа лъжлив“, съобщиха от представителството. По-рано българските медии съобщиха, че институцията в белгийската столица е провела евакуация след анонимен сигнал за бомба. За произшествието са уведомени специалните служби.\r\n„След евакуацията на хората от сградата бе проведена проверка, по време на която не бе открито нищо. Представителството възобнови дейност“, добавиха от дипломатическата мисия.  Виктор Турмаков", "date": "2018.01.15", "title": "ТАСС: В Българското постоянно представителство в ЕС в Брюксел е постъпил фалшив сигнал за бомба"}
{"url": "http://www.focus-news.net/news/2018/01/15/2477522/plovdiv-37-godishen-vodach-na-avtomobil-e-v-bolnitsa-sled-kato-se-e-blasnal-v-betonna-stena-na-bul-komatevsko-shose.html", "text": "37-годишен водач на автомобил е в болница, след като се е блъснал в бетонна стена на бул. \"Коматевско шосе\" в Пловдив. Това съобщи за Радио \"Фокус\"- Пловдив говорителят на ОДМВР. Инцидентът е станал в 20.30 часа. Мъжът е с отнета шофьорска книжка. По първоначални данни е бил сам в колата. В момента се е образувало задръстване. На място има пожарна и полиция. \r\nЦветана ТОНЧЕВА", "date": "2018.01.15", "title": "Пловдив: 37-годишен водач на автомобил е в болница, след като се е блъснал в бетонна стена на бул. \"Коматевско шосе\""}
{"url": "http://www.focus-news.net/news/2018/01/15/2477523/nad-20-obshtinski-bolnitsi-v-stranata-izlyazoha-na-protest-s-iskane-za-adekvatni-merki-za-spasyavane-na-obshtinskoto-zdraveopazvane-obzor.html", "text": "Служители на 23 общински болници излязоха на протест срещу липсата на адекватни мерки за спасяване на общинското здравеопазване. За час членовете на Сдружението на общинските болници в България (СОББ) прекратиха работа си, а персоналът им излезе пред лечебни заведения или пред сградата на съответната община, в знак на протест. Основните им искания бяха за отпускане на 30 млн. лева целева субсидия от републиканския бюджет, както и за спешно изплащане на надлимитната дейност за последните 2 години и половина и спешно коригиране на цените на клиничните пътеки минимум с 30%, за да може да се компенсира трикратното увеличение на минималната работна заплата. Третото искане бе за спешен дебат за това какъв тип здравна система да започне да се изгражда. \r\nЧас преди да започнат протестните действия от Министерството на здравеопазването информираха, че близо 28,5 млн. лв. ще бъдат отпуснати за дейности, извършвани от общинските болници по реда на Методиката за субсидиране на лечебните заведения за 2018 г., като изтъкват, че извън Методиката министерството няма право да отпуска целеви субсидии, защото това би попаднало в графа „нерегламентирана държавна помощ“, за което страната ни ще бъде санкционирана от Европейската комисия. Със сумата ще бъдат финансирани дейности по оказване на спешна медицинска помощ, дейности, попадащи извън обхвата на задължителното здравно осигуряване, осъществявани от общинските лечебни заведения в труднодостъпни или отдалечени райони на страната, както и дейности, свързани с медицинската експертиза (ТЕЛК) и други. От здравното министерство уточняват, че броят на субсидираните лечебни заведения се очаква да надхвърли 100, т.е. над 83% от всички общински лечебни заведения на територията на страната. От там изразяват също и готовност за оказване на методологическа и експертна помощ за преструктурирането им. Кметовете и общинските съвети ще бъдат запознати с мерките за оздравяване на държавните болници, за да ги ползват като отправна точка за оздравяване на изпадналите в тежко финансово състояние техни лечебни заведения. Здравното ведомство запазва позицията, че евентуално преобразуване на някои многопрофилни болници за активно лечение в диагностично-консултативни центрове, не би оказало негативно влияние върху достъпа на населението до медицинска помощ. Министерството на здравеопазването напомня и, че в рамките на преговорите за Националния рамков договор ще се преразгледат клиничните пътеки, по които работят общинските болници, като същевременно се актуализират и медицинските стандарти. \r\nПо-късно след среща между здравния министър Кирил Ананиев и неговия екип с ръководството на Българската асоциация на професионалистите по здравни грижи (БАПЗГ) стана ясно, че министерството разработва единни правила към държавните лечебни заведения как да се определя размерът на възнагражденията на служителите. От асоциацията категорично заявиха, че не искат оставки и протести, защото така не се решават проблемите, които стоят на дневен ред от години. Председателят на асоциацията Милка Василева алармира за недостиг на медицински сестри, като в момента те са по-малко от половината от необходимия брой и ако не работят на две или три места, системата ще фалира. Техните разчети показват, че средно за страната заплатата на медицинските сестри е около 520 лв. По тази причина, според данни на ЕК, приблизително 6800 български медицински сестри практикуват професията си в страни от ЕС, а още толкова са социални асистенти. Освен размера на възнагражденията, от БАПЗГ поставиха и други въпроси, свързани с възможностите за обучение и допълнителна квалификация. Здравният министър Кирил Ананиев посочи, че министерството ще съдейства с всичко необходимо, за да създаде условия медицинските сестри да имат възможност за продължаваща квалификация през целия живот. \r\nНа пресконференция по-късно през деня от „БСП за България“ обявиха, че подкрепят протеста на общинските болници и призоваха за дискусия по темата в парламента. Според  заместник-председателят на ПГ на „БСП за България“ Драгомир Стойнев наглостта в сферата на здравеопазването не може повече да продължава, защото хората плащат своите осигуровки, коректни са към държавата, а в същото време държавата не само, че не осигурява качествено, навременно и модерно здравеопазване, но просто не осигурява здравеопазване. По думите на Стойнев е необходима реформа в здравеопзването – „един устойчив модел, който да доведе до едно качествено здравеопазване, гарантиран достъп на българските граждани“. Заместник-председателят на Народното събрание и депутат от „БСП за България“ Валери Жаблянов поясни, че ПГ на „БСП за България“ е изпратила писмо до председателя на Народното събрание Цвета Караянчева с искане в четвъртък тази седмица да бъде организирана на дискусия по проблемите на общинското здравеопазване, на която народните представители да разберат защо 31 общински болници са в състояние на фалит и защо държавният бюджет, не е намерил необходимите средства за тях.\r\nПо данни на Министерството на здравеопазването към 30.09.2017 г. функциониращите общински болници са 121, в това число – 7 комплексни онкологични центъра, 9 специализирани болници за активно лечение на фтизиатрични заболявания, 11 центъра за психично здраве и 6 центъра за кожно-венерически заболявания. Общите задължения на общинските болници възлизат на 100,270 млн. лв., а просрочените задължения са на стойност 44,178 млн. лв.", "date": "2018.01.15", "title": "Над 20 общински болници в страната излязоха на протест с искане за адекватни мерки за спасяване на общинското здравеопазване (ОБЗОР)"}
{"url": "http://www.focus-news.net/news/2018/01/15/2477524/smolyan-izlozhbata-usta-slavo-na-siyana-struncheva-e-eksponirana-v-izlozhbena-zala-petar-staykov-na-kluba-na-deytsite-na-kulturata-v-grada.html", "text": "Изложбата на Сияна Струнчева „Уста Славо“ (майстор Славо) е експонирана до 30 януари в Изложбена зала „Петър Стайков“ на Клуба на дейците на културата – град Смолян, съобщиха организаторите. Към експозицията в Смолян са добавени и нови произведения, сред които е портретът на ставрофорен иконом Костадин Караманолев (1914 – 1989), служил  цели 50 години в църквата „Св. пророк Илия” и завинаги останал в сърцата на славейновци. В експозицията са включени художествени фотографии и малки инсталации. Авторката експериментира, работейки с различни материали и основи. Сияна Струнчева е пресъздала в картина и построената от Уста Славо Евангелска съборна църква в подножието на Сахат тепе в Пловдив, която е осветена през 1901 г. и е нагледно свидетелство за майсторлъка на младия и сръчен родопски дюлгерин от с. Карлуково (днес Славейно) Славо Райчевски. Той сам сформирал група от майстори и съумял да изпълни всички инженерни, архитектурни и технологични изисквания.\r\nИзложбата бе експонирана в Народно читалище „Съгласие – 1883” в село Славейно от 5 до 31 август  2017 г. в рамките на честванията по повод 114-ата годишнина от Илинденско-Преображенското въстание, когато получи покана да бъде изложена и в Смолян. Изложбата е благотворителна, с цел събиране на средства за ремонта на сградата на старото училище, сега Изложбен заслон. Събраните средства от откупените картини през месец август бяха предадени на Сдружението за развитие на Славейно.\r\nСградата на старото училище и камбанарията на храм „Св. пророк Илия” в село Славейно, област Смолян, са архитектурни паметници и характерни символи. Те създават неповторимата атмосфера на родопското село, заедно с величествената природа, славното минало и енергията, която влагат жителите и свързаните родом със селото хора за съхраняване на родовата памет, културата и обичаите. Всичко това вдъхновява Сияна Струнчева и я провокира да работи и подреди изложбата „Уста Славо“. Архитектурното наследство на прочутия майстор в Родопите, Беломорието, Гюмюрджина, Одринско и Пловдивско, Славо Райчевски (1861-1943), родом от Славейно я вълнува и защото семейството на съпруга й има родствена връзка с него.\r\nУста Славо Райчевски гради къщи, сводести мостове, камбанарии, минарета, обществени сгради. Със своите зидари той е изградил отново разрушеното след земетресение минаре на Джумая джамия в Пловдив. Работил е по строежа на първите палати на Пловдивския панаир, Софийската железопътна гара, високи фабрични комини и др. Плод на строителното майсторство на Уста Славо е каменната камбанария на църквата „Св. пророк Илия” в село Славейно, която Сияна рисува върху стара врата от долап и това е първата картина, с която се ражда идеята за изложбата. Това я вдъхновява и мотивира да нарисува портрета на Дора и Славо Райчевски. Тези картини на младата художничка, заедно с другите нейни картини от Славейно оформят основното съдържание на изложбата и прецизно определят нейното име „Уста Славо”.\r\nСияна Струнчева завършва магистърска степен по „Педагогика на обучението по пластични изкуства”, специалност „Живопис” в Шуменски университет „Епископ Константин Преславски“. Занимава се и с художествена фотография, графичен и уеб дизайн. Работи с деца в Школа по изкуства „Магия 7“ – Варна. Авторката участва в групови международни, национални и регионални художествени изложби и научни проекти.", "date": "2018.01.15", "title": "Смолян: Изложбата „Уста Славо” на Сияна Струнчева е експонирана в Изложбена зала „Петър Стайков“ на Клуба на дейците на културата в града"}
{"url": "http://www.focus-news.net/news/2018/01/15/2477525/nikkei-asian-review-yaponiya-i-balgariya-sa-se-sporazumeli-da-zasilyat-satrudnichestvoto-si-po-badeshtoto-sporazumenie-za-svobodna-targoviya-mezhdu-es-i-yaponiya.html", "text": "Японският министър-председател Бойко Борисов и неговият български колега Бойко Борисов са се споразумели да продължат съвместната работа по ранното прилагане на споразумението за свободна търговия между Япония и ЕС, докато София е поела ротационното председателство в ЕС, пише японското бизнес-издание   Nikkei Asian Review.\r\nАбе обяви след срещата в българската столица, че Япония планира да стартира инициатива по сътрудничеството, насочена за подпомагане на страните от Западните Балкани да се присъединят към ЕС. Посещението в България на Абе се провежда, след като Токио и ЕС приключиха преговорите за споразумение за свободна търговия, което трябва да създаде една от най-големите икономически зони на света, с цел да се приложи в началото на 2019 г. \r\nСпоред планираната инициатива в Западните Балкани Япония ще назначи посланик по въпроса, който ще помага на Албания, Босна и Херцеговина, Македония, Черна гора, Сърбия и Косово да станат страни членки на ЕС по-скоро. \r\n„Япония ще следи стабилността в региона на Западните балкани“, заяви Абе в съвместна пресконференция, а Борисов приветства решението. Абе допълни, че Япония ще установи бизнес-форум, за да подпомогне японските компании в провеждането на бизнес в България.\r\nДвамата лидери също така потвърдиха необходимостта да се засили натискът спрямо Северна Корея, която продължава развитието на ракетната си и ядрената си програми, за да я заставят да промени политиката си.  Виктор Турмаков", "date": "2018.01.15", "title": "Nikkei Asian Review: Япония и България са се споразумели да засилят сътрудничеството си по бъдещото споразумение за свободна търговия между ЕС и Япония"}
{"url": "http://www.focus-news.net/news/2018/01/15/2477526/varna-navarshvat-se-180-godini-ot-postroyavaneto-na-hram-sv-atanasiy-v-grada.html", "text": "През тази година се навършват 180 години от построяването на храм „Св. Атанасий” във Варна.  По този повод  и в чест на храмовия празник на 17 януари (сряда), от 17.00 часа ще се отслужи вечерня (вечерна служба) с петохлебие. Това съобщиха от Варненска и Великопреславска митрополия.\r\nНа 18 януари (четвъртък) от 9.00 часа Негово Високопреосвещенство Варненският и Великопреславски митрополит Йоан ще отслужи празнична Архиерейска св. Литургия. В нея участие ще вземат свещеници от Варненска и Великопреславска епархия и от други епархии в страната и чужбина. Два църковни хора ще пеят по време на светата Литургия. Хорът при храм „Св. Атанасий” и гостуващият мъжки хор при варненската Катедрала „Успение Богородично”.\r\nПо установена вече традиция след Литургията, ще бъде отслужен водосвет и ще се освети риба, която ще се  раздава на всички присъстващи. Църковното настоятелство е приготвило 400 порции за участващите в светата Литургия миряни. За празника излиза първи брой  за 2018 година на енорийския вестник „Православен глас”, който се разпространява безплатно. Специално за годишнината митрополит Йоан ще раздаде на всички малки икони с образа на св. Атанасий.\r\nПак на 18 януари, но от 18.00 часа в храм „Св. Атанасий” ще се проведе среща – разговор с архимандрит Максим, който е предстоятел на храм „Св. Архангел Михаил” в Таксиархис – република Гърция.\r\nС благословението на Варненския и Великопреславски митрополит Йоан църковното настоятелство ще организира през цялата година различни събития за тържествено отбелязване 180-годишнината на храма.", "date": "2018.01.15", "title": "Варна: Навършват се 180 години от построяването на храм „Св. Атанасий” в града"}
{"url": "http://www.focus-news.net/news/2018/01/15/2477542/reuters-donald-tramp-blagodari-na-katar-za-usiliyata-mu-v-borbata-sreshtu-terorizma.html", "text": "Белият дом съобщи, че президентът на САЩ Доналд Тръмп в рамките на телефонен разговор е благодарил на емира на Катар Шейх Тамим бин Хамад ал Тани за „действията  срещу тероризма и екстремизма във всичките им форми“, предава  Reuters.\r\nВ официалното заявление на Белия дом се съобщава, че Тръмп е „потвърдил подкрепата си към силен, обединен Съвет за сътрудничество в Персийския залив, който да се фокусира върху борбата срещу регионалните заплахи“. „Лидерите са обсъдили сферите, в които Катар и САЩ могат да бъдат партньори и където могат да внесат повече стабилност в региона,\t да блокират зловредното влияние на Иран и да победят тероризма“, пише в документа.  Агенция „Фокус“ припомня: \r\nПрез юни 2017 г. Тръмп призова Катар да прекрати да спонсорира групировки, извършващи терористична дейност. Саудитска Арабия, ОАЕ, Бахрейн и Египет прекъснаха своите дипломатически, търговски и пътнически връзки с Катар преди година, обвинявайки го, че подкрепя екстремисти, както и техния регионален противник Иран. Катар отхвърля обвиненията.  Виктор Турмаков", "date": "2018.01.15", "title": "Reuters: Доналд Тръмп благодари на Катар за усилията му в борбата срещу тероризма"}
{"url": "http://www.focus-news.net/news/2018/01/15/2477543/regnum-shindzo-abe-zayavi-che-severna-koreya-zaplashva-sarbiya.html", "text": "Министър-председателят на Япония Шиндзо Абе по време на посещението си в Сърбия в рамките на своята обиколка в Източна Европа заяви, че страната е „ключова“ за стабилността в региона и изрази надежда двустранните отношения да бъдат засилени, предава  Regnum.\r\nШиндзо Абе също така заяви, че за Сърбия е актуална ядрената заплаха на Северна Корея. Според него нейните балистични ракети могат да достигнат и до Белград.\r\nПо-рано Абе посети Естония, Латвия, Литва и България. На 16 януари той ще пристигне и в Румъния.  Виктор Турмаков", "date": "2018.01.15", "title": "Regnum: Шиндзо Абе заяви, че Северна Корея заплашва Сърбия"}
{"url": "http://www.focus-news.net/news/2018/01/15/2477544/sport-bayern-myunhen-ne-gubi-nadezhda-che-shte-zadarzhi-yup-haynkes.html", "text": "Ръководството на \"Байерн\" (Мюнхен) не губи надежда, че ще успее да задържи на поста старши треньор и през следващия сезон, съобщават световните медии, като се позовават на изявление на президента на баварския клуб Карл-Хайнц Румениге пред германския  \"Bild\". \r\n72-годишният специалист смени на поста старши треньор Карло Анчелоти през октомври 2017 г. с ясното намерение да помогне на \"Байерн\" само за настоящия сезон.", "date": "2018.01.15", "title": "Спорт: Байерн Мюнхен не губи надежда, че ще задържи  Юп Хайнкес"}
