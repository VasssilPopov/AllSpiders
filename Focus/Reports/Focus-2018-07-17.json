{"url": "http://www.focus-news.net/news/2018/07/17/2546547/futbolludogorets-pobedi-kato-gost-kruseydars-s-20.html", "text": ":Лудогорец победи като  гост северноирландския Крусейдърс с 2:0 след автогол на Бърнс от домакините в 11-тата минута и гол на Свиерчок в 65-тата минута. С общ резултат 9:0 разградският тим продължава в следващия кръг, където ще срещне унгарския тим МОЛ Види, познат доскоро като Видеотон, който победи Дюделанж от Люксембург с общ резултат 3:2.", "date": "2018.07.17", "title": "Футбол:Лудогорец победи като  гост Крусейдърс с 2:0"}
{"url": "http://www.focus-news.net/news/2018/07/17/2546522/sport-levski-pobedi-vaduts-no-otpadna-ot-liga-evropa.html", "text": "Отборът на Левски победи Вадуц с 3:2 на стадион „Георги Аспарухов“, но отпадна от турнира „Лига Европа“, след като загуби първия мач с 0:1. На полувремето резултатът беше 1:1, и софийският гранд се нуждаеше от 2 чисти гола, за да отстрани съперника си от Лихтенщайн.  Вадуц, обаче, успя да вкара така важния втори гол, с което си осигури класирането напред. Така отборът на Левски за поредна година отпада от европейските турнири още в предварителните кръгове.", "date": "2018.07.17", "title": "Спорт: Левски победи Вадуц, но отпадна от Лига Европа"}
{"url": "http://www.focus-news.net/news/2018/07/17/2546521/nsi-uvelichil-se-e-obshtiyat-dohod-na-litse-ot-domakinstvata-vav-varna.html", "text": "През 2017 г. годишният общ доход средно на лице от домакинство в област Варна е 5 407 лв. Това съобщиха за  Радио „Фокус“ – Варна  от Териториалното статистическо бюро в града. Според данните, доходите нарастват с 5.7% спрямо 2016 година. За периода 2008 – 2017 г. общият доход средно на лице от домакинство в областта се увеличава 1.4 пъти.  През периода 2008 – 2017 г. в област Варна са регистрирани следните по-важни изменения по отношение на източниците на общия доход средно на лице от домакинство. Доходът от работна заплата в област Варна през 2017 г. е 2 959 лв. и се увеличава със 7.1% спрямо 2016 г. и 1.5 пъти в сравнение с 2008 година.  Доходите от пенсии през последната година са 1 638 лв. и нарастват с 9.9% спрямо 2016 г., или 2.3 пъти в сравнение с 2008 година.  Доходите от самостоятелна заетост през 2017 г. са 185 лв. и намаляват с 42.2% спрямо 2016 г. и с 13.1% спрямо 2008 година. Доходът от трудова дейност извън работната заплата през последната година е 102 лв. и намалява спрямо 2016 г. с 20.9% и с 26.1% в сравнение с 2008 година.   Доходите от другите социални трансфери (обезщетения за безработни, семейни добавки за деца и други социални помощи и обезщетения) през 2017 г. са 125 лв. и намаляват с 18.8% спрямо 2016 г. и с 26.5% спрямо 2008 година.  В структурата на общия доход в област Варна с най-висок относителен дял е работната заплата. През 2017 г. той е 54.7%, което е с 0.7 процентни пункта повече в сравнение с 2016 г. и с 2.0 процентни пункта – спрямо 2008 година. Доходите от всички социални трансфери (пенсии, обезщетения за безработни, семейни добавки за деца и други социални помощи и обезщетения) формират 32.6% от общия доход на домакинствата в област Варна през 2017 година.", "date": "2018.07.17", "title": "НСИ: Увеличил се е общият доход на лице от домакинствата във Варна"}
{"url": "http://www.focus-news.net/news/2018/07/17/2546519/ministar-lilyana-pavlova-priznatelna-sam-na-ekipa-na-natsionalniya-dvorets-na-kulturata-koyto-prez-tsyaloto-balgarsko-predsedatelstvo-na-saveta-na-es-raboti-denonoshtno.html", "text": "„Признателна съм на екипа на Националния дворец на културата, който през цялото Българско председателство на Съвета на ЕС работи денонощно. Това са хората, които направиха възможно провеждането на заседанията – плавно, добре организирано, без никакъв пропуск. Благодарна съм за колегиалното отношение, за доброто партньорство, за синхрона, който беше постигнат между нас“. Това каза министърът за Българското председателство на Съвета на ЕС Лиляна Павлова на проведената по-рано днес среща с екипа на Националния дворец на културата, съобщиха от пресцентъра на  Министерство на Българското председателство на Съвета на ЕС 2018 .  \r\nМинистър Павлова благодари лично на всеки един служител. Тя връчи почетни грамоти на изпълнителния директор на дружеството Ангел Митев и на председателя на Съвета на директорите Борислав Велков.  \r\n„Хората от НДК накараха всички, прекрачили прага на двореца, да се чувстват уютно и спокойно, те направиха така, че сградата да се превърне в символ и в дом на Българското председателство“, каза министър Павлова по време на срещата с екипа на двореца.", "date": "2018.07.17", "title": "Министър Лиляна Павлова: Признателна съм на екипа на Националния дворец на културата, който през цялото Българско председателство на Съвета на ЕС работи денонощно"}
{"url": "http://www.focus-news.net/news/2018/07/17/2546524/edinnata-sistema-za-turisticheska-informatsiya-shte-bade-vavedena-prez-may-2019-godina-obzor.html", "text": "Министърът на туризма Николина Ангелкова подписа договор за изграждане и внедряване на Единна система за туристическа информация (ЕСТИ). Очаква се системата да бъде въведена през май 2019 година.  Министър Николина Ангелкова обясни, че системата ще дава възможност за свързване с регистрите на местата за настаняване с Министерството на туризма, НАП, МВР, НСИ и общините. Стойността на проекта по договор е 1,128 млн. лв. с ДДС. Срокът за изпълнение е до 6 месеца, а след това ще има и тестови период. Системата е част от борбата със сивия сектор и е свързана със националната сигурност. Министърът обяви, че според предварителните прогнози се очаква приходите от нощувки да нараснат с 20%. Изпълнителният директор на фирмата, която ще изработи системата, Огнян Траянов обясни, че ЕСТИ защитава светлия бизнес и дава възможност за навременна информация. Като друго предимство на новата система, той посочи, възможността да се разкриват злоупотреби, както и да се проследява настаняването на лица от трети страни. В системата ще бъдат включени местата за настаняване от клас А и Б, като въвеждането на данните е задължително по закон. Хотелиерите сами ще попълват информацията, в реално време при пристигане на туриста. Министърът на туризма посочи, че внедряването на ЕСТИ няма да струва нищо за бизнеса, тъй като ще бъде интегрирана в системата, с която те работят в момента. Въвеждането ще може да се осъществи и от смартфони, а обучението на служителите за работа със системата ще бъде безплатно. Видеоклип ще показва нагледно въвеждането на данните. Министерството предвижда в системата да има максимален разрез по региони и за общ брой на туристите, които са посетили даден регион, за се направи анализ на риска и инвестицията.", "date": "2018.07.17", "title": "Единната система за туристическа информация ще бъде въведена през май 2019 година (ОБЗОР)"}
{"url": "http://www.focus-news.net/news/2018/07/17/2546520/the-hill-donald-tramp-razkritikuva-mediite-sled-narastvashtite-kritiki-sreshtu-nego-za-sreshtata-mu-s-vladimir-putin.html", "text": "Изправен пред нарастващи критики и от двете големи партии в САЩ, Демократическата и Републиканската, за представянето си по време на срещата на върха с президента на Русия Владимир Путин, американският президент Доналд Тръмп във вторник обвини медиите за това, че не са направили справедливо отразяване на срещата, пише американското електронно издание  The Hill . \r\nВ серия от постове в социалната мрежа „Туитър“, Тръмп нападна медиите и изтъкна доброто състояние на икономиката на САЩ в отговор на ден, изпълнен с негативно отразяване на срещата му, на която американският президент изглеждаше че приема думите на Путин, че Русия не е участвала в президентските избори през 2016 година, пред разкритията на собствените си разузнавателни служби. \r\n„Докато имах страхотна среща с НАТО, тази с руския президент Владимир Путин беше дори по-добра“, написа Тръмп. \r\n„За съжаление, това не се отразява по този начин – фалшивите новини стават ненормални“, добави той. \r\nНяколко минути по-късно той промени фокуса към изтъкване на икономиката на страната. \r\n„Икономиката на САЩ е по-силна от всякога“, написа той. \r\nМалко вниманиет се обърна на икономиката или номинирания за Върховния съд Брет Каваног от медиите през последните 24 часа, след като отразяването беше доминирано от срещата на върха в Хелзинки. \r\nДемократи, републиканци, медийни личности и дори някои от най-твърдите поддръжници на президента осъдиха отказа на Тръмп да заяви по време на пресконференцията си с Путин, че вярва че Русия се е намесила в изборите през 2016 година. \r\nЛидерите в американския Конгрес също нападнаха Тръмп. \r\n„Разбирам желанието да има добри отношения и това е напълно разумно“, заяви Пол Райън във вторник. „Но Русия е заплашително правителство, което не споделя нашите интереси. И не споделя нашите ценности. Мисля, че това трябва да бъде показано много, много ясно“. \r\nСпоред Райън е очевидно, че Русия се е намесила в последните избори, но той отговори кратко на зададен въпрос, че не вижда коментарите на Тръмп по време на пресконференцията с Путин като предателски.  Йонислав Дочев", "date": "2018.07.17", "title": "The Hill: Доналд Тръмп разкритикува медиите, след нарастващите критики срещу него за срещата му с Владимир Путин"}
{"url": "http://www.focus-news.net/news/2018/07/17/2546518/zarazeno-zhivotno-ot-turtsiya-e-nay-veroyatnata-prichina-za-pronikvane-na-chumata-v-balgariya-i-es-obzor.html", "text": "Нелегално транспортирано заразено животно от Турция е най-вероятната причина за проникване на чумата по дребните преживни животни в България и Европейския съюз. Това обяви по време на пресконференция д-р Ивайла Давидова, началник отдел „Верификация на официалния контрол“ към БАБХ. Междувременно държавата продължава със спешните мерки срещу разпространението на заразата. От 17 юли експертна мисия от Главна дирекция „Здравеопазване и политика за потребителите“ (SANTE) на Европейската комисия започва 5-дневна проверка на мерките, които страната прилага за локализиране на огнищата на болестта. Целта е на място да се установи дали мерките, предприети от българските власти за неразпространение на чума по дребния рогат добитък, съответстват на изискванията, разпоредени в европейското законодателство.  \r\nПо време на пресконференция на Съюза на ветеринарните лекари в България стана ясно, че днес екипите за евтаназия са изтеглени от село Шарково – едно от петте села, които са обявени за огнища на болестта, тъй като там е имало протести и опити за физическа разправа със служителите.  Директорът на Областната дирекция по безопасност на храните в Ямбол д-р Николай Георгиев  обяви, че в селото трябва да бъдат евтаназирани още 115 животи, тъй като според него, те са стояли твърде много в близост до заразата и рискът от разпространение на инфекцията остава.  Председателят на съюза на ветеринарите д-р Михаил Бащавелов  обясни, че чумата е заболяване, обявено за биологично оръжие, и гражданите трябва да оказват пълно съдействие на ветеринарните лекари, за да могат да си свършат качествено работата. \r\nВ същото време кризата с чумата придоби политически измерения.  Председателят на Народното събрание Цвета Караянчева  свика извънреден председателски съвет, на който представители на МЗХГ, БАБХ и МВР обясниха пред представителите на парламентарните групи предприетите от тях мерки за противодействие на заразата. От БАБХ бяха категорични, че няма съмнения за наличието на чума по дребните преживни животни и именно затова са предприети мерки за евтаназия на стадата, където са открити заразени животни.  Министърът на вътрешните работи Валентин Радев  посочи, че предприетите от институциите мерки са били адекватни на ситуацията, при която в страната за първи път е установена болестта. Като пропуск той отчете единствено не дотам добрата комуникация със собствениците на животни.  Лидерът на БСП Корнелия Нинова  напусна заседанието преди края му и обяви действията на институциите за незаконни. Тя обяви, че БСП иска оставката на ресорния министър - Румен Порожанов, който по думите ѝ наред с премиера носи лична отговорност за случващото се.  Председателят на ПГ на ГЕРБ Цветан Цветанов  коментира, че искането на оставки е ежедневно упражнение за опозицията и отбеляза, че само преди десетина дни имаше неуспешен вот на недоверие срещу кабинета. От своя страна,  министър Румен Порожанов  заяви, че оставката му не е кой знае каква тема, тъй като в момента, в който премиерът каже, всеки един министър може да си тръгне. Порожанов отбеляза, че не смята, че нещо не е направено както трябва. \r\nЗа оставка призоваха и от  СДС  - те поискаха д-р Дамян Илиева да напусна поста си на изпълнителен директор на БАБХ, заради изгубеното доверие в институцията, а  лидерът на ПП АБВ Румен Петков  поиска президентът да свика заседание на Консултативния съвет по национална сигурност заради чумата по дребния добитък. Той заяви, че се наблюдава безсилие от страна на държавата във връзка с чумата по животните, тъй като взетите мерки са на парче и са резултат от натиск. Петков попита къде в тази ситуация е Европа и препоръча на правителството да търси отговорност за чумата по животните и от ЕК. \r\nОт своя страна, министър Румен Порожанов и представители на браншовите организации проведоха Консултативeн съвет по животновъдство.  Председателят на Националната овцевъдна и козевъдна асоциация Симеон Караколев  обясни, че не може да бъде постигнато единомислие с МЗХГ за понасянето на отговорност за случващото се в Шарково. По думите му за обезщетение браншът искат това, което се изплаща, да го получат по най-бързия начин. Той посочи, че на 18 юли ще има протест от 12.00 ч. пред сградата на Министерски съвет. Министър Порожанов коментира, че няма нарушение на закона по отношение на заповедите за евтаназия на дребните преживни животни заради чумата.  Трифон Цветков от Българския ветеринарен съюз  посочи, че чумата по дребните преживни животни не може да се разпространи в страната, защото мерките, които се вземат, са адекватни.   Заместник-председателят на Асоциация „Обединени български животновъди“ Юлия Коюнджийска  обясни, че асоциацията ще създаде оперативен щаб за дарение на животни за пострадалите им колеги към Странжданския край.", "date": "2018.07.17", "title": "Заразено животно от Турция е най-вероятната причина за проникване на чумата в България и ЕС (ОБЗОР)"}
{"url": "http://www.focus-news.net/news/2018/07/17/2546523/mzhg-zhivotnovadni-organizatsii-shte-daryat-zhivotni-na-kolegite-si-ot-zasegnatite-ot-chuma-po-drebnite-prezhivni-zhivotni-rayoni-v-strandzha.html", "text": "Животновъдни организации ще предоставят помощ на колегите си от засегнатите от чумата по дребни преживни животни райони в Странджа. Това съобщиха от пресцентъра на  Министерството на земеделието, храните и горите . Те ще дарят безвъзмездно животни, като за целта вече е създаден щаб, който да се заеме с организацията. До момента има готовност да се дарят 150 животни от областите Перник и поне 80 от Кюстендил. Очаква се в инициативата да се включат още области от страната. Веднага след като БАБХ отмени карантинния период на засегнатия район, събраните животни ще се насочат към новите си стопани. \r\nПо време на консултативния съвет по животновъдство, стопани подчертаха, че ситуацията с българските овцевъди не бива се използва за печелене на лични дивиденти нито от политици,  нито от браншови и други организации. \r\nМинистър Порожанов потвърди, че е направена проверка и потвърдена законосъобразността на издадените заповеди за необходимите действия и мерки за справяне със заболяването. Той информира още, че всички стопани, чиито животни са евтаназирани освен компенсациите, ще получат и подпомагането си за 2018 г. в пълния му размер съгласно подадените заявления за обвързана подкрепа или преходна национална помощ.  \r\n\"Няма съмнение в наличието на заболяването\", подчерта от своя страна д-р Трифон Цветков, председател на Българския ветеринарен съюз, като потвърди становището си, че взетите и предписани мерки са адекватни и своевременни. \r\nПорожанов посочи още, че не е възможна промяна в самите условия на подпомагане в рамките на тази календарна година, както искат от една от браншовите организации, като подчерта, че те вече са утвърдени от ЕК.  \r\nМеждувременно стана ясно, че Българската агенция по безопасност на храните е изплатила още 110 868 лева обезщетение на трима стопани от селата Кости и Воден, като обезщетението е за 501 животни под селекционен контрол.", "date": "2018.07.17", "title": "МЗХГ: Животновъдни организации ще дарят животни на колегите си от засегнатите от чума по дребните преживни животни райони в Странджа"}
{"url": "http://www.focus-news.net/news/2018/07/17/2546525/toma-tomov-bsp-vazmozhno-e-da-ima-dogovorka-mezhdu-sasht-i-rusiya-po-vaprosa-za-severen-potok.html", "text": "Възможно е да има договорка между САЩ и Русия по въпроса за „Северен поток“. Това каза в интервю за вечерния блок  „Това е България“  на  Радио „Фокус“  народният представител от „БСП за България“ и дългогодишен политически наблюдател Тома Томов. Според него такава сделка би се изразила в това, руснаците да разполагат със „Северен поток“, а американците да имат своя втечнен газ в друга точка от европейския пазар. „Зад бурната реакция обаче на американските политици и медии личи, че САЩ влиза в период на крупна политическа нестабилност и на борби“, обясни Томов. По думите на народния представител няма да бъде изненада, ако през 2020 година Барак Обама отново се окаже в битка с Доналд Тръмп за президентския пост. „По отношение на великия триъгълник „Китай-Русия-САЩ“ аз мисля, че сегашният американският президент да повтори великия опит на президента Никсън, но това няма да му бъде позволено от управляващата класа. Ние може би ще видим импийчмънт, а ако не видим импийчмънт, можем да станем свидетели и на по-лоши неща, като тези в Далас. Но по принцип политическата борба в Америка приема много грозни форми“, коментира Тома Томов. Той добави, че e възможно да има договорености между президентите на САЩ и Русия Доналд Тръмп и Владимир Путин по отношение на техническата стабилност и ракетите със среден радиус. Фактът, че между военните на двете световни супер сили съществува добра комуникация, е предпоставка и за договорености по отношение на Сирия, обясни Томов. „Но новият световен ред вече поставя и Китай редом до САЩ и Русия, чието гравитационно поле се усеща и у нас“, коментира още народният представител.", "date": "2018.07.17", "title": "Тома Томов, БСП: Възможно е да има договорка между САЩ и Русия по въпроса за „Северен поток“"}
{"url": "http://www.focus-news.net/news/2018/07/17/2546527/plovdiv-v-kv-komatevo-shte-se-sabirat-zhaltite-chuvali-s-plastmasovi-metalni-i-hartieni-opakovki.html", "text": "В пловдивския квартал „Коматево“ ще се събират жълтите чували с пластмасови, метални и хартиени опаковки. Това съобщиха за  Радио „Фокус” - Пловдив  от ОП „Чистота“. Жителите на квартала участват в пилотния проект на Община Пловдив за разделно събиране на отпадъците „От врата на врата“. Съгласно утвърден график гражданите, които участват в проекта, трябва да изнесат чувалите тази вечер или утре сутринта не по-късно от 08:00 ч. \r\nОт „Чистота“ напомнят, че обслужването на този тип разделно събиране се извършва два пъти месечно – всяка първа и трета сряда. Следващата дата е 1 август.", "date": "2018.07.17", "title": "Пловдив: В кв. „Коматево“ ще се събират жълтите чували с пластмасови, метални и хартиени опаковки"}
{"url": "http://www.focus-news.net/news/2018/07/17/2546528/do-kraya-na-2019-g-v-park-vazrazhdane-shte-bade-izgraden-kompleks-s-baseyni-s-mineralna-voda-obzor.html", "text": "Кметът на София Йорданка Фандъкова и председателят на Столичния общински съвет Елен Герджиков представиха проекта за разширяване на парк „Възраждане“ с инвестиции от общинското дружество „Софийски имоти“. Паркът ще бъде разширен с още 25 дка, а върху 6,6 дка ще бъдат изградени аквапарк и басейни с минерална вода. Аквапаркът ще разполага с 5 открити басейна, с две водни пързалки, детски и бебешки басейн. В сграда в парка ще има закрит басейн и СПА център. Съществуващите дървета ще се запазят, като ще бъдат засадени още над 400 широколистни и иглолистни дървета, 9800 храсти и 5000 цветя. „Целта ни е паркът и аквапаркът да са готови в края на 2019 г. Така София ще разполага с над 80 дка нов парк с развлекателни и спортни съоръжения“, обяви Йорданка Фандъкова.  По предварителни оценки дружеството „Софийски имоти“ ще инвестира 9,5 млн. лева в проекта. Част от средствата се осигуряват от управлението на общинската собственост, а друга - ще бъде финансирана чрез заем от Фонда за градско развитие съм ОП „Региони в растеж“. Предложението на дружеството „Софийски имоти“ за разходване на собствени средства и паричен заем от 9,5 млн. лева и изпълнението на последния етап от реализацията на парк „Възраждане“ ще бъде гласувано от Столичния общински съвет на 26 юли. Председателят на СОС Елен Герджиков отбеляза, че дружеството „Софийски имоти“ от символ на разграбването се е превърнало в такова, което управлява оптимално общинската собственост, предназначена за търговски цели и отстоява собствеността си. Той обяви, че за първи път капиталът на дружеството е ясен, чист и вписан. „Основната цел на този развлекателен комплекс, който предстои да се обособи, е да облагороди района на парк „Възраждане“. Да подобри средата за отдих, да създаде допълнителни условия за спорт и  здравословна жизнена среда чрез използване на минералната вода в прилежащото находище“, заяви Елен Герджиков.", "date": "2018.07.17", "title": "До края на 2019 г. в парк „Възраждане“ ще бъде изграден комплекс с басейни с минерална вода (ОБЗОР)"}
{"url": "http://www.focus-news.net/news/2018/07/17/2546529/stara-zagora-originali-na-dimitar-karastoyanov-edin-ot-maystorite-na-nay-izvestnata-balgarska-fotografska-familiya-karastoyanovi-shte-badat-pokazani-v-kazanlak.html", "text": "Оригинали на Димитър Карастоянов, един от майсторите на най-известната българска фотографска фамилия Карастоянови, ще бъдат показани в Музея на фотографията, каза за  Радио „Фокус“  директорът на музея Стефан Папукчиев. Изложбата с надслов „Върхове“ ще бъде открита на 18-и юли от 18.00 часа. Повече от 50 фотографии от началото на 20-и век, които показват красотата на българската природа и майсторството на Димитър Карастоянов, ще бъдат включени в експозицията, която е комплектована от фонда на Музея на фотографията. \r\nДимитър Карастоянов, роден през 1856 г., е син на родоначалника на българската фотография Анастас Карастоянов, родом от Самоков. Димитър Карастоянов е известен  с портретната и пейзажната си фотография. Специалистите го определят като родоначалник на българската пейзажна фотография. Именно тази част от работата му, показва изложбата в Казанлък. Сред фототворбите са и тези на историческия връх „Свети Никола“ с Орлово гнездо, преди вдигането на Паметника на Свободата; мястото на Дунавския ръкав на язовир Копринка, половин век преди построяването на изкуственото езеро; Мъглижкият манастир от високо в началото на 20-и век, мостът на шосето на пътя от Казанлък за Стара Загора, Шипченският манастир „Рождество Христово“. \r\nДимитър Карастоянов е снимал и известните казанлъшки фамилии – розотърговци от първата половина на 20-и век. В изложбата „Върхове“ ще бъде показана и оригинална снимка на Димитро Папазоглу със семейството му. \r\nСлавяна ГАЙДАРОВА", "date": "2018.07.17", "title": "Стара Загора: Оригинали на Димитър Карастоянов, един от майсторите на най-известната българска фотографска фамилия Карастоянови, ще бъдат показани в Казанлък"}
{"url": "http://www.focus-news.net/news/2018/07/17/2546073/reaktsiyata-v-sasht-sled-sreshtata-na-visoko-ravnishte-mezhdu-donald-tramp-i-vladimir-putin-pregled-na-temata-v-amerikanskiya-pechat-agentsiya-fokus.html", "text": "В добро настроение след провеждането на успешното Световно първенство по футбол, руският президент Владимир Путин поднесе специален подарък на срещата си с президента на САЩ Доналд Тръмп – футболна топка, пише    New York Times. \r\nСлед като журналист зададе въпрос на тяхната съвместна пресконференция в Хелзинки, използвайки футболна метафора, Путин извади червено-бяла топка и я хвърли към Тръмп на съседния подиум. \r\nТръмп заяви, че ще я даде на своя 12-годишен син Барън, който обича футбола. След това американският президент я подхвърли топката на съпругата си Мелания, седяща на първи ред. \r\nСенаторът Републиканец Линдзи Греъм (Републиканска партия, Южна Каролина) и критик на Путин заяви на профила си в социалната мрежа „Туитър“: „Аз бих проверил футболната топка за подслушващи устройства и никога не бих позволил да влезе в Белия дом“. \r\nРуската организация на Световното първенство по футбол, приключило в неделя, получи похвали по целия свят. \r\n*** \r\nедица американски сенатори и конгресмени от Републиканската партия на САЩ разкритикуваха президента на страната Доналд Тръмп за общата му пресконференция с неговия руски колега Владимир Путин, в която той прие твърденията от страна на Москва, че не се е месила в американските избори, пише   USA Today. \r\n„Президентът трябва да оцени, че Русия не е наш съюзник. Няма морален еквивалент между САЩ и Русия, която остава враждебна на нашите основни цели и идеали“, заяви председателят на Конгреса Пол Райън (Републиканска партия, Уисконсин). Други конгресмени се фокусираха върху думите на Тръмп, че и Русия, и САЩ да виновни за лошите отношения между двете страни. \r\n„Русия се намеси на изборите ни през 2016 г. Нашите разузнавателни агенции са единодушни по въпроса“, припомни сенатор Орин Хач (Републиканска партия, Юта). „Никога не съм си мислил, че нашият президент ще седне на едно място с руския и ще започне да обвинява САЩ за руската агресия. Срамота“, смята сенатор Джеф Флейк (Републиканска партия, Аризона). \r\n„Пропусната възможност от президента Тръмп да държи Русия отговорна за намесата на изборите и да я  предупреди да не се меси в бъдеще“, написа сенатор Линдзи Греъм (Републиканска партия, Южна Каролина). \r\n*** \r\nВлиятелният американски сенатор Джон Маккейн (Републиканска партия, Аризона) заяви, че срещата между президентите на САЩ и на Русия Доналд Тръмп и Владимир Путин в Хелзинки е „трагична грешка“ и обвини американския държавен глава, че е проявил „наивност и егоизъм“, пише   The Hill. \r\nСенаторът също така заяви, че пресконференцията на Тръмп с Путин е била „едно от най-срамните изпълнения на американски президент, което помня“. Маккейн, който често критикува Тръмп, че не е достатъчно категоричен спрямо Русия, го разкритикува, че не вярва в разкритията на американското разузнаване, че Москва се е намесила в президентските избори в САЩ през 2016 г., предпочитайки отричането от страна на Путин. \r\n„Тръмп доказа, че не само е неспособен, но и нежелаещ да се опълчи на Путин“, пише в заявление на сенатора. „Той предпочете да защити тиранин и да му даде платформа да лее пропаганда и лъжи пред света“, допълни той. \r\nСпоред Маккейн е било особено „болезнено“ да гледа как Тръмп критикува съюзника на Вашингтон Германия, че е „напълно контролирана от Русия“. „А днешната пресконференция бележи ниска точка в историята на американската президентска институция“, допълни той.  \r\n*** \r\n Проучване на общественото мнение в САЩ преди срещата на върха между американския президент Доналд Тръмп и руския лидер Владимир Путин показва, че населението на Съединените американски щати , особено Републиканците, има големи надежди ,че двамата ще стигнат до споразумение, пише  американското електронно издание Washington Examiner . \r\nАнкетата на Gallup откри, че броят на Републиканците, които гледат на Русия като на съюзник, или най-малкото приятелска страна, се е удвоил при Тръмп, нараствайки от 22 до 40 процента. \r\nКато цяло, негативното отношение към Кремъл след присъединяването на Крим към Русия се е променило в положителна посока, като сега 31% гледат на Москва като на съюзник, докато делът им е бил 24% по време на събитията на полуострова. \r\nОт социологическата агенция предвиждат, че срещата между лидерите ще увеличи още повече подкрепата за по-добри отношения между Вашингтон и Москва, особено сред избирателите на Републиканската партия. „Ако срещата на Тръмп с Путин има положителни резултати, особено под формата на споразумение за Сирия или друга точка на взаимен интерес за двете суперсили, много е вероятно мнението на Републиканците и американците, като цяло, спрямо Русия да се подобри допълнително“. \r\nНо, добавя Gallup, отношенията са безнадеждно обвързани с партийното разделение в САЩ и Демократите са много по-фокусирани върху руската намеса в американските президентски избори през 2016 година и им е трудно да се откажат от вече заетите позиции.", "date": "2018.07.17", "title": "Реакцията в САЩ след срещата на високо равнище между Доналд Тръмп и Владимир Путин - Преглед на темата в американския печат (Агенция \"Фокус)"}
{"url": "http://www.focus-news.net/news/2018/07/17/2546074/predstoyashti-sabitiya-v-stranata-za-17-yuli-agentsiya-fokus.html", "text": "*** \r\nОт 9.00 часа председателят на парламента Цвета Караянчева свиква извънредно заседание на Председателския съвет на Народното събрание във връзка със случаите на чума по животните. \r\n*** \r\nОт 10.00 часа в зала „Изток“ на Народното събрание председателят на Комисията по вътрешна сигурност и обществен ред Цветан Цветанов организира кръгла маса на тема „Постигнатото в областта на вътрешните работи по време на Българското председателство на Съвета на Европейския Съюз“. \r\n*** \r\nОт 11.30 часа в сградата на Министерския съвет Националният съвет за тристранно сътрудничество ще проведе заседание.  \r\n*** \r\nОт 11.00 часа в сградата на Министерството на туризма министърът на туризма Николина Ангелкова ще подпише договор за изграждане и внедряване на Единна система за туристическа информация (ЕСТИ). \r\n*** \r\nОт 09.00 часа Белоградчишкият епископ Поликарп ще оглави св. Литургия в храм „Св. Марина“ в двора на Софийска света митрополия. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 16-и състав на Специализирания наказателен съд ще заседава по делото срещу Добромир М., Георги А. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Богдана Д., Минчо К., Тотка С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00  до 13.00 часа дневен център „Светове“ към фондация „Светът на Мария“ ще отбележи своя пети рожден ден с Ден на отворените врати. От 1.00 часа официално ще бъде представена дейността на центъра през изминалата година. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитрина Р., Мария Ж. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за организиране и ръководене на организирана престъпна група. \r\n*** \r\nОт 11.00 часа в национален пресклуб на БТА ще се проведе Пресконференция на Цветелина Попова- Оланд – майката на двете български деца, които съдът и социалните служби на Норвегия отнеха, разделиха и предадоха за отглеждане в различни приемни семейства на 200 км разстояние едно от друго. \r\n*** \r\nОт 11.30 часа в зала 1 на ул. „Московска“ 33 кметът на София Йорданка Фандъкова и Председателят на Столичния общински съвет Елен Герджиков ще представят проекта на последния етап за обновяване и разширяване на парк „Възраждане“ с инвестиции от общинското дружество „Софийски имоти“. \r\n*** \r\nОт 12.30 часа в централата на АБВ на ул. “Врабча“ 23 ръководството на ПП АБВ ще даде пресконференция. \r\n*** \r\nОт 13.00 часа в централата на СДС на ул. „Г.С.Раковски“ 134 ще се проведе първата пресконференция на новоизбрания председател и зам.-председатели на партията.  \r\n*** \r\nОт 13.00 часа 14-и състав на Специализирания наказателен съд ще заседава по делото по искане на  Евелин Ц., за изменение на мярката за неотклонение. \r\n*** \r\nОт 14.00 часа 14-и състав на Специализирания наказателен съд ще заседава по делото срещу Бисер Г., Владимир В. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 19-и състав на Специализирания наказателен съд ще заседава по делото срещу Лъчезар Я. и Габриел П., на които са повдигнати обвинения за изнудване. \r\n*** \r\nОт 15.00 часа в сградата на Българската агенция по безопасност на храните на бул. \"Пенчо Славейков\" 15А директорите на областните дирекции по безопасност на храните ще дадат пресконференция. \r\n*** \r\nОт 15.00 часа народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n*** \r\nОт 15.00 часа в зала 456 в сградата на Народното събрание на пл. „Княз Александър I“ ще се проведе заседание на Комисия за наблюдение на приходните агенции и борба със сивата икономика и контрабандата. \r\n*** \r\nОт 18.00 часа в зала „Средец“ на София Хотел Балкан ще се състои тържествената церемония по случай връчването на наградите: „Икономика на светло“ за 2017 г. \r\n*** \r\nОт 18.00 часа на етаж 2 в галерията на улица „Шипка” 6 в София ще бъде открита изложбата \"60 години художници от Благоевград\". \r\n*** \r\nОт 11.00 часа в местността „Света Марина” ще бъде открит едноименният фолклорен фестивал.  \r\n*** \r\nОт 19.00 часа в парк „Ротонда” ще се проведе концерт на Софийски духов оркестър. \r\n*** \r\nОт 14.00 часа в заседателната зала на Община Бургас ще се проведе пресконференция, на която ще бъде представен нов мъжки футболен клуб.   \r\n*** \r\nОт 18.00 часа в Дом на писателя на ул. „Вола“ 1 ще се проведе литературен маратон, посветен на писателката Яна Язова. \r\n*** \r\nОт 18.30 часа в зала „Петя Дубарова“ на КЦ „Морско казино“ ще бъде представен филмът на Божина Панайотова „Червено, твърде червено“. Събитието е част от мини фестивала за документално-художествено кино „Лято с документално кино“. \r\n*** \r\nОт 19.00 часа в Галерия „Георги Баев“ ще бъде представена първата самостоятелна бургаска изложба на Bataki Studio „Магията на киното в миниатюри“. \r\n*** \r\nОт 21.00 часа на открита сцена „Охлюва“ ще бъде прожектиран филмът „Любимец 13“, част от инициативата „Дни с филмите на Апостол Карамитев“ по повод навършването на 95 години от рождението на големия актьор. \r\n*** \r\nОт 9.00 часа в хотел Галерия Графит ще се проведе Транснационално информационно събитие „Бизнес жените в Дунавския регион”. \r\n*** \r\nОт 10.00 часа с богата културна програма варненският Аквариум ще отбележи 86-години от откриването си. В 11.00 часа ще бъде представена безплатна лекция за посетителите по проект „Преживей своето синьо лято”. \r\n*** \r\nОт 11.00 часа в Медицински университет Варна „Проф. Параскев Стоянов“ ще се проведе  официална церемония за връчване на Грамоти от инициативата  \r\n„Спешните медици, с които се гордеем“ на пациентски организации „Заедно с теб“. \r\n*** \r\nОт 11.00 часа в аксаковското село Ботево ще се проведе Фестивалът “Света Марина”, който събира певци и танцьори от цяла Североизточна България. Очаква си традиционният водосвет тази година да бъде извършен в присъствието на Негово Високопреосвещенство Варненския и Великопреславски митрополит Йоан. \r\n*** \r\nОт 17.00 часа УМБАЛ „Св. Марина“ ще отбележи патронния си празник. \r\n***  \r\nОт 10.30 часа на паната пред Факултета по изобразителни изкуства ще се проведе Откриване на изложба по случай 20-годишнината на вестник „Янтра днес“.  \r\n***  \r\nОт 11.00 часа в партийния съвет на БСП Велико Търново ще се проведе пресконференция на народния представител Валентин Ламбев и общинските съветници от БСП.  \r\n***  \r\nОт 20/00  часа в МДТ „Константин Кисимов“  ще се проведе Международен фестивал за класическа музика Arbanassi Summer Music –концертна програма„Опасният чаровник Тодор Колев“ – концерт на Оркестър на Държавна опера – Варна и група.  \r\n***  \r\nОт 20.00 часа в Летен театър ще започне концерт на Акага, солист – Филип Аврамов. \r\n*** \r\nОт 16.00 часа в Регионална библиотека „Христо Ботев” ще се проведе академия за \r\nтворческо писане с гост-ментори. \r\n*** \r\nОт 14.00 часа в Пресклуба на Съюза на българските журналисти (ул. „ Отец Паисий\"  №4), ще се проведе информационен ден относно изпълнения договор за безвъзмездна финансова помощ по проект: „Внедряване на иновативен продукт – лечебни карамелажни бонбони с определен състав от етерични масла и антимикробен ефект в производството на „Захарни заводи“ АД”. \r\n*** \r\nОт 18.00 часа кметът на Добрич Йордан Йоданов ще има открита приемна в двора на училище „Любен Каравелов“. \r\n*** \r\nОт 19.00 часа на пл. „20 юли“ ще бъде връчена Наградата на Карлово. \r\n*** \r\nОт 11.00 часа в Историческия музей ще бъде открита изложбата „Издания за Васил Левски”.  \r\n*** \r\nОт 20.00 часа на площад „20-ти юли“ започва празничен концерт с участието на Бег бенда на БНР. В 21.00 часа на същия площад Ансамбъл Българе ще представи своя спектакъл. \r\n*** \r\nОт 17.00 часа пред сградата на Община Китен ще се проведе информационна среща на Европейския потребителски център, насочена към хората, които пътуват, почиват или пазаруват в други страни от ЕС – „Вашите права“. \r\n*** \r\nОт 14.00 часа РБ „Св. Минков“ ще се проведе Лятна читалня „Колко зная?” – занимателни игри с деца от ЦПЛР – ОДК Перник. \r\n*** \r\nОт 10.00 часа в Пресклуб на БТА-Плевен ще се състои пресконференция на народния представител от \"БСП за България\" Стефан Бурджев. \r\n*** \r\nОт 09.00 часа в храм „Св. Марина“ ще бъде отслужена празничната архиерейска света Литургия, оглавена от Негово Високопреосвещенство Пловдивския митрополит Николай. \r\n*** \r\nОт 16.00 часа общинският съветник от  ГЕРБ Иван Вичков ще приема граждани в офиса на партията в район „Тракия“ в блок 91. \r\n***  \r\nОт 10.00 часа в Детския отдел на библиотеката при ПБНЧ „Еленка и Кирил Д. Аврамови“ ще се проведе инициативата „Бързи, смели, сръчни” – разходка до спортен комплекс „Свищов” и игри на воля. \r\n*** \r\nОт 11.00 часа в изложбената зала в Държавен архив – Силистра ще бъде открита фотодокументална изложба за Васил Левски: „Всичко, което съм сторил, сторих го за Отечеството“. \r\n***   \r\nОт 16.30 часа в зала „Май“ ще се проведе публично обсъждане на отчета за приходите и разходите на бюджета на Община Сливен за 2017 г.  \r\n***    \r\nОт 11.00 часа в областната администрация ще се проведе пресконференция за хода на благотворителната кампания в полза на Болградската гимназия. На същата пресконференция ще бъде изнесена кратка, допълнителна информация за новата процедура за европейско финансиране \"Насърчаване на предприемачеството\".   \r\n*** \r\nОт 11:00 часа, в зала 201 на Областна администрация Смолян, ще се проведе заседание на Постоянната областна епизоотична комисия във връзка с  Африканската чума по свинете в Европа, констатираните огнища в Румъния и опасността от навлизане на болестта на територията на Република България.", "date": "2018.07.17", "title": "Предстоящи събития в страната за 17 юли (Агенция „Фокус“)"}
{"url": "http://www.focus-news.net/news/2018/07/17/2546532/asotsiatsiyata-na-industrialniya-kapital-v-balgariya-vrachi-nagradite-v-konkursa-ikonomika-na-svetlo-za-2017-g-obzor.html", "text": "Асоциацията на индустриалния капитал в България връчи наградите в конкурса „Икономика на светло“ за 2017 г. На събитието присъстваха министър-председателят Бойко Борисов, вицепремиерът по икономическа и демографска политика Валери Симеонов, както и редица представители на бизнеса и политиката. Целта на конкурса беше да открои стимулиращи примери за успехи в борбата с неформалната икономика и да отличи водещи институции и личности с активна позиция и принос в ограничаването на сивата икономика. По този начин АИКБ цели да повиши обществената нетърпимост към неформалната икономика, да поощри предприемането на активни действия в тази посока и да популяризира градивната роля на бизнеса в обществото за подобряване на социално-икономическата среда.  \r\nВ  категория „Нормативен акт или административна практика, които водят до ограничаване на сивата икономика и подобряване на бизнес средата“  призът спечели Националния съвет за тристранно сътрудничество с председател вицепремиера Валери Симеонов. Той се присъжда на държавна/общинска администрация или на нейни представители за предлагането/въвеждането на нормативен акт или административна практика, които водят до ефективно ограничаване на сивия сектор и подобряване на бизнес средата. Номинирани в категорията бяха: Национален съвет за тристранно сътрудничество; Министерство на финансите на Р България и Комисия по енергетика към 44-то Народно събрание на Р България. \r\nВ  категория „Личност или организация, допринесли за ограничаване и превенция на неформалната икономика посредством активна позиция“  призът спечели Асоциация на организациите на българските работодатели. Той се присъжда на личност, НПО, научна организация, компания, която има задълбочени изследвания по темата, постоянни и активни медийни изяви, или е генерирала предложения за промени в законови актове и/или административни практики и т.н. Номинирани в категорията бяха: Асоциация на организациите на българските работодатели; Асоциация „Активни потребители“; Д-р Жанет Захариева, главен съветник на УС на Виваком и председател на работната група по законодателство на Българската асоциация на кабелните и комуникационни предприятия (БАККО): Българската асоциация на частните училища. \r\nВ  категория „Журналист или медия, допринесли за промяна на обществените нагласи към нетърпимост към неформалната икономика“  призът спечели репортерът на бТВ Биляна Гавазова за рубриката „Чети етикета“. Призът се присъжда на журналист или медия за принос в актуалното и многостранно отразяване на проблемите и постиженията, свързани с дейностите по ограничаване и превенция на неформалната икономика, в насърчаване и промотиране на светлия бизнес и формиране на обществена нетърпимост към сивия сектор. Номинирани в категорията бяха: Биляна Гавазова за рубриката „Чети етикета“; Вестник „Сега“ – Красимир Цигуларов и отдел „Икономика“; Телевизия „Европа“; Нова ТВ – „Господари на ефира“ – репортери Борис Ваклинов, Влади Василев и Димитър Върбанов. \r\nПо време на събитието премиерът Бойко Борисов заяви, че контрабандата на цигарите ще падне до 6% тази седмица. По думите му издиханията и яростната агресия на опозицията с жълти новини няма да доведе до пречупване на правителството, което ще продължи да се бори и да полага огромни усилия в борбата с контрабандата. Вицепремиерът Валери Симеонов заяви, че наградите „Икономика на светло“ стимулират работата на успешния бизнес, икономическата активност в страната ни и насърчават инициативността на българина. По време на връчването на наградите председателят на УС на АИКБ Васил Велев обяви, че сивата икономика е по-малка, отколкото усещането за нея. По думите му стойността на създаденият от АИКБ индекс за мерене на сивата икономика е 77.78%. Той измерва светлата част от икономиката, а останалата част от него е сивия сектор Васил Велев допълни, че през 2017 година е имало най-голям ръст в индекса, което е в корелация с политическата и икономическата стабилност в страната ни. Той каза, че според тенденцията в стойностите на индекса, до 2021-2022 година би следвало да стигнем европейските стойности на икономиката на светло. Васил Велев изтъкна и позицията на АИКБ за намаляване на разплащанията в брой от 10 000 лева на 5000 лева в Закона за ограничаване на плащанията в брой. Според него тази мярка ще доведе до изсветляването на икономиката. \r\nЦветелин ДИМИТРОВ", "date": "2018.07.17", "title": "Асоциацията на индустриалния капитал в България връчи наградите в конкурса „Икономика на светло“ за 2017 г. (ОБЗОР)"}
{"url": "http://www.focus-news.net/news/2018/07/17/2546530/gen-chavdar-chervenkov-vaprosat-za-krim-beshe-delikatno-premalchan-na-sreshtata-mezhdu-prezidentite-na-sasht-i-rusiya-donald-tramp-i-vladimir-putin.html", "text": "Въпросът за Крим беше деликатно премълчан на срещата между президентите на САЩ и Русия Доналд Тръмп и Владимир Путин. Това каза за  Радио „Фокус“  генерал Чавдар Червенков – бивш ръководител на Военното разузнаване и министър на вътрешните работи. Според него състоялата се среща е представлявала едва първа стъпка към възстановяване на изгубеното доверие. „Съдейки по изградения образ на Тръмп в медийната среда, настанилият се дух на кооперативност ще продължи“, прогнозира Червенков. „Мисля, че не бива да подценяваме срещата. Все пак това е среща, която беше чакана, а сега обира негативи. Освен това и двамата президенти заявиха, че те защитават своите интереси. Може да има някакви договорки. Тоест, да е ставало дума и по отношение на Сирия. В интервюто си след срещата Путин пое, макар и устна, гаранция по отношение сигурността на Израел. Очевидно тук има едно придвижване на досието „Сирия“. Единият въпрос, който трябва да се реши, е присъствието на Иран, а другият е сигурността на Израел“, коментира Чавдар Червенков. Той добави, че ключът за решаването на конфликта в Сирия е изцяло в ръцете на Русия и САЩ. Червенков прогнозира, че отношенията между двете супер сили ще се придвижат в благоприятна посока. „Това обаче трудно ще случи без пазарлъци, защото всяка една страна на първо място гледа личния си интерес“, каза още генерал Червенков.", "date": "2018.07.17", "title": "Ген. Чавдар Червенков: Въпросът за Крим беше деликатно премълчан на срещата между президентите на САЩ и Русия Доналд Тръмп и Владимир Путин"}
{"url": "http://www.focus-news.net/news/2018/07/17/2546531/sputnik-ruskoto-posolstvo-v-london-poiska-obyasnenie-ot-britanskite-vlasti-za-iztichaneto-na-informatsiya-za-intsidenta-v-solzbari.html", "text": "Посолството на Русия в Лондон заяви във вторник, че настоява от британските власти да потвърдят или да опровергаят възможното изтичане на информация за разследването на инцидента в Солзбъри към САЩ, други държави или отделни хора, предава  Sputnik . \r\n„Посолството изпрати още една официална нота с искането да се потвърди или опровергае възможният трансфер на информация относно разследването на инцидента в Солзбъри към САЩ, други съюзници или отделни хора“, заяви прессекретарят на посолството. \r\nПо-рано във вторник американското електронно издание „The New York Times“ цитира неназован бивш член на правителството на САЩ, който твърди че няколко „настоящи или бивши“ руски военни офицери от разузнаването са свързани с инцидента в Солзбъри, където с невропаралитичния газ „Новичок“ бяха отровени бившият руски агент Сергей Скрипал и дъщеря му Юлия. Междувременно британските следователи продължават да отказват предаването на информация относно инцидента на Русия.  Йонислав Дочев", "date": "2018.07.17", "title": "Sputnik: Руското посолство в Лондон поиска обяснение от британските власти за изтичането на информация за инцидента в Солзбъри"}
{"url": "http://www.focus-news.net/news/2018/07/17/2546075/abc-news-donald-tramp-zayavi-che-sasht-i-rusiya-tryabva-da-se-razbirat.html", "text": "Въпреки домашната критика срещу отказа си публично да признае руската намеса на изборите през 2016 г., по време на срещата си със своя руски колега Владимир Путин, президентът на САЩ Доналд Тръмп заяви, че двете свръхсили „трябва да се разбират“, предава   ABC News. \r\nВ свой коментар в социалната мрежа „Туитър“ Тръмп заяви, че има доверие в разузнавателните служби на страната. Той допълни, че „за да се изгради по-светло бъдеще, не можем само да се фокусираме единствено върху миналото – като двете най-големи ядрени сили, ние трябва да се разбираме“.  \r\nТръмп се срещна с Путин за четири часа в понеделник преди двамата за проведат съвместна пресконференция, в която Тръмп не оспори руския лидер, отхвърлящ намесата на изборите.  Виктор Турмаков", "date": "2018.07.17", "title": "ABC News: Доналд Тръмп заяви, че САЩ и Русия „трябва да се разбират“"}
{"url": "http://www.focus-news.net/news/2018/07/17/2546080/nov-arheologicheski-tsentar-za-posetiteli-shte-bade-izgraden-na-teritoriyata-na-rannoneolitnoto-selishte-slatina-obzor.html", "text": "Нов археологически център за посетители ще бъде изграден на територията на раннонеолитното селище „Слатина“. Това съобщи Йорданка Фандъкова, която посети археологическите проучвания на територията на селището. Тя уточни, заедно с кмета на район „Слатина“ Наталия Стоянова и Българската академия на науките планират изграждането на археологически център с озеленено пространство, за да може посетителите да изучават и да се наслаждават на това, което предците са ни оставили.  \r\nНеолитното селище „Слатина“ е доказателство, че нашите земи слагат началото на една важна част от европейската цивилизация. Именно тук е била открита най-старата къща в Европа, за която вече има събрана информация за строежа, и за хората, които са живеели в нея. По думите на проф. Васил Николов, който ръководи археологическото проучване на раннонеолитнотото селище „Слатина“ преди 2 години са открили друга къща, която не може да се проучи, заради своето местоположение, но ще се окаже около 300 кв.м, което е невероятно за едно от най-ранните селища в Югоизточна Европа. Проучванията показват, че местността е била заселена от първите земеделци и скотовъдци на континента. Проф. Васил Николов, посочи, че най-интересното откритие за годината е намирането на трите успоредни рова върху, които според него лежали къщите, което означава, че те са по-стари от жилищните съоръжения. Той обясни, че все още не е ясно дали са по-стари с 50 или с 100 години и се изчакват резултатите от радиовъглеродните дати, които ще го покажат с точност. По думите му впечатляващото при тях е, че по принцип рововете имат защитна роля, с тях се огражда селището, но са плитки. Той посочи, че това, което ги е изумило са дървените стени в два от рововете, чрез които може лесно да се прескочи и да се влезе вътре, с което отпада тезата, че тези съоръжения са отбранителни. Според него тук става дума за друг тип постройка, като безспорно за първи път подобна конструкция се среща в Югоизточна Европа. По думите на проф. Васил Николов е добре да се започне работа в частта, която все още не е разкопана, защото селището е богато на открития и има още много интересни неща, които ще могат да се намерят. За него най-изумително остава, мисленето на хората, които обитавали местността - те са разполагали с иновативни тактики и умения, които не са характерни за друга цивилизация. \r\nСпоред доц. д-р Тодор Чобанов зам.-кмет на София по направление „Култура, образование, спорт и превенция на зависимости\" градинко-парковото представяне на археологически открития е един модерен и добър начин за показване на миналото. По думите му от периоди като праисторията, остават много малко материални свидетелства. Той посочи, че ще се направи опит да се покаже, как всъщност е изглеждал Свещеният ров на селището, колко са били големи Триделните къщи. По думите му в този малък посетителски център ще има и 3D постановки. На въпроса очаква ли се скоро да бъде обновена градинката за посетители, доц. Чобанов отговори, че е много вероятно още другата есен да се посрещат първите посетителите, като фокусът е насочен към деца и млади, защото това е основният приоритет на културната програма на Столична община. \r\nЙорданка Фандъкова посочи още, че Столична община 5 години последователно финансира проучванията на археолози, като близо 300 хил. лв са отпуснати по столична програма „Култура“, а общо 2 милиона е ресурсът от бюджета на общината, който се отделя последните години само за проучвания и за и проекти свързани с опазване на културното наследство. Тя посочи, че се разчита и на европейски средства.", "date": "2018.07.17", "title": "Нов археологически център за посетители ще бъде изграден на територията на раннонеолитното селище „Слатина“ (ОБЗОР)"}
{"url": "http://www.focus-news.net/news/2018/07/17/2546077/ria-novosti-ministar-predsedatelyat-na-cheshkata-republika-nareche-sreshtata-v-helzinki-istoricheski-moment.html", "text": "Министър-председателят на Чешката република Андрей Бабиш заяви, че срещата между президентите на САЩ и на Русия Доналд Тръмп и Владимир Путин е исторически момент и че годините на вражда между страните ще бъдат сменени с диалог, предава   РИА Новости. \r\n„От гледна точка на международните отношения срещата между Путин и Тръмп е исторически момент. Годините на враждебност ще бъдат сменени с диалог, което е важно за целия свят и за нас европейците“, заяви Бабиш. Според него темите, които са били засегнати са срещата са били много важни: намаляването на ядрените арсенали, ядрената програма на Иран, решението на конфликта на Корейския полуостров, сътрудничеството по Сирия. \r\n„Президентът Путин заяви, че бежанците от Сирия трябва да се върнат в родината си. Ние говорим същото от няколко години, подчертавайки, че именно съвместните действия на Русия и САЩ трябва да разрешат конфликта“, допълни Бабиш.  Виктор Турмаков", "date": "2018.07.17", "title": "РИА Новости: Министър-председателят на Чешката република нарече срещата в Хелзинки исторически момент"}
{"url": "http://www.focus-news.net/news/2018/07/17/2546079/beliyat-dom-savetite-za-natsionalna-sigurnost-na-rusiya-i-na-sasht-shte-zapochnat-neprekasnat-dialog-na-rabotno-ravnishte.html", "text": "Началникът на пресслужбата на Съвета за националната сигурност на САЩ Гарет Марки съобщи, че правителството на страната му разчита, че ведомството и Съветът за сигурност на Русия ще установят непрекъснат диалог на работно равнище, предава  ТАСС. \r\nНа молба да съобщи дали има допълнителна информация, свързана изказаните от президента на САЩ Доналд Тръмп планове за връзки между длъжностните лица в СНС на САЩ и СС на Русия, Марки заяви, че въпросът е обсъждан по-рано. \r\n „Очакваме, че ще има непрестанен диалог на работно равнище между апаратите на съветите за сигурност на двете страни по въпросите на националната сигурност“, отбеляза Марки. Той не предостави сведения, свързани с възможните срокове и места на връзките между представителите на СС и СНС.    Виктор Турмаков", "date": "2018.07.17", "title": "Белият дом: Съветите за национална сигурност на Русия и на САЩ ще започнат непрекъснат диалог на работно равнище"}
{"url": "http://www.focus-news.net/news/2018/07/17/2546526/irlandskiyat-premier-leo-varadkar-britanskite-izmeneniya-v-plana-za-brekzit-nyama-da-promenyat-pozitsiyata-na-irlandiya.html", "text": "Решението на британския премиер Тереза Мей в понеделник да приеме исканията на привържениците на твърд Брекзит няма да промени преговорната позиция на Ирландия по отношение на излизането на Великобритания от Европейския съюз, заяви ирландският министър-председател Лео Варадкар във вторник, цитиран от  Reuters . \r\nВ понеделник британският парламент прие настояването на евроскептичните депутати от Консервативната партия за законови гаранции, че няма да има митнически граници в Ирландско море след Брекзит. Този ход може да усложни ирландското искане за споразумение за възпиране, което би задържало Северна Ирландия без останалата част от Великобритания в митническия съюз на ЕС, за да се подсигури че границата между Северна Ирландия и Република Ирландия остане отворена. \r\nВарадкар заяви пред ирландската държавна телевизия и радио „RTE“, че вярва че Великобритания и ЕС могат да постигнат споразумение за условията за Брекзит до октомври, шест месеца преди планираното оттегляне на Острова. „Но не можем да правим предположения, че споразумението за излизане ще мине през Уестминстър“, заяви той. \r\n„Не е ясно, нито е очевидно, че правителството на Великобритания има мнозинството за каквато и да е форма на Брекзит. Това не трябва да ни дава повод за паника, нито трябва да ни дава причина да променим позицията си“, добави Варадкар. \r\nСпоред ирландския премиер страната му трябва да „засили подготовката си за сценарий без споразумение“, въпреки че допълни че е малко вероятно, според него, Великборитания да излезе хаотично от Европейския съюз.  Йонислав Дочев", "date": "2018.07.17", "title": "Ирландският премиер Лео Варадкар: Британските изменения в плана за Брекзит няма да променят позицията на Ирландия"}
{"url": "http://www.focus-news.net/news/2018/07/17/2546076/toomas-hendrik-ilves-bivsh-prezident-na-estoniya-ako-se-darzhah-kato-donald-tramp-na-sreshtata-mu-s-vladimir-putin-shtyaha-da-me-podlozhat-na-impiychmant.html", "text": "Бившият президент на Естония Тоомас Хендрик Илвес разкритикува президента на САЩ Доналд Тръмп за това, че се е усъмнил в разузнавателните служби на страната си, че Русия е извършила намеса на президентските избори през 2016 г., заявявайки, че „още същия ден щяха да ме подложат на импийчмънт“, ако е направил същото, пише  The Hill. \r\nКоментарите на Илвес са направени скоро след срещата между президентите на САЩ и на Русия Доналд Тръмп и Владимир Путин в Хелзинки.  Тръмп заяви, че „не вижда причина“ Москва да се е месила на изборите в САЩ. \r\n„Добре, ако искаш, вярвай на Путин, а на на разузнаването и на водещите експерти. Ако аз бях направил нещо подобно, още същия ден щяха да ме подложат на импийчмънт“, заяви Илвес. \r\nТръмп многократно е поставял под въпрос разузнаването на САЩ твърдящо, че Москва се е стремяла да разруши и овладее президентските избори през 2016 г., както и специалното разследване по въпроса. \r\nНо коментарите му по време на пресконференцията в понеделник бяха особено необичайни, само три дни след  като прокурорите в САЩ обвиниха 12 руски държавни служители по обвинения в хакерство.  Виктор Турмаков", "date": "2018.07.17", "title": "Тоомас Хендрик Илвес, бивш президент на Естония: Ако се държах като Доналд Тръмп на срещата му с Владимир Путин, щяха да ме подложат на импийчмънт"}
{"url": "http://www.focus-news.net/news/2018/07/17/2546078/regnum-petro-poroshenko-otseni-pregovorite-mezhdu-donald-tramp-i-vladimir-putin.html", "text": "Президентът на Украйна Петро Порошенко оцени срещата между държавните глави на Русия и на САЩ Владимир Путин и Доналд Тръмп в Хелзинки като такава, която няма да промени отношението на САЩ и НАТО към Украйна, предава  Regnum. \r\n„Основавайки се на моята среща с Тръмп, която се състоя наскоро по време на срещата на високо равнище НАТО-Украйна и на документите от нея, Украйна е и ще остане сред основните приоритети на Алианса и на САЩ“, заяви Порошенко. \r\nНа 16 юли в Хелзинки се проведе среща между лидерите на Русия и на САЩ. В хода им двамата президенти обсъдиха редица остри международни проблеми, сред които и тези в Украйна.  Виктор Турмаков", "date": "2018.07.17", "title": "Regnum: Петро Порошенко оцени преговорите между Доналд Тръмп и Владимир Путин"}
{"url": "http://www.focus-news.net/news/2018/07/17/2546086/interfaks-ministerstvoto-na-pravosadieto-na-sasht-obvini-v-shpionazh-ruska-grazhdanka.html", "text": "Министерството на правосъдието на САЩ повдигна обвинения по адрес на руската гражданка Мария Бутина във връзка с подозрения за шпионаж и водене на дейност като агент на Русия, предава  Интерфакс. \r\nОбвиняемата е поставена под стража. Според съда Бутина от 2015 г. се е занимавала с конспиративна дейност във Вашингтон в полза на правителството на Русия. Според съда тя е използвала личните си отношения с гражданин на САЩ, имащ влияние в американската политика. \r\nВ обвинителния акт се отбелязва, че „тя е работила в САЩ като агент на Русия  и е използвала личните си връзки с американец, имащ влияние върху политика на САЩ и се е опитвала да действа в интересите на Русия“. \r\nМария Бутина е родена през 1988 г. Тя е предпримач, публицист и е председател на управлението на обществената организация „Право на оръжие“.  Виктор Турмаков", "date": "2018.07.17", "title": "Интерфакс: Министерството на правосъдието на САЩ обвини в шпионаж руска гражданка"}
{"url": "http://www.focus-news.net/news/2018/07/17/2546088/eksperti-ot-ek-otsenyavat-merkite-sreshtu-chumata-v-strandzha-zapochna-izplashtaneto-na-obezshteteniyata-za-umartvenite-zhivotni-obzor.html", "text": "Eкспертна мисия от Главна дирекция „Здравеопазване и политика за потребителите“ (SANTE) на Европейската комисия пристига в България по покана на изпълнителния директор на Българската агенция по безопасност на храните (БАБХ) д-р Дамян Илиев. Целта е на място да се установи дали мерките, предприети от българските власти за неразпространение на чума по дребния рогат добитък, съответстват на изискванията, разпоредени в европейското законодателство. Инспекцията започва от 17 юли и ще продължи 5 дни. В случай, че бъдат открити пропуски, ще се увеличи карантинният район.  До момента са умъртвени близо 4000 животни  в засегнатите шест села в областите Бургас и Ямбол, като във всяко стадо е открита поне една заразена коза или овца. На петия ден от акцията по умъртвяването на животните в Шарково обстановката в селото бе спокойна и там нямаше ветеринари и полицейски екипи. \r\nВ рамките на деня  в Министерството на вътрешните работи се състоя първото заседание на оперативния щаб , който ще координира ситуацията и ще следи за предприетите мерки с цел ограничаване на заболяванията по животните. По време на срещата бе направен анализ на ситуацията до момента, бе изразена загриженост към стопаните на животните, както и отчетени пропуски в комуникацията. Бяха обсъдени и допълнителни стъпки с цел ограничаване на опасните заболявания по животните. Първата от тях е ограничаване на големи обществени прояви със струпвания на хора в 10-километровата зона около огнищата на опасните болести. Втората мярка е свързана със засилване на контрола по ГКПП-тата на товарите за пренос на месни храни. Третата препоръка е към МРРБ и по-специално към АПИ и се изразява в ежедневно почистване на 10-километровата зона преди местата за граничен контрол. Във вторник ще се проведе среща на щаба с председателите на парламентарни групи.  \r\nМеждувременно  Българската агенция по безопасност на храните започна изплащането на обезщетенията на фермерите , чиито овце и кози бяха евтаназирани в селата Воден и Кости. Обезщетението е изчислено на килограм тегло, като стойността му е не по-малко от 190 лева за един брой коза или овца. За животните под селекционен контрол стойността е не по-малко от 250 лева за един брой коза или овца. За село Кости са наредени обезщетения за 474 животни в 6 ферми, а във Воден 1056 животни за 20 ферми. Предстои и разплащането по протоколите за евтаназираните животни от останалите засегнати населени места от община Болярово. Представители на БСП и в понеделник бяха на място в село Шарково.  От опозицията подчертаха, че именно след намесата на председателя на БСП Корнелия Нинова обстановката в селото се е успокоила, а операцията по евтаназиране на животните е спряна. За да подкрепи местните, на място бе Атанас Зафиров, член на ИБ на БСП. „Много хора са дошли от цялата страна, с които пазим оцелелите животни. Чакаме решението на Административния съд. БСП е сред хората и ще продължим да ги подкрепяме“, категоричен бе Зафиров. Омбудсманът Мая Манолова  също се срещна с животновъди от четирите боляровски села, в които бяха евтанизирани хиляди животни. Според нея \"след като животновъдите са спазили всички европейски критерии за отглеждането на животните си, е редно да получат европейски обезщетения\".  Омбудсманът обяви, че ще настоява служителите от Министерството на земеделието да посетят на място фермерите и да приложат индивидуален подход при определяне размера на обезщетенията им. Тя посъветва животновъдите да търсят правата си, като заведат колективна жалба в Страсбург.  \r\nВ своя позиция във връзка със ситуацията в Бургаско и Ямболско  президентът Румен Радев  призова властите да дадат отговор защо животновъдите не са били информирани детайлно и предварително, за да бъдат убедени в предприетите мерки, както и в гарантирането на интересите им. Според него кабинетът трябва да отговори и на това дали и занапред масовото изтребление на здрави животни ще е единствената мярка за овладяване на подобни кризи. „За пореден път се поставя въпросът за надеждността на оградата по границата.  \r\nОчаквам адекватно компенсиране на материалните щети от болестта“, заяви още държавният глава.  \r\nПо-късно  вицепремиерът Валери Симеонов  обяви, че е подал сигнал в ДАНС, тъй като според него нерегламентирана търговия между български и турски гражданин е причината за появата на чума по животните в Странджа. „Човешки фактор е причина за разпространението на болестта“, подчерта Симеонов. По думите му не е възможно животни, преминали през българо-турската граница да са разпространили заразата, защото построената ограда спира достъпа им. \"Унищожаването на животните е неизбежна мярка\", заяви още вицепремиерът Симеонов. \"Държавата се опитва наднормативно да компенсира нанесените вреди и щети на стопаните\", подчерта той. \r\nВ телевизионно интервю  министърът на земеделието, храните и горите Румен Порожанов  обясни, че установената чума е с бавно появяване на симптомите и по-удължено време на смъртност. \"Дори в последните стада, които бяха евтанизирани, докторите установиха животни с определени симптоми на тази клиника. Агенцията по храните не може да изчака да започнат да умират животните, да започне да се разнася тази болест непрекъснато, преди да се вземат мерки. Така че имаме потвърждение за болестта във всяко едно от населените места, които са упоменати\", категоричен бе Порожанов. Той обясни, че е нормално европейски експерти да дойдат и да проверят как се справя държавата ни с тази болест, тъй като тя се появява за първи път в ЕС.  \r\nВъв връзка със заразата и събитията от последните дни председателят на парламента Цвета Караянчева свика  извънредно заседание на Председателския съвет на Народното събрание  във вторник. На него ръководствата на всички парламентарни групи ще бъдат информирани за случаите на чума по животните в страната. Информация за ситуацията се очаква да дадат и директорите на областните дирекции по безопасност на храните.", "date": "2018.07.17", "title": "Експерти от ЕК оценяват мерките срещу чумата в Странджа, започна изплащането на обезщетенията за умъртвените животни  (ОБЗОР)"}
{"url": "http://www.focus-news.net/news/2018/07/17/2546081/interfaks-sledvashtoto-sabirane-mezhdu-vladimir-putin-i-donald-tramp-mozhe-bi-shte-se-sastoi-v-kuloarite-na-sreshtata-na-visoko-ravnishte-na-g-20-v-arzhentina.html", "text": "Президентът на Русия Владимир Путин съобщи, че следващата му среща с неговия колега от САЩ Доналд Тръмп ще се проведе в кулоарите на срещата на високо равнище на Г-20 в Аржентина или на някое подобно мероприятие в Азия, предаде   Интерфакс. \r\n„Не сме определили срока на следващата си среща, но в рамките на едно от азиатските мероприятия е възможна среща в кулоарите, след това има събиране на Г-20 в Аржентина – може и там да се видим“, заяви Путин.  \r\nПрез ноември в Сингапур ще се проведе среща на високо равнище на страните от Източна Азия. Между 30 ноември и 1 декември в Аржентина ще се проведе такава на Г-20.  Виктор Турмаков", "date": "2018.07.17", "title": "Интерфакс: Следващото събиране между Владимир Путин и Доналд Тръмп може би ще се състои в кулоарите на срещата на високо равнище на Г-20 в Аржентина"}
{"url": "http://www.focus-news.net/news/2018/07/17/2546087/daily-express-vladimir-putin-spomena-sluhovete-za-skandala-s-urinata-po-vreme-na-preskonferentsiyata-si-s-donald-tramp.html", "text": "Президентът на Русия Владимир Путин коментира слуховете за „лентата с уринирането“, които тормозят президентството на Доналд Тръмп. Президентът на САЩ бе обвинен преди време , че в миналото е извършвал непристойни актове  с проститутки в хотел в Москва, пише  . Daily Express  \r\nПрезидентът на САЩ отрича обвиненията, които според него са „фалшиви новини“. Днес и Путин отхвърли слуховете.  По време на съвместната им пресконференция, последвала тяхната среща на четири очи в Хелзинки, Путин бе попитан дали има компромати срещу неговия американски колега. \r\n„Дори не съм знаел, че той е бил в Москва, извайки в нея. По време на събитие в Санкт Петербург пристигнаха 500 бизнесмени. Мислите ли, че сме взели материали за всичките. Това е невъзможно“, заяви руският президент. \r\nНа свой ред Тръмп заяви, че „ако е имало компромати, то те щяха да са разкрити отдавна“.  \r\nРуският президентът допълни, че „преговорите с Доналд Тръмп са били искрени и успешни“. „Двустранните отношения преминават през трудна фаза, но тези трудности нямат обективна основа. Студената война е приключила , идеологическото противопоставяне е в миналото“.  Виктор Турмаков", "date": "2018.07.17", "title": "Daily Express: Владимир Путин спомена слуховете за „скандала с урината“ по време на пресконференцията си с Доналд Тръмп"}
{"url": "http://www.focus-news.net/news/2018/07/17/2546085/hilari-klintan-sega-veche-znaem-za-kogo-igrae-donald-tramp.html", "text": "Бившият кандидат за президент на САЩ от Демократическата партия Хилари Клинтън заяви, че вече се знае на коя страна е Доналд Тръмп. Така тя коментира съвместната му пресконференция с неговия руски колега Владимир Путин, пише  The Hill. \r\nПо-рано Тръмп отказа да осъди предполагаемата намеса на Москва на президентските избори в САЩ през 2016 г. и разкритикува специалния прокурор Робърт Мюлер за разследването му, стоейки до Путин по време на тяхната съвместна пресконференция, след преговорите им в Хелзинки. \r\n„Разузнавачите казват, че е Русия. Но Путин казва, че не е . Имам доверие в разузнаването, но Путин днес отрече това мощно “, допълни той. \r\nПо-рано Мюлер повдигна обвинения срещу 12 служители от руското разузнаване за предполагаемата им роля в проникването на сървърите на Демократическата партия на изборите през 2016 г.  Виктор Турмаков", "date": "2018.07.17", "title": "Хилари Клинтън: Сега вече знаем за кого играе Доналд Тръмп"}
{"url": "http://www.focus-news.net/news/2018/07/17/2546091/sreshtata-donald-tramp-vladimir-putin-prez-pogleda-na-britanskiya-pechat-agentsiya-fokus.html", "text": "Президентът на Русия Владимир Путин коментира слуховете за „лентата с уринирането“, които тормозят президентството на Доналд Тръмп. Президентът на САЩ бе обвинен преди време , че в миналото е извършвал непристойни актове  с проститутки в хотел в Москва, пише  . Daily Express  \r\nПрезидентът на САЩ отрича обвиненията, които според него са „фалшиви новини“. Днес и Путин отхвърли слуховете.  По време на съвместната им пресконференция, последвала тяхната среща на четири очи в Хелзинки, Путин бе попитан дали има компромати срещу неговия американски колега. \r\n„Дори не съм знаел, че той е бил в Москва, идвайки в нея. По време на събитие в Санкт Петербург пристигнаха 500 бизнесмени. Мислите ли, че сме взели материали за всичките. Това е невъзможно“, заяви руският президент. \r\nНа свой ред Тръмп заяви, че „ако е имало компромати, то те щяха да са разкрити отдавна“.  \r\nРуският президентът допълни, че „преговорите с Доналд Тръмп са били искрени и успешни“. „Двустранните отношения преминават през трудна фаза, но тези трудности нямат обективна основа. Студената война е приключила , идеологическото противопоставяне е в миналото“. \r\n***   Президентът на САЩ Доналд Тръмп би обвинил всеки друг на поста му, ако той застане на страната на Русия срещу Америка. Срещу него има натрупващи се доказателства, че руският президент е помогнал за неговото избиране, а неговото поведение в Хелзинки, където между двамата лидери се проведе среща, бе необикновено, пише    Mirror. \r\nПутин трябва да мърка от удовлетворение заради това, че неговият пудел разбива американската република отвътре, приемайки за истина думите на бившия агент на КГБ, а не доказателствата на ФБР. \r\nЛъжите на Тръмп, неговите измислици, глупост инат и отричане на неудобните факти са повече от пародийни. Най-доброто, което може да се каже за президента, е, че той е наивен че не може приеме истината, независимо от това, че така прилича на имбецил. \r\nБизнесменът в Белия дом е национално унижение. Той е сбъднатата мечта на Путин и най-големия кошмар за Америка. \r\n*** \r\n Доналд Тръмп разбива съюзите си с демокрациите, докато се сприятелява с диктатори. Срещата между него и руския президент Владимир Путин представлява хлъзгав склон към един по-мрачен свят. Пред очите ни се случват опасни неща, коментира британското издание   The Guardian. \r\nВъншната политика се движи бавно, като последствията от нея често се виждат години по-късно: когато САЩ помогнаха на южновиетнамското правителство презд 50-те години, малцина предвиждаха 58 хил. американски загинали във Виетнамската война. САЩ помогнаха за свалянето на демократичното правителство на Мосадек в Иран през 1953 г. и тогава трудно се виждаше, че заради това днес Техеран е основният враг на Америка в Близкия изток. През 2003 г. малцина смятаха, че инвазията на САЩ в Ирак ще взриви региона. \r\nТръмп твърди, че Крим принадлежи на Русия и че Русия трябва да бъде върната в Г-7. Опитва се да попречи на правителството си да наложи санкции спрямо Русия за намесата на изборите. Въпреки руската агресия срещу САЩ и Европа, Тръмп постоянно застава на страната на Путин срещу собствените интереси на Америка и на нейните съюзници.  \r\nОт Европа в Азия, Тръмп унищожава съюзи с демокрации, като се сприятелява с авторитарни лидери. Той изпраща сигнали до съюзниците на САЩ, че не могат да се доверят на Америка и че Вашингтон няма да се противопостави на техните противници. Тръмп разкри какво мисли, след като нарече Европейски съюз „враг“ тази седмица, а Путин „добър конкурент“. \r\nПомислете, преди да наречете това няколко дипломатически гафа. Резултат от този хлъзгав склон ще бъде по насилствен и тъмен свят. \r\n*** \r\n „Руският държавен глава Владимир Путин реши да отвори голяма торба от сочни кифли, за да привлече вниманието на американския президент Доналд Тръмп. Вкусно. Путин му даде възможност да се отрече от собствените си разузнавателни служби. Ам. „Нямаше тайно споразумение“. Друга кифла. „Има нулев сблъсък на интереси“ – доволно премляскване“. Така британското издание   The Independent  коментира срещата на високо равнище между Тръмп и Путин в Хелзинки. \r\nДоналд Тръмп се държа като тромав слон по време на срещата на високо равнище на НАТО в Брюксел, по време на срещата си с британския министър-председател Тереза Мей. Той нарече Европейския съюз „противник“, а Германия „заложник“ на Русия.  Навсякъде в Западна Европа сме свидетели как оставената неразбория бива изчиствана.  \r\nСега настъпи реда на срещата с Путин в Хелзинки. Путин реши да извади торбата с кифлите да привлече вниманието на американския президент. Последва фалшива оферта двете страни да разследват аферата „Скрипал“ с отровения във Великобритания бивш служител на ГРУ. Доналд Тръмп, който не е най-умният слон в стадото, поглъща всичко, изправен на задни крака, за да благодари.  \r\nТова трябваше да бъде свободна среща за изграждане на доверие без посредничество на бюрократи. Това, което се получи в крайна сметка бе как американският президент влезе в големия московски държавен шпионски цирк. \r\nКато странна вариация на „манджурийския кандидат“ имаме американски президент, лесно манипулиран от чужда сила по такъв начин, че направо стана неин агент. Путин твърди, че Русия не е трябвало да се бори с американците след Студената война. Разбира се, той е греши, тъй като авторитарният национализъм на Путин е мощна заплаха за човешките права в страната и в чужбина. Но с Тръмп в Белия дом Путин не се страхува много. Защото Тръмп е вече негов агент.", "date": "2018.07.17", "title": "Срещата Доналд Тръмп - Владимир Путин през погледа на британския печат (Агенция \"Фокус\")"}
{"url": "http://www.focus-news.net/news/2018/07/17/2546083/abc-news-senator-rand-pol-zayavi-che-krititsite-na-donald-tramp-greshat.html", "text": "Сенаторът от Републиканската партия от щата Кентъки Ранд Пол заяви, че критиците на президента Доналд Тръмп и на неговия метод за общуване с Русия „грешат“ и посочи, че и Вашингтон избира страна при изборите в другите държави, предава   ABC News. \r\nСпоред Ранд Пол е важно САЩ да поддържат открит диалог с противниците си, особено ако се надяват да променят тяхното поведение. „Трябва да открием начин да направим диалога по-добър“, допълни той. \r\nСпоред Ранд Пол служителите на разузнавателните служби на САЩ и конгресмените, които критикуват Тръмп, включват членове и на двете партии, които са против президентството му като цяло. Той определи поведението им като „Синдром на вманиачаването на Тръмп“. „Смятам, че тези хора грешат“, допълни той.  Виктор Турмаков", "date": "2018.07.17", "title": "ABC News: Сенатор Ранд Пол заяви, че критиците на Доналд Тръмп грешат"}
{"url": "http://www.focus-news.net/news/2018/07/17/2546089/mit-romni-dumite-na-donald-tramp-po-vreme-na-sreshtata-mu-s-putin-sa-sramni-i-podkopavashti-demokraticheskite-printsipi.html", "text": "Високопоставеният член на Републиканската партия на САЩ Мит Ромни разкритикува президента Доналд Тръмп заради това, че се съмнява в собственото си разузнаване, твърдящо, че Русия се е намесила в президентските избори през 2016 г., наричайки поведението на държавния глава „  срамно и подкопаващо демократическите принципи“ , пише  The Hill. \r\n„Решението на президента Тръмп да застане на страната на Путин, а не на разузнавателните агенции на САЩ е срамно и подкопаващо демократическите принципи“, заяви Ромни. „Русия остава нашият геополитически противник номер едно. Да се твърди, че има морално равенство между САЩ и Русия не само че противоречи на логиката и историята, но и подкопава националното ни единство“, убеден е той. \r\nКоментарите на Тръмп по време на пресконференцията предизвикаха критика и от Републиканската, и от Демократическата партия, че той не е успял да заяви, че Русия се е намесила на изборите и че е поставил под съмнение разузнавателната общност на САЩ.  Виктор Турмаков", "date": "2018.07.17", "title": "Мит Ромни: Думите на Доналд Тръмп по време на срещата му с Путин „са срамни и подкопаващи демократическите принципи“"}
{"url": "http://www.focus-news.net/news/2018/07/17/2546094/regnum-ruskite-diplomati-izyasnyavat-obstoyatelstvata-okolo-zadarzhanata-v-sasht-ruska-grazhdanka.html", "text": "Дипломатите от руското посолство във Вашингтон изясняват обстоятелствата около задържането в американската столица на руската гражданка Мария Бутина, която е подозирана в работа за правителството на Русия, предава   Regnum. \r\nВ момента консулският отдел на посолството изяснява местонахождението на Бутина и иска достъп до нея. \r\n„Намираме се във връзка с американските власти. Искаме от тях консулски достъп до руската гражданка, за да защитим основните ѝ права“, съобщава посолството. \r\nПо-рано министерството на правосъдието на САЩ съобщи за задържането на извършване на шпионска дейност на 29-годишна руска гражданка.  Виктор Турмаков", "date": "2018.07.17", "title": "Regnum: Руските дипломати изясняват обстоятелствата около задържаната в САЩ руска гражданка"}
{"url": "http://www.focus-news.net/news/2018/07/17/2546092/vladimir-putin-otnosheniyata-mezhdu-sasht-i-rusiya-ne-tryabva-da-se-darzhat-zalozhnitsi-ot-razsledvaneto-na-robart-myuler.html", "text": "Президентът на Русия Владимир Путин заяви, че разследването на специалния прокурор Робърт Мюлер за предполагаемата руска намеса на изборите е „политическа игра“, която не трябва да влияе на отношенията между САЩ и Русия, предава   AFP. \r\n„Това е вътрешна политическа игра на САЩ“, заяви Путин. „Не правете отношенията между Русия и САЩ заложник на вътрешнополитическата борба“, допълни той.  Виктор Турмаков", "date": "2018.07.17", "title": "Владимир Путин: Отношенията между САЩ и Русия не трябва да се държат заложници от разследването на Робърт Мюлер"}
{"url": "http://www.focus-news.net/news/2018/07/17/2546096/dzho-baydan-preskonferentsiyata-na-donald-tramp-i-vladimir-putin-be-pod-chestta-na-prezident.html", "text": "Бившият вицепрезидент на САЩ Джо Байдън разкритикува настоящият държавен глава Доналд Тръмп заради това, че отказа да осъди предполагаемата руска намеса на изборите в САЩ през 2016 г. по време на пресконференцията му с руския президент Владимир Путин, предава  The Hill. \r\n„Днешната пресконференция е под достойнството на един президент. Думите на президента не отразяват това, което сме“, заяви Байдън. „Днес нашият президент имаше шанса да се изправи срещу противник, който нападна - и продължава да атакува - нашата демокрация и нашите съюзници. Той можеше да се изправи срещу него в името американски интереси и ценности. Той избра да не прави така“, допълни той. \r\nБившият вицепрезидент допълни, че Тръмп е избрал да прегърне Путин по време на конференцията, като постави „думата на руския лидер над тази на нашата собствена разузнавателна общност“.  Виктор Турмаков", "date": "2018.07.17", "title": "Джо Байдън: Пресконференцията на Доналд Тръмп и Владимир Путин бе под честта на президент"}
{"url": "http://www.focus-news.net/news/2018/07/17/2546082/the-independent-donald-tramp-e-tolkova-lesno-manipuliran-ot-chuzhda-sila-che-na-praktika-veche-e-ruski-agent.html", "text": "„Руският държавен глава Владимир Путин реши да отвори голяма торба от сочни кифли, за да привлече вниманието на американския президент Доналд Тръмп. Вкусно. Путин му даде възможност да се отрече от собствените си разузнавателни служби. Ам. „Нямаше тайно споразумение. Друга кифла. Има нулев сблъсък на интереси – доволно премляскване“. Така британското издание   The Independent  коментира срещата на високо равнище между Тръмп и Путин в Хелзинки. \r\nДоналд Тръмп се държа като тромав слон по време на срещата на високо равнище на НАТО в Брюксел, по време на срещата си с британския министър-председател Тереза Мей. Той нарече Европейския съюз „враг“, а Германия „заложник“ на Русия.  Навсякъде в Западна Европа сме свидетели как оставената неразбория бива изчиствана, коментират от редакцията на британския вестник.  \r\nСега настъпи редът на срещата с Путин в Хелзинки. Путин реши да извади торбата с кифлите да привлече вниманието на американския президент. Последва фалшива оферта двете страни да разследват случая „Скрипал“ с отровения във Великобритания бивш служител на ГРУ. Доналд Тръмп, който не е най-умният слон в стадото, поглъща всичко, изправен на задни крака, за да благодари.  \r\nТова трябваше да бъде свободна среща за изграждане на доверие без посредничество на бюрократи. Това, което се получи в крайна сметка, бе  влизането на американския президент влезе големия московски държавен шпионски цирк, уверени са в редакцията на The Independent. \r\nКато странна вариация на „Манджурския кандидат“ имаме американски президент, лесно манипулиран от чужда сила по такъв начин, че направо се превърна в неин агент. Путин твърди, че Русия не е трябвало да се бори с американците след Студената война. Разбира се, той е греши, тъй като авторитарният национализъм на Путин е мощна заплаха за човешките права в страната и в чужбина. Но с Тръмп в Белия дом Путин не се страхува много. Защото Тръмп е вече негов агент, е заключението на изданието.  Виктор Турмаков", "date": "2018.07.17", "title": "The Independent: Доналд Тръмп е толкова лесно манипулиран от чужда сила, че на практика вече е руски агент"}
{"url": "http://www.focus-news.net/news/2018/07/17/2546090/mirror-vladimir-putin-tryabva-da-bade-naistina-shtastliv-sled-kato-donald-tramp-zastana-na-negova-strana.html", "text": "Президентът на САЩ Доналд Тръмп би обвинил всеки друг на поста му, ако той застане на страната на Русия срещу Америка. Срещу него има натрупващи се доказателства, че руският президент е помогнал за неговото избиране, а неговото поведение в Хелзинки, където между двамата лидери се проведе среща, бе необикновено, пише    Mirror. \r\nПутин трябва да мърка от удовлетворение заради това, че неговият пудел разбива американската република отвътре, приемайки за истина думите на бившия агент на КГБ, а не доказателствата на ФБР. \r\nЛъжите на Тръмп, неговите измислици, глупост инат и отричане на неудобните факти са повече от пародийни. Най-доброто, което може да се каже за президента, е, че той е наивен ,че не може приеме истината, независимо от това, че така прилича на имбецил. \r\nБизнесменът в Белия дом е национално унижение. Той е сбъднатата мечта на Путин и най-големия кошмар за Америка.  Виктор Турмаков", "date": "2018.07.17", "title": "Mirror: Владимир Путин трябва да бъде наистина щастлив, след като Доналд Тръмп застана на негова страна"}
{"url": "http://www.focus-news.net/news/2018/07/17/2546095/rossiyskaya-gazeta-sled-helzinki-neshtata-mogat-da-preminat-kam-provokatsii.html", "text": "Руско-американските отношения имат големи перспективи след срещата  на високо равнище между президентите Доналд Тръмп и Владимир Путин, но не трябва да се забравя за недоброжелателите. Така коментира германския политолог Александър Рар пред   Российская Газета. \r\nВидяхме историческа среща на силни лидери. Ако всичко зависи от добрата им воля, в отношенията между Русия и САЩ ще се отвори нова глава. Но трябва да сте подготвени за преодоляване на  препятствията. \r\nЗа трудностите, които могат да последват срещата на високо равнище в Хелзинки, трябва да говорим сега. Това е съпротивата на американския естаблишмънт, на бюрокрацията, на част от бизнесмените, на либералната преса. Всички те ще се противопоставят на Тръмп, използвайки всички средства, за да предотвратят затоплянето между Вашингтон и Москва. \r\nСледва да се отбележи, че част от европейската политическа система също е против затоплянето - те се страхуват, че отношенията с Русия ще бъдат по-важни за Тръмп, отколкото е  НАТО за него. Освен това те са много притеснени, че Путин и Тръмп обсъждат енергетиката. И въпреки че и двамата лидери говореха за съперничество, те го правиха  по такъв начин, че има основание да се предположи, че в бъдеще ще има „ожесточено сътрудничество“. \r\nТрябва да отбележим много добрия ход на Путин на тази среща на високо равнище - той прикани американската страна да изпрати своите следователи в Русия, за да могат да разговарят с заподозрените за намеса в предизборната кампания на Тръмп. На следователите от Съединените щати ще им е трудно да откажат такова предложение. \r\nЩо се отнася до Сирия, Путин и Тръмп изглежда са стигнали до извода, че мирът може да бъде постигнат само чрез усилията и от двете страни. Да се надяваме, че те ще могат да съживят старите форми на сътрудничество и да намерят нови. \r\nРадвам се, че страните засегнаха въпросите на разоръжаването. Ясно е, че това е дълъг процес, но включва диалог по широк кръг въпроси. \r\nКато цяло искам да отбележа, че Путин предложи на американската страна да разшири диалога по всички важни въпроси за Русия и Съединените щати.  \r\nНо както вече казахме, не можем да отхвърлим възможните проблеми, които могат да бъдат причинени от онези, които по различни причини не искат да се установят отношения между Москва и Вашингтон. Ето защо има опасения, че може да има различни провокации, насочени към предотвратяване на разведряването.  Виктор Турмаков", "date": "2018.07.17", "title": "Российская Газета: След Хелзинки нещата могат да преминат към провокации"}
{"url": "http://www.focus-news.net/news/2018/07/17/2546101/burgas-v-ruen-shte-otkriyat-byust-pametnik-na-vasil-levski.html", "text": "В Руен ще открият Бюст – паметник на Васил Левски. Това каза за  Радио „Фокус“ – Бургас   Исмаил Осман, кмет на Общината Руен. По думите му  официалното му откриване ще бъде на 18 юли (сряда), а поводът –  181 години от рождението на Левски. На събитието e поканен да присъства и президентът на Република България Румен Радев. Исмаил Осман допълни, че подробности за идеята и нейното осъществяване ще бъдат дадени в деня на откриването от представители на Инициативен комитет, по чиято идея е направен Бюст-паметникът. \r\nВеселина НИКОЛОВА", "date": "2018.07.17", "title": "Бургас: В Руен ще открият Бюст – паметник на Васил Левски"}
{"url": "http://www.focus-news.net/news/2018/07/17/2546098/izvestiya-vladimir-putin-potvardi-gotovnostta-si-da-pomogne-na-sasht-v-razreshavaneto-na-yadreniya-problem-na-severna-koreya.html", "text": "Русия е готова да даде своя принос за гаранциите за сигурността на Северна Корея и на нейното пълно ядрено разоръжаване. Това бе заявено от руския президент Владимир Путин, пише  Известия. \r\n„За да бъде постигнато пълното ядрено разоръжаване на Корейския полуостров, са необходими международни гаранции и Русия е готова да даде своя принос, ако е необходимо“, заяви каза руският лидер. \r\nПо-рано американският президент Доналд Тръмп заяви , че Владимир Путин, по време на срещата им  в Хелзинки, е предложил помощ при разрешаването на ядрения въпрос на КНДР. Ръководителят на Белия дом също така отбеляза, че той счита за най-важния проблем „ядреното затопляне“. \r\nСрещата между Владимир Путин и Доналд Тръмп във финландската столица продължи 3 часа и 50 минути, лидерите проведоха открити разговори и говориха на четири очи. Те обсъдиха отношенията между двете страни: икономическото сътрудничество, така наречената руска интервенция на изборите в САЩ през 2016 г. и ситуацията около разработването на противоракетна отбрана в Съединените щати, както и други неотложни въпроси в международния дневен ред.  Виктор Турмаков", "date": "2018.07.17", "title": "Известия: Владимир Путин потвърди готовността си да помогне на САЩ в разрешаването на ядрения проблем на Северна Корея"}
{"url": "http://www.focus-news.net/news/2018/07/17/2546084/the-guardian-sreshtata-mezhdu-donald-tramp-i-vladimir-putin-e-hlazgav-sklon-kam-po-mrachen-svyat.html", "text": "Доналд Тръмп разбива съюзите си с демокрациите, докато се сприятелява с диктатори. Срещата между него и руския президент Владимир Путин представлява хлъзгав склон към един по-мрачен свят. Пред очите ни се случват опасни неща, коментира британското издание  The Guardian. \r\nВъншната политика се движи бавно, като последствията от нея често се виждат години по-късно: когато САЩ помогнаха на южновиетнамското правителство през 50-те години на миналия век, малцина предвиждаха 58 хил. американски загинали във Виетнамската война. САЩ помогнаха за свалянето на демократичното правителство на Мосадек в Иран през 1953 г. и тогава трудно се виждаше, че заради това днес Техеран е основният враг на Америка в Близкия изток. През 2003 г. малцина смятаха, че инвазията на САЩ в Ирак ще взриви региона, отбелязва от редакцията на британския вестник.  \r\nТръмп твърди, че Крим принадлежи на Русия и че Русия трябва да бъде върната в Г-7. Опитва се да попречи на правителството си да наложи санкции спрямо Русия за намесата на изборите. Въпреки руската агресия срещу САЩ и Европа, Тръмп постоянно застава на страната на Путин срещу собствените интереси на Америка и на нейните съюзници, твърди изданието.  \r\nОт Европа в Азия, Тръмп унищожава съюзи с демокрации, като се сприятелява с авторитарни лидери. Той изпраща сигнали до съюзниците на САЩ, че не могат да се доверят на Америка и че Вашингтон няма да се противопостави на техните противници. Тръмп разкри какво мисли, след като нарече Европейски съюз „враг“ тази седмица, а Путин „добър конкурент“. Помислете, преди да наречете това дипломатически гафове. Резултат от този хлъзгав склон ще бъде по-насилствен и тъмен свят, пише The Guardian.  Виктор Турмаков", "date": "2018.07.17", "title": "The Guardian: Срещата между Доналд Тръмп и Владимир Путин е хлъзгав склон към по-мрачен свят"}
{"url": "http://www.focus-news.net/news/2018/07/17/2546102/sreshtata-mezhdu-vladimir-putin-i-donald-tramp-prez-pogleda-na-ruskata-presa-agentsiya-fokus.html", "text": "„Президентът на САЩ Доналд Тръмп се разплати на руския си колега Владимир Путин за помощта за победата на президентските избори“, „предателство“, „позор“. С такива възгласи американските политици посрещнаха речта на Тръмп след пресконференцията му с Путин в Хелзинки. Всъщност тази реакция бе провокирана от една-единствена фраза на американския лидер, пише   Взгляд. \r\nСъдейки по атмосферата на пресконференцията след срещата, Доналд Тръмп и Владимир Путин намериха общ език. Проведе  се първата пълномащабна среща на двамата лидери, година и половина след като Тръмп стана президент. \r\nЛидерите премълчаха дали са успели да постигнат конкретни споразумения. Те само публично обещаха да се виждат по-често. Путин предложи  на Тръмп да мисли „над философията за изграждане на двустранните отношения в дългосрочен план“. \r\n„Би било добре да привлечете опитни експерти, които познават руско-американската история добре. Идеята е да се образуват съвет от експерти на влиятелни руски и американски политолози, учени, бивши дипломати и военни, които ще бъдат ангажирани в търсенето на допирни точки и разбиране за това как да се доведе международно сътрудничество на устойчива положителна траектория“, заяви руският президент \r\nТръмп започна речта си на практика с покаяние. Вярно е, че той упреква Русия, но основният патос на обвиненията беше насочен към политиката на самите САЩ през последните години. \r\nТой нарече диалога с Путин „дълбок и полезен“, а руският президент „съперник в добрия смисъл на думата“, добавяйки, че това е „комплимент“.  \r\n\"Това не е нищо повече от предателство. Не само коментарите на Тръмп са слабо обмислени, той е напълно в джоба на Путин. Републикански патриоти, къде сте?“, заяви бившият директор на ЦРУ Джон Бренън. \r\n„Тръмп се отплати с Путин, че му помогна за спечелването на президентските избори“, коментира американското издание „Вашингтон пост“. Авторът на статията Грег Саргент твърди, че само руският президент спечели от срещата в Хелзинки, което е важно за самия него, за да се намали международният натиск върху Русия. \r\nГлавният рупор на американската Демократическа партия - CNN - в критиките си към Тръмп отиде още по надалеч. „Това е може би едно от най-срамните изказвания на американския президент пред руския лидер, което някога съм виждал!“, възмути се телевизионния водещ Андерсън Купър. \r\nСенаторът-републиканец Джон Маккейн също обяви речта на Тръмп за „едно от най-срамните изказвания на американския президент в историята“. \r\n*** \r\nРуско-американските отношения имат големи перспективи след срещата  на високо равнище между президентите Доналд Тръмп и Владимир Путин, но не трябва да се забравя за недоброжелателите. Така коментира германския политолог Александър Рар в коментар пред   Российская Газета. \r\nВидяхме историческа среща на силни лидери. Ако всичко зависи от добрата им воля, в отношенията между Русия и САЩ ще се отвори нова глава. Но трябва да сте подготвени за преодоляване на  препятствията. \r\nЗа трудностите, които могат да последват срещата на високо равнище в Хелзинки, трябва да говорим сега. Това е съпротивата на американския естаблишмънт, на бюрокрацията, на част от бизнесмените, на либералната преса. Всички те ще се противопоставят на Тръмп, използвайки всички средства, за да предотвратят затоплянето между Вашингтон и Москва. \r\nСледва да се отбележи, че част от европейската политическа система също е против затоплянето - те се страхуват, че отношенията с Русия ще бъдат по-важни за Тръмп, отколкото е  НАТО за него. Освен това те са много притеснени, че Путин и Тръмп обсъждат енергетиката. И въпреки че и двамата лидери говореха за съперничество, те го правиха  по такъв начин, че има основание да се предположи, че в бъдеще ще има „ожесточено сътрудничество“. \r\nТрябва да отбележим много добрия ход на Путин на тази среща на високо равнище - той прикани американската страна да изпрати своите следователи в Русия, за да могат да разговарят с заподозрените за намеса в предизборната кампания на Тръмп. На следователите от Съединените щати ще им е трудно да откажат такова предложение. \r\nЩо се отнася до Сирия, Путин и Тръмп изглежда са стигнали до извода, че мирът може да бъде постигнат само чрез усилията и от двете страни. Да се надяваме, че те ще могат да съживят старите форми на сътрудничество и да намерят нови. \r\nРадвам се, че страните засегнаха въпросите на разоръжаването. Ясно е, че това е дълъг процес, но включва диалог по широк кръг въпроси. \r\nКато цяло искам да отбележа, че Путин предложи на американската страна да разшири диалога по всички важни въпроси за Русия и Съединените щати.  \r\nНо както вече казахме, не можем да отхвърлим възможните проблеми, които могат да бъдат причинени от онези, които по различни причини не искат да се установят отношения между Москва и Вашингтон. Ето защо има опасения, че може да има различни провокации, насочени към предотвратяване на разведряването. \r\n*** \r\n Русия е готова да даде своя принос за гаранциите за сигурността на Северна Корея и на нейното пълно ядрено разоръжаване. Това бе заявено от руския президент Владимир Путин. \r\n„За да бъде постигнато пълното ядрено разоръжаване на Корейския полуостров, са необходими международни гаранции и Русия е готова да даде своя принос, ако е необходимо“, заяви каза руският лидер. \r\nПо-рано американският президент Доналд Тръмп заяви , че Владимир Путин, по време на срещата им  в Хелзинки, е предложил помощ при разрешаването на ядрения въпрос на КНДР. Ръководителят на Белия дом също така отбеляза, че той счита за най-важния проблем „ядреното затопляне“. \r\nСрещата между Владимир Путин и Доналд Тръмп във финландската столица продължи 3 часа и 50 минути, лидерите проведоха открити разговори и говориха на четири очи. Те обсъдиха отношенията между двете страни: икономическото сътрудничество, така наречената руска интервенция на изборите в САЩ през 2016 г. и ситуацията около разработването на противоракетна отбрана в Съединените щати, както и други неотложни въпроси в международния дневен ред. \r\n*** \r\n След преговорите помежду си президентите на САЩ и на Русия Доналд Тръмп и Владимир Путин не приеха съвместно заявление, но проведоха съвместна пресконференция, по която може да се съди по кои въпроси позициите на страните са се сближили и по кои не, коментира   „Коммерсант“. \r\nПротивно на първоначалните планове на Москва, след разговорите между двамата президенти не беше прието общо изявление. Въпреки това, встъпителната реч на руския президент на пресконференцията до голяма степен отрази това, което руската страна искаше да направи в съвместна декларация. Владимир Путин говори и за предизвикателствата и заплахите, пред които са изправени двете страни, както и за необходимостта от обединяване на усилията в борбата срещу тях, както и относно специалната отговорност за международната сигурност, която Русия и САЩ носят, и важността да се развиват двустранните контакти на всички възможни нива. По-конкретно, той се изказа в полза на създаването на „група на високо равнище, която да обедини капитаните на руския и американски бизнес“ и „съвет на влиятелни руски и американски политолози, учени, бивши дипломати и военни“. \r\nСпоред източници на \"Комерсант\" в държавните структури на двете страни, подобна руска версия на съвместното изявление е била подкрепена. \r\nВ допълнение, Владимир Путин заяви, че руската страна е предала на САЩ бележка с предложения за сътрудничество в областта на стратегическата стабилност и неразпространението на оръжия за масово унищожение. \r\nНай-реалистичен за днес е напредъкът по Договора СТАРТ, чиято валидност изтича през 2021 г. Москва многократно е изразила готовността си да удължи това ключово двустранно споразумение за още пет години. Възможността за разширяване на договора предвидена и в прегледа на ядрената политика на САЩ, публикуван през февруари. Решението за съдбата на СТАРТ може да бъде взето от самите президенти - няма да се изисква ратифициране от парламентите.", "date": "2018.07.17", "title": "Срещата между Владимир Путин и Доналд Тръмп през погледа на руската преса (Агенция \"Фокус\")"}
{"url": "http://www.focus-news.net/news/2018/07/17/2546097/tass-vladimir-putin-zayavi-che-usiliyata-na-zapada-da-izolira-rusiya-sa-se-provalili.html", "text": "Президентът на Русия Владимир Путин заяви, че усилията на Запада да изолира страната му са се провалили, но те при всички обстоятелства е нямало как да проработят, предвид размерите и ролята ѝ на световната арена, предава    ТАСС. \r\n„Виждате, че тези усилия се провалиха. Те никога нямаше и да проработят. Погледнете размера, мащабите на Русия, нейната важност от гледна точка на международната сигурност, нейната икономика, нейния дял в световния пазар на енергетиката. Тя е твърде голяма, за да бъде санкционирана и изолирана“, заяви Путин. \r\n„Освен това, говорейки за нещата, които ни обединяват и които изискват нашите съвместни усилия, ние сме на мнение, че такива опити за противостоене трябва да бъдат прекратени, а освен това трябва да търсим начини за решаване на общите проблеми и предизвикателства“, допълни руският президент.  Виктор Турмаков", "date": "2018.07.17", "title": "ТАСС: Владимир Путин заяви, че усилията на Запада да изолира Русия са се провалили"}
{"url": "http://www.focus-news.net/news/2018/07/17/2546099/reuters-donald-tramp-shte-provede-sreshta-s-kongresa-sled-kato-be-podlozhen-na-kritika-ot-nego.html", "text": "Президентът на САЩ Доналд Тръмп ще се срещне с членове на Конгреса във вторник, след като редица законодатели го разкритикуваха за начина, по който проведе срещата си с руския президент Владимир Путин, предава  Reuters. \r\nБелият дом не уточни с кои точно конгресмени ще се срещне Доналд Тръмп, както и темите за разговор. Това ще бъде единственото събитие в програмата на американския президент за вторник.  Виктор Турмаков", "date": "2018.07.17", "title": "Reuters: Доналд Тръмп ще проведе среща с Конгреса, след като бе подложен на критика от него"}
{"url": "http://www.focus-news.net/news/2018/07/17/2546105/sport-manchestar-yunayted-potvardi-che-deyli-blind-se-zavrashta-v-ayaks.html", "text": "Британският отбор Манчестър Юнайтед съобщи, че защитникът Дейли Блинд преминава в холандския Аякс.  \r\n28-годиншият холандец ще се върне в Аякс срещу 14 милиона лири. Договорът е за четири години.   \r\nЗащитникът премина от Аякс в Манчестър Юнайтед през 2014 г.   Виктор Турмаков", "date": "2018.07.17", "title": "Спорт: Манчестър Юнайтед потвърди, че Дейли Блинд се завръща в Аякс"}
{"url": "http://www.focus-news.net/news/2018/07/17/2546093/vzglyad-rezultatite-ot-sreshtata-mezhdu-vladimir-putin-i-donald-tramp-predizvikaha-istinski-gnyav-vav-vashington.html", "text": "„Президентът на САЩ Доналд Тръмп се разплати на руския си колега Владимир Путин за помощта за победата на президентските избори“, „предателство“, „позор“. С такива възгласи американските политици посрещнаха речта на Тръмп след пресконференцията му с Путин в Хелзинки. Всъщност тази реакция бе провокирана от една-единствена фраза на американския лидер, пише   Взгляд. \r\nСъдейки по атмосферата на пресконференцията след срещата, Доналд Тръмп и Владимир Путин намериха общ език. Проведе  се първата пълномащабна среща на двамата лидери, година и половина след като Тръмп стана президент. \r\nЛидерите премълчаха дали са успели да постигнат конкретни споразумения. Те само публично обещаха да се виждат по-често. Путин предложи  на Тръмп да мисли „над философията за изграждане на двустранните отношения в дългосрочен план“. \r\n„Би било добре да привлечете опитни експерти, които познават руско-американската история добре. Идеята е да се образуват съвет от експерти на влиятелни руски и американски политолози, учени, бивши дипломати и военни, които ще бъдат ангажирани в търсенето на допирни точки и разбиране за това как да се доведе международно сътрудничество на устойчива положителна траектория“, заяви руският президент \r\nТръмп започна речта си на практика с покаяние. Вярно е, че той упреква Русия, но основният патос на обвиненията беше насочен към политиката на самите САЩ през последните години. \r\nТой нарече диалога с Путин „дълбок и полезен“, а руският президент „съперник в добрия смисъл на думата“, добавяйки, че това е „комплимент“.  \r\n\"Това не е нищо повече от предателство. Не само коментарите на Тръмп са слабо обмислени, той е напълно в джоба на Путин. Републикански патриоти, къде сте?“, заяви бившият директор на ЦРУ Джон Бренън. \r\n„Тръмп се отплати с Путин, че му помогна за спечелването на президентските избори“, коментира американското издание „Вашингтон пост“. Авторът на статията Грег Саргент твърди, че само руският президент спечели от срещата в Хелзинки, което е важно за самия него, за да се намали международният натиск върху Русия. \r\nГлавният рупор на американската Демократическа партия - CNN - в критиките си към Тръмп отиде още по надалеч. „Това е може би едно от най-срамните изказвания на американския президент пред руския лидер, което някога съм виждал!“, възмути се телевизионния водещ Андерсън Купър. \r\nСенаторът-републиканец Джон Маккейн също обяви речта на Тръмп за „едно от най-срамните изказвания на американския президент в историята“.  Виктор Турмаков", "date": "2018.07.17", "title": "Взгляд: Резултатите от срещата между Владимир Путин и Доналд Тръмп предизвикаха истински гняв във Вашингтон"}
{"url": "http://www.focus-news.net/news/2018/07/17/2546100/kommersant-kakvo-postignaha-vladimir-putin-i-donald-tramp-v-helzinkii.html", "text": "След преговорите помежду си президентите на САЩ и на Русия Доналд Тръмп и Владимир Путин не приеха съвместно заявление, но проведоха съвместна пресконференция, по която може да се съди по кои въпроси позициите на страните са се сближили и по кои не, коментира   „Коммерсант“. \r\nПротивно на първоначалните планове на Москва, след разговорите между двамата президенти не беше прието общо изявление. Въпреки това, встъпителната реч на руския президент на пресконференцията до голяма степен отрази това, което руската страна искаше да направи в съвместна декларация. Владимир Путин говори и за предизвикателствата и заплахите, пред които са изправени двете страни, както и за необходимостта от обединяване на усилията в борбата срещу тях и специалната отговорност за международната сигурност, която Русия и САЩ носят, и важността да се развиват двустранните контакти на всички възможни нива. По-конкретно, той се изказа в полза на създаването на „група на високо равнище, която да обедини капитаните на руския и американски бизнес“ и „съвет на влиятелни руски и американски политолози, учени, бивши дипломати и военни“. \r\nСпоред източници на \"Комерсант\" в държавните структури на двете страни, подобна руска версия на съвместното изявление е била подкрепена. \r\nВ допълнение, Владимир Путин заяви, че руската страна е предала на САЩ бележка с предложения за сътрудничество в областта на стратегическата стабилност и неразпространението на оръжия за масово унищожение. \r\nНай-реалистичен за днес е напредъкът по Договора СТАРТ, чиято валидност изтича през 2021 г. Москва многократно е изразила готовността си да удължи това ключово двустранно споразумение за още пет години. Възможността за разширяване на договора предвидена и в прегледа на ядрената политика на САЩ, публикуван през февруари. Решението за съдбата на СТАРТ може да бъде взето от самите президенти - няма да се изисква ратифициране от парламентите.   Виктор Турмаков", "date": "2018.07.17", "title": "„Коммерсант“ : Какво постигнаха Владимир Путин и Доналд Тръмп в Хелзинки?"}
{"url": "http://www.focus-news.net/news/2018/07/17/2546107/pregled-na-mezhdunarodnite-novini-do-6-chasa-agentsiya-fokus.html", "text": "Преговорите са преминали повече от супер, заяви министърът на външните работи на Русия Сергей Лавров след края на разговорите между лидерите на Русия и САЩ Владимир Путин и Доналд Тръмп, предава  ТАСС . \r\nВ отговор на въпрос как са преминали преговорите, Лавров заяви „сега ще кажат преди всички вас“. Когато журналистите продължиха да настояват, руският министър заяви, както и преди няколко години на минските преговори, „по-добре от супер“. \r\n***   Бившият председател на Конгреса на САЩ Нют Гингрич, който винаги е подкрепял президента Доналд Тръмп, разкритикува неговото представяне на пресконференцията с руския президент  Владимир Путин, заявявайки, че тя е „най-сериозната грешка в неговото президентство“. \r\n„Президентът трябва да изясни думите си в Хелзинки относно нашето разузнаване. Това е най-сериозната грешка в неговото президентство и тя трябва да се коригира незабавно“, заяви Нют Гингрич. Коментарите му са реакция на оспорването от страна на Тръмп на твърдението разузнавателната общност на САЩ, че Русия е извършвала намеса на президентските избори в САЩ през 2016 г. \r\n„Казват, че е Русия. Говорих с Путин, той казва, че не е тя“, заяви Тръмп. Той допълни, че не вижда причини защо Москва да е извършила това.  \r\n***  Отношенията между Москва и Вашингтон никога не са били по-лоши, отколкото в момента, но ситуацията се е променила след състоялата се в понеделник руско-американска среща на върха в Хелзинки, изрази увереността си американският президент Доналд Тръмп в хода на съвместната пресконференция с руския лидер Владимир Путин след края на преговорите помежду им, предава  ТАСС . \r\n„Даже по време на напрегнатия период на Студената война, когато светът бе много по-различен, отколкото е сега, САЩ и Русия бяха в състояние да поддържат стабилен диалог. Но нашите отношения никога не са били по-лоши, отколкото в момента“, заяви Тръмп. „Това се промени преди около четири часа (преди срещата на върха), убеден съм в това“, заяви той. \r\n„Дипломацията и съвместната работа са за предпочитане пред конфликтите и враждебното отношение, продуктивният диалог е добър не само за САЩ и Русия, но е добър и за целия свят“, отбеляза Тръмп. \r\nТой определи диалога с Путин в Хелзинки като „изключително продуктивен“. \r\nТръмп добави, че представителите на Съвета за сигурност на Русия и Съвета за национална сигурност на САЩ скоро ще проведат среща в развитие на срещата на върха в Хелзинки. \r\n*** Президентът на Русия Владимир Путин заяви, че е „като цяло доволен“ от проведената в столицата на Финландия среща на върха с президента на САЩ Доналд Тръмп, предава  ТАСС . \r\nДържавният глава заяви това на пресконференцията след края на преговорите. \r\n„Като цяло съм доволен от нашата първа пълномащабна среща“, отбеляза Путин. „Поговорихме добре с президента Тръмп и се надявам, че започнахме да се разбираме по-добре“, добави руският президент. „Благодарен съм му за това“. \r\nСпоред неговите думи, Москва и Вашингтон имат общо желание да възстановят отношенията. Двамата не са успели да разрешат всички проблеми в руско-американските отношения в Хелзинки, но това е първата крачка по този път, отбеляза руският лидер. „Разбира се, остават много проблеми и ние не можахме да разчистим всички пречки, това беше невъзможно, но, мисля си, направихме първата крачка в тази посока“, заяви Путин, оценявайки завършилите преговори с Тръмп. \r\nРуският лидер благодари на Финландия за това, че успешно е създала работната атмосфера на срещата на върха. „Благодарен съм на ръководството на Финландия, финландския народ и жителите на Хелзинки за това, което беше направено“, заяви Путин. „Знаем, че причинихме много неудобства на жителите на Хелзинки и се извиняваме за това“. \r\n****  Президентът на САЩ Доналд Тръмп заяви в понеделник, че САЩ и Русия помагат на Израел да обезпечи своята сигурност, включително с усилията за разрешаване на сирийския конфликт. \r\n„Ние (САЩ) отдавна взаимодействаме с Израел. Президентът Путин също помага на Израел. И двамата говорихме с (премиера на Израел) Бенямин Нетаняху и искаме да предприемем определени ходове по отношение на Сирия, свързани с обезпечаването на сигурността на Израел... Искаме да взаимодействаме, за да окажем помощ на Израел в обезпечаването на своята сигурност“, отбеляза американският държавен глава на съвместната пресконференция с руския президент Владимир Путин след края на преговорите помежду им във финландската столица. \r\n***   Президентът на Русия Владимир Путин съобщи, че следващата му среща с неговия колега от САЩ Доналд Тръмп ще се проведе в кулоарите на срещата на високо равнище на Г-20 в Аржентина или на някое подобно мероприятие в Азия, предаде   Интерфакс. \r\n„Не сме определили срока на следващата си среща, но в рамките на едно от азиатските мероприятия е възможна среща в кулоарите, след това има събиране на Г-20 в Аржентина – може и там да се видим“, заяви Путин.  \r\nПрез ноември в Сингапур ще се проведе среща на високо равнище на страните от Източна Азия. Между 30 ноември и 1 декември в Аржентина ще се проведе такава на Г-20.", "date": "2018.07.17", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/07/17/2546110/futbol-atletiko-madrid-iska-da-pridobie-domagoy-vida.html", "text": "Защитникът на Бешикташ и на националния отбор на Хърватия Домагой Вида може да стане играч на Атлетико Мадрид  \r\nТурският отбор иска да получи за играча не по-малко от 35 милиона евро. Двете страни засега не са постигнали договореност. \r\nПрез последния сезон 29-годишният хърват игра първо за Динамо Киев, изигравайки девет мача и отбелязвайки два гола , а през януари стана играч на Бешикташ, изигравайки с него 18 мача и отбелязвайки веднъж.  Виктор Турмаков", "date": "2018.07.17", "title": "Футбол: Атлетико Мадрид иска да придобие Домагой Вида"}
{"url": "http://www.focus-news.net/news/2018/07/17/2546106/abc-news-ministar-predsedatelyat-na-avstraliya-smyata-che-donald-tramp-ne-tryabva-da-ima-doverie-na-vladimir-putin.html", "text": "Австралийският министър-председател Малкълм Търнбул заяви, че смята за убедителни доводите на разузнавателните служби на САЩ, че Русия е извършвала намеса на изборите в страната и допълни, че президентът Доналд Тръмп не трябва да има доверие на руския си колега Владимир Путин, предава   ABC News. \r\n„Президентът Доналд Тръмп сам каза, че не трябва да се има доверие на никого. Това е добър съвет“, заяви Търнбул. „Със сигурност лично а зне повярвах на Путин, когато заяви, че не е отговорен за свалянето на самолета МН17 над Украйна“, допълни. \r\n„Смятам, че доказателството, представено от американското разузнаване за руската намеса на изборите и убедителна, но явно има различие в мненията в САЩ“, заключи той.  Виктор Турмаков", "date": "2018.07.17", "title": "ABC News: Министър-председателят на Австралия смята, че Доналд Тръмп не трябва да има доверие на Владимир Путин"}
{"url": "http://www.focus-news.net/news/2018/07/17/2546109/arnold-shvartseneger-donald-tramp-prilichashe-na-malak-mokar-makaron-po-vreme-na-preskonferentsiyata-s-vladimir-putin.html", "text": "Бившият губернатор на американския щат Калифорния Арнолд Шварценегер заяви, че президентт на САЩ Доналд Тръмп се е държал като „фенче“ на руския държавен глава Владимир Путин по време на тяхната „смутителна“ пресконференция в Хелзинки, пише  The Hill. \r\n„Тръмп стоя като малък мокър макарон, като малко фенче. Питах се кога той ще пита за автограф“, коментира Шварценегер на профила си в социалната мрежа „Туитър“. Той обвини Тръмп, че е атакувал разузнаването на САЩ и министерството на правосъдието, отказвайки да осъди руската намеса на президентските избори през 2016 година. \r\n„Ти си президент на САЩ. Не трябва да правиш така. Какъв ти е проблема“, допълни той и зададе въпроса: „Какво се случи със силните думи и мощта на Роналд Рейгън, когато стоя там пред Берлинската стена и призоваваше Горбачов да я бутне?“  Виктор Турмаков", "date": "2018.07.17", "title": "Арнолд Шварценегер: Доналд Тръмп приличаше на малък, мокър макарон по време на пресконференцията с Владимир Путин"}
{"url": "http://www.focus-news.net/news/2018/07/17/2546112/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Преди обяд над по-голямата част от страната ще е предимно слънчево, но още около обяд и до полунощ от запад на изток ще се развива купеста и купесто-дъждовна облачност. На много места ще има краткотрайни валежи и гръмотевични бури, значителни в отделни, главно планински райони. Има условия за градушки. Почти без валежи ще остане в Североизточна България. Ще духа до умерен вятър от запад-северозапад. Температурите ще бъдат в по-широки граници - максималните ще са от 25-26° в северозападните, до 33-34° в югоизточните райони на страната. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n• път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n• път I-1 Благоевград – ГКПП „Кулата“; \r\n• път I-5 Русе – Велико Търново; \r\n• път I-9 Варна – Бургас; \r\n• път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nобласт Стара Загора:  \r\nДвижението от км 218+500, дясно посока Бургас и на км 226+300-средна разделителна ивица, посока София, затваря се периодично изпреварващата или аварийната лента, поради извършване на ремонт на мантинели. Срок до  17.07.2018 г.   \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението в участъка Варна – Бургас от км 0+000 до км 8+600 се осъществява с повишено внимание поради ръчно косене на тревни площи. Движението се осъществява съобразно създадената ВОД. Срок 21.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nДвижението по път I-1 Ботевград - София от км 192+000 до км 215+500 се осъществява в една лента поради ремонтни дейности по пътното платно. Движението се извършва поетапно в двете ленти. Срок 20.07.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 20.07.2018 г. \r\nобласт Стара Загора: \r\nДвижението по път I-6 от км 307+800 до км 313+900, в района на гр. Казанлък се осъществява в едното платно, поради извършване на ремонтни дейности, като периодично се пренасочва и регулира от Пътна полиция. Срок до 17.07.2018 г.                                     \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I-9 от км 265+000 до км 318+000 в участъка Крушевец-Малко Търново ще се извършва ръчно косене на банкети. Организацията на движение е сигнализирана с пътни знаци.Срок до 18.07.2018 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-73: Движението по път II-73 Вълчаново ханче – Константиново от км 38+000 до км 78+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 19.07.2018 г.; \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 51+840 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 20.07.2018 г. \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-23: Движение по път II-23 Завет – Исперих – Дулово в участъка между с. Малък Поровец и граница с Област Силистра от км 74+792 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 18.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 23.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г.; \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.17", "title": "Актуална пътна обстановка"}
{"url": "http://www.focus-news.net/news/2018/07/17/2546114/predstoyashti-mezhdunarodni-sabitiya-za-17-yuli-agentsiya-fokus.html", "text": "Започва Мониторингът на ЕС над Македония. \r\n***  Проследяване на реакциите и действията след срещата на върха САЩ – Русия в Хелзинки. \r\n*** Навършват се 100 години от екзекуцията на последния руски император Николай II. \r\n*** Обръщение на испанския премиер Педро Санчес пред парламента. \r\n*** Германия е домакин на разговорите с участието на Русия и Украйна по въпроса за транзита на газ към Европа. \r\n*** Президентът на Франция Еманюел Макрон приема сръбския си колега Александър Вучич на обяд в Елисейския дворец. \r\n*** Среща на върха Европейски съюз – Япония. \r\n***  Президентът на Македония е на посещение в Молдова. \r\n***", "date": "2018.07.17", "title": "Предстоящи международни събития за 17 юли (Агенция \"Фокус\")"}
{"url": "http://www.focus-news.net/news/2018/07/17/2546113/predstoyashti-sabitiya-v-stranata-za-17-yuli-agentsiya-fokus.html", "text": "*** \r\nОт 9.00 часа председателят на парламента Цвета Караянчева свиква извънредно заседание на Председателския съвет на Народното събрание във връзка със случаите на чума по животните. \r\n*** \r\nОт 10.00 часа в зала „Изток“ на Народното събрание председателят на Комисията по вътрешна сигурност и обществен ред Цветан Цветанов организира кръгла маса на тема „Постигнатото в областта на вътрешните работи по време на Българското председателство на Съвета на Европейския Съюз“. \r\n*** \r\nОт 11.30 часа в сградата на Министерския съвет Националният съвет за тристранно сътрудничество ще проведе заседание.  \r\n*** \r\nОт 11.00 часа в сградата на Министерството на туризма министърът на туризма Николина Ангелкова ще подпише договор за изграждане и внедряване на Единна система за туристическа информация (ЕСТИ). \r\n*** \r\nОт 09.00 часа Белоградчишкият епископ Поликарп ще оглави св. Литургия в храм „Св. Марина“ в двора на Софийска света митрополия. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Илия С., Александър В. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 16-и състав на Специализирания наказателен съд ще заседава по делото срещу Добромир М., Георги А. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Богдана Д., Минчо К., Тотка С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00  до 13.00 часа дневен център „Светове“ към фондация „Светът на Мария“ ще отбележи своя пети рожден ден с Ден на отворените врати. От 1.00 часа официално ще бъде представена дейността на центъра през изминалата година. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Димитрина Р., Мария Ж. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за организиране и ръководене на организирана престъпна група. \r\n*** \r\nОт 11.00 часа в национален пресклуб на БТА ще се проведе Пресконференция на Цветелина Попова- Оланд – майката на двете български деца, които съдът и социалните служби на Норвегия отнеха, разделиха и предадоха за отглеждане в различни приемни семейства на 200 км разстояние едно от друго. \r\n*** \r\nОт 11.30 часа в зала 1 на ул. „Московска“ 33 кметът на София Йорданка Фандъкова и Председателят на Столичния общински съвет Елен Герджиков ще представят проекта на последния етап за обновяване и разширяване на парк „Възраждане“ с инвестиции от общинското дружество „Софийски имоти“. \r\n*** \r\nОт 12.30 часа в централата на АБВ на ул. “Врабча“ 23 ръководството на ПП АБВ ще даде пресконференция. \r\n*** \r\nОт 13.00 часа в централата на СДС на ул. „Г.С.Раковски“ 134 ще се проведе първата пресконференция на новоизбрания председател и зам.-председатели на партията.  \r\n*** \r\nОт 13.00 часа 14-и състав на Специализирания наказателен съд ще заседава по делото по искане на  Евелин Ц., за изменение на мярката за неотклонение. \r\n*** \r\nОт 14.00 часа 14-и състав на Специализирания наказателен съд ще заседава по делото срещу Бисер Г., Владимир В. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 19-и състав на Специализирания наказателен съд ще заседава по делото срещу Лъчезар Я. и Габриел П., на които са повдигнати обвинения за изнудване. \r\n*** \r\nОт 15.00 часа в сградата на Българската агенция по безопасност на храните на бул. \"Пенчо Славейков\" 15А директорите на областните дирекции по безопасност на храните ще дадат пресконференция. \r\n*** \r\nОт 15.00 часа народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n*** \r\nОт 15.00 часа в зала 456 в сградата на Народното събрание на пл. „Княз Александър I“ ще се проведе заседание на Комисия за наблюдение на приходните агенции и борба със сивата икономика и контрабандата. \r\n*** \r\nОт 18.00 часа в зала „Средец“ на София Хотел Балкан ще се състои тържествената церемония по случай връчването на наградите: „Икономика на светло“ за 2017 г. \r\n*** \r\nОт 18.00 часа на етаж 2 в галерията на улица „Шипка” 6 в София ще бъде открита изложбата \"60 години художници от Благоевград\". \r\n*** \r\nОт 11.00 часа в местността „Света Марина” ще бъде открит едноименният фолклорен фестивал.  \r\n*** \r\nОт 19.00 часа в парк „Ротонда” ще се проведе концерт на Софийски духов оркестър. \r\n*** \r\nОт 14.00 часа в заседателната зала на Община Бургас ще се проведе пресконференция, на която ще бъде представен нов мъжки футболен клуб.   \r\n*** \r\nОт 18.00 часа в Дом на писателя на ул. „Вола“ 1 ще се проведе литературен маратон, посветен на писателката Яна Язова. \r\n*** \r\nОт 18.30 часа в зала „Петя Дубарова“ на КЦ „Морско казино“ ще бъде представен филмът на Божина Панайотова „Червено, твърде червено“. Събитието е част от мини фестивала за документално-художествено кино „Лято с документално кино“. \r\n*** \r\nОт 19.00 часа в Галерия „Георги Баев“ ще бъде представена първата самостоятелна бургаска изложба на Bataki Studio „Магията на киното в миниатюри“. \r\n*** \r\nОт 21.00 часа на открита сцена „Охлюва“ ще бъде прожектиран филмът „Любимец 13“, част от инициативата „Дни с филмите на Апостол Карамитев“ по повод навършването на 95 години от рождението на големия актьор. \r\n*** \r\nОт 9.00 часа в хотел Галерия Графит ще се проведе Транснационално информационно събитие „Бизнес жените в Дунавския регион”. \r\n*** \r\nОт 10.00 часа с богата културна програма варненският Аквариум ще отбележи 86-години от откриването си. В 11.00 часа ще бъде представена безплатна лекция за посетителите по проект „Преживей своето синьо лято”. \r\n*** \r\nОт 11.00 часа в Медицински университет Варна „Проф. Параскев Стоянов“ ще се проведе  официална церемония за връчване на Грамоти от инициативата  \r\n„Спешните медици, с които се гордеем“ на пациентски организации „Заедно с теб“. \r\n*** \r\nОт 11.00 часа в аксаковското село Ботево ще се проведе Фестивалът “Света Марина”, който събира певци и танцьори от цяла Североизточна България. Очаква си традиционният водосвет тази година да бъде извършен в присъствието на Негово Високопреосвещенство Варненския и Великопреславски митрополит Йоан. \r\n*** \r\nОт 17.00 часа УМБАЛ „Св. Марина“ ще отбележи патронния си празник. \r\n***  \r\nОт 10.30 часа на паната пред Факултета по изобразителни изкуства ще се проведе Откриване на изложба по случай 20-годишнината на вестник „Янтра днес“.  \r\n***  \r\nОт 11.00 часа в партийния съвет на БСП Велико Търново ще се проведе пресконференция на народния представител Валентин Ламбев и общинските съветници от БСП.  \r\n***  \r\nОт 20/00  часа в МДТ „Константин Кисимов“  ще се проведе Международен фестивал за класическа музика Arbanassi Summer Music –концертна програма„Опасният чаровник Тодор Колев“ – концерт на Оркестър на Държавна опера – Варна и група.  \r\n***  \r\nОт 20.00 часа в Летен театър ще започне концерт на Акага, солист – Филип Аврамов. \r\n*** \r\nОт 16.00 часа в Регионална библиотека „Христо Ботев” ще се проведе академия за \r\nтворческо писане с гост-ментори. \r\n*** \r\nОт 14.00 часа в Пресклуба на Съюза на българските журналисти (ул. „ Отец Паисий\"  №4), ще се проведе информационен ден относно изпълнения договор за безвъзмездна финансова помощ по проект: „Внедряване на иновативен продукт – лечебни карамелажни бонбони с определен състав от етерични масла и антимикробен ефект в производството на „Захарни заводи“ АД”. \r\n*** \r\nОт 18.00 часа кметът на Добрич Йордан Йоданов ще има открита приемна в двора на училище „Любен Каравелов“. \r\n*** \r\nОт 19.00 часа на пл. „20 юли“ ще бъде връчена Наградата на Карлово. \r\n*** \r\nОт 11.00 часа в Историческия музей ще бъде открита изложбата „Издания за Васил Левски”.  \r\n*** \r\nОт 20.00 часа на площад „20-ти юли“ започва празничен концерт с участието на Бег бенда на БНР. В 21.00 часа на същия площад Ансамбъл Българе ще представи своя спектакъл. \r\n*** \r\nОт 17.00 часа пред сградата на Община Китен ще се проведе информационна среща на Европейския потребителски център, насочена към хората, които пътуват, почиват или пазаруват в други страни от ЕС – „Вашите права“. \r\n*** \r\nОт 14.00 часа РБ „Св. Минков“ ще се проведе Лятна читалня „Колко зная?” – занимателни игри с деца от ЦПЛР – ОДК Перник. \r\n*** \r\nОт 10.00 часа в Пресклуб на БТА-Плевен ще се състои пресконференция на народния представител от \"БСП за България\" Стефан Бурджев. \r\n*** \r\nОт 09.00 часа в храм „Св. Марина“ ще бъде отслужена празничната архиерейска света Литургия, оглавена от Негово Високопреосвещенство Пловдивския митрополит Николай. \r\n*** \r\nОт 16.00 часа общинският съветник от  ГЕРБ Иван Вичков ще приема граждани в офиса на партията в район „Тракия“ в блок 91. \r\n***  \r\nОт 10.00 часа в Детския отдел на библиотеката при ПБНЧ „Еленка и Кирил Д. Аврамови“ ще се проведе инициативата „Бързи, смели, сръчни” – разходка до спортен комплекс „Свищов” и игри на воля. \r\n*** \r\nОт 11.00 часа в изложбената зала в Държавен архив – Силистра ще бъде открита фотодокументална изложба за Васил Левски: „Всичко, което съм сторил, сторих го за Отечеството“. \r\n***   \r\nОт 16.30 часа в зала „Май“ ще се проведе публично обсъждане на отчета за приходите и разходите на бюджета на Община Сливен за 2017 г.  \r\n***    \r\nОт 11.00 часа в областната администрация ще се проведе пресконференция за хода на благотворителната кампания в полза на Болградската гимназия. На същата пресконференция ще бъде изнесена кратка, допълнителна информация за новата процедура за европейско финансиране \"Насърчаване на предприемачеството\".   \r\n*** \r\nОт 11:00 часа, в зала 201 на Областна администрация Смолян, ще се проведе заседание на Постоянната областна епизоотична комисия във връзка с  Африканската чума по свинете в Европа, констатираните огнища в Румъния и опасността от навлизане на болестта на територията на Република България.", "date": "2018.07.17", "title": "Предстоящи събития в страната за 17 юли (Агенция „Фокус“)"}
{"url": "http://www.focus-news.net/news/2018/07/17/2546111/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-dunav-most-ruse.html", "text": "Интензивен е трафикът за товарни автомобили на изход на ГКПП „Капитан Андреево\" и „Дунав мост - Русе\". Това съобщиха за  Агенция „Фокус\"  от  ГД „Гранична полиция\" . Нормален е трафикът на пунктовете по границите със Сърбия, Македония и Гърция.", "date": "2018.07.17", "title": "ГД „Гранична полиция\": Интензивен е трафикът за товарни автомобили на изход на  ГКПП \"Капитан Андреево\" и \"Дунав мост - Русе\""}
{"url": "http://www.focus-news.net/news/2018/07/17/2546103/nyut-gingrich-preskonferentsiyata-s-vladimir-putin-e-nay-serioznata-greshka-v-prezidentstvoto-na-donald-tramp.html", "text": "Бившият председател на Конгреса на САЩ Нют Гингрич, който винаги е подкрепял президента Доналд Тръмп, разкритикува неговото представяне на пресконференцията с руския президент  Владимир Путин, заявявайки, че тя е „най-сериозната грешка в неговото президентство“, предава  The Hill. \r\n„Президентът трябва да изясни думите си в Хелзинки относно нашето разузнаване. Това е най-сериозната грешка в неговото президентство и тя трябва да се коригира незабавно“, заяви Нют Гингрич. Коментарите му са реакция на оспорването от страна на Тръмп на твърдението разузнавателната общност на САЩ, че Русия е извършвала намеса на президентските избори в САЩ през 2016 г. \r\n„Казват, че е Русия. Говорих с Путин, той казва, че не е тя“, заяви Тръмп. Той допълни, че не вижда причини защо Москва да е извършила това.   Виктор Турмаков", "date": "2018.07.17", "title": "Нют Гингрич: Пресконференцията с Владимир Путин е най-сериозната грешка в президентството на Доналд Тръмп"}
{"url": "http://www.focus-news.net/news/2018/07/17/2546108/reuters-vladimir-putin-zayavi-che-e-gotov-da-razshiri-deystvieto-na-dogovora-za-ogranichavane-na-strategicheskite-nastapatelni-orazhiya.html", "text": "Президентът на Русия Владимир Путин заяви по време на интервю, че по време на срещата му с неговия колега от САЩ Доналд Тръмп е заявил, че Москва е разширена да разшири действието на Договора за ограничаване на стратегическите настъпателни оръжия  (СТАРТ), което изтича през 2021 г., предава   Reuters. \r\n„Уведомих президента Тръмп, че Русия е готова да удължи този договор, но първо трябва да се споразумеем за конкретните въпроси, защото имаме въпроси към нашите американски партньори“, заяви Путин след срещата на високо равнище с Тръмп в понеделник в Хелзинки. „Смятаме, че САЩ все още не спазват напълно договора, но експертите ще решават“, допълни той. \r\nСпоразумението, подписано на 8 април 2010 г., призовава броят на ядрените бойни глави и атомните бомби да се ограничи до 1550. То ограничава и броя на разгърнатите междуконтинентални балистични ракети и ядрени бомбардировачи до 700.  Виктор Турмаков", "date": "2018.07.17", "title": "Reuters: Владимир Путин заяви, че е готов да разшири действието на Договора за ограничаване на стратегическите настъпателни оръжия"}
{"url": "http://www.focus-news.net/news/2018/07/17/2546117/sport-aleksis-sanches-nyama-da-mozhe-da-uchastva-v-predsezonnoto-turne-na-manchestar-yunayted-sled-kato-mu-otkazaha-amerikanska-viza.html", "text": "Нападателят на Манчестър Юнайтед Алексис Санчес ще пропусне предсезонното турне на отбора си в САЩ, защото отказаха да му издадат американска виза. \r\nЮристите на играча се опитват да постигнат разрешение за влизането му в САЩ. Забраната е наложена заради това, че не е плащал данъци в Испания. Чилиецът е осъден на 16 месеца затвор, но в страната присъдите до две години се смятат за условни. Футболистът дължи на испанската хазна около един милион евро.   Виктор Турмаков", "date": "2018.07.17", "title": "Спорт: Алексис Санчес няма да може да участва в предсезонното турне на Манчестър Юнайтед, след като му отказаха американска виза"}
{"url": "http://www.focus-news.net/news/2018/07/17/2546116/nimh-dnes-predi-obyad-shte-bade-slanchevo-no-sledobed-na-mnogo-mesta-shte-ima-kratkotrayni-valezhi-i-gramotevichni-buri.html", "text": "Атмосферното налягане е по-ниско от средното за месеца и през деня още ще се понижи. Днес преди обяд над по-голямата част от страната ще бъде предимно слънчево, но още около обяд и до полунощ от запад на изток ще се развива купеста и купесто-дъждовна облачност. На много места ще има краткотрайни валежи и гръмотевични бури, значителни в отделни, главно планински райони. Има условия за градушки. Почти без валежи ще остане в Североизточна България. Ще духа до умерен вятър от запад-северозапад. Максималните температури ще бъдат в широки граници - от 25-26° в северозападните, до 33-34° в югоизточните райони на страната. Такава е прогнозата на  Националния институт по метеорология и хидрология (НИМХ) при БАН , съобщи за  Агенция „Фокус“  дежурният синоптик Христо Христов.      \r\nНад Черноморието ще бъде предимно слънчево. След обяд ще има временни увеличения на облачността, но само на отделни места по южното крайбрежие ще превали краткотрайно. Преди обяд ще духа до умерен вятър от запад-северозапад, който по-късно през деня ще се ориентира от югозапад. Максималните температури ще са 28-32°. Температурата на морската вода е 25-27°. Вълнението на морето ще бъде 1-2 бала. \r\nНад планините преди обяд ще бъде предимно слънчево. Около и след обяд ще се развива купеста и купесто-дъждовна облачност и на много места ще има краткотрайни, временно интензивни валежи и гръмотевични бури. Ще духа умерен до силен вятър от запад-северозапад. Максимална температура на височина 1200 метра около 22°, на 2000 метра – около 14°.", "date": "2018.07.17", "title": "НИМХ: Днес преди обяд ще бъде слънчево, но следобед на много места ще има краткотрайни валежи и гръмотевични бури"}
{"url": "http://www.focus-news.net/news/2018/07/17/2546104/interfaks-donald-tramp-prizova-da-se-gleda-po-malko-kam-minaloto-v-otnosheniyata-s-rusiya.html", "text": "Президентът на САЩ Доналд Тръмп след срещата си със своя руски колега Владимир Путин заяви, че и двете страни трябва повече да мислят за бъдещето и по-малко за миналото, предава   Интерфакс. \r\n„Разбирам, че за изграждането на по-светло бъдеще, не може да се концентрираме изключително на миналото. Като двете най-мощни ядрени държави ние трябва да се сдобрим“, заяви Тръмп от профила си в социалната мрежа „Туитър“. „По добре да поема политическия риск в стремежа към мира, вместо да рискувам мира за политиката“, допълни той. \r\nСъщо така президентът обяви, че има доверие към американските специални служби. „Както вече казах днес – имам огромно доверие към моите хора в разузнаването“, отбеляза президентът, пояснявайки изказването си на пресконференцията след срещата с Путин в Хелзинки: тогава той постави под  съмнение действията на ФБР в рамките на разследването на въпроса за възможната руска намеса в изборите в САЩ.  Виктор Турмаков", "date": "2018.07.17", "title": "Интерфакс: Доналд Тръмп призова да се гледа по-малко към миналото в отношенията с Русия"}
{"url": "http://www.focus-news.net/news/2018/07/17/2546115/komentari-na-polititsite-v-sasht-sled-sreshtata-mezhdu-vladimir-putin-i-donald-tramp-obzor.html", "text": "Коментарите на американския президент Доналд Тръмп по време на съвместната му пресконференция с Владимир Путин предизвикаха критика на политиците от целия политически спектър в САЩ, че той не е успял да заяви, че Русия се е намесила на изборите и че е поставил под съмнение разузнавателната общност на САЩ. Дори повече, той допълни, че се съмнява в твърденията на разузнавателните агенции, че Русия е осъществила намеса на изборите, предпочитайки да повярва в обратното мнение на руския президент. „Казват, че е Русия. Говорих с Путин, той казва, че не е тя“, заяви Тръмп. Той допълни, че не вижда причини защо Москва да е извършила това. Той също таканарече диалога с Путин „дълбок и полезен“, а руският президент „съперник в добрия смисъл на думата“, добавяйки, че това е „комплимент“. \r\n„Президентът на САЩ Доналд Тръмп се разплати на руския си колега Владимир Путин за помощта за победата на президентските избори“, „предателство“, „позор“. С такива възгласи американските политици посрещнаха речта на Тръмп след пресконференцията му с Путин в Хелзинки.  Възмущението на Републиканската партия \r\nРедица американски сенатори и конгресмени, съпартийци на президента от Републиканската партия  разкритикуваха категорично държавния глава.  \r\n„Президентът трябва да оцени, че Русия не е наш съюзник. Няма морален еквивалент между САЩ и Русия, която остава враждебна на нашите основни цели и идеали“, заяви председателят на Конгреса  Пол Райън  ( Уисконсин). \r\n„Русия се намеси на изборите ни през 2016 г. Нашите разузнавателни агенции са единодушни по въпроса“, припомни сенатор  Орин Хач  ( Юта). „Никога не съм си мислил, че нашият президент ще седне на едно място с руския и ще започне да обвинява САЩ за руската агресия. Срамота“, смята сенатор  Джеф Флейк  ( Аризона). \r\n„Пропусната възможност от президента Тръмп да държи Русия отговорна за намесата на изборите и да я предупреди да не се меси в бъдеще“, написа на профила си в социалната мрежа \"Туитър\" сенатор  Линдзи Греъм  ( Южна Каролина). \r\nВлиятелният американски сенатор  Джон Маккейн  (Аризона) заяви, че срещата между президентите на САЩ и на Русия Доналд Тръмп и Владимир Путин в Хелзинки е „трагична грешка“ и обвини американския държавен глава, че е проявил „наивност и егоизъм“. Сенаторът също така заяви, че пресконференцията на Тръмп с Путин е била „едно от най-срамните изпълнения на американски президент, което помня“.  \r\nБившият председател на Конгреса на САЩ  Нют Гингрич,  който винаги е подкрепял президента Доналд Тръмп, разкритикува неговото представяне на пресконференцията с руския президент Владимир Путин, заявявайки, че тя е „най-сериозната грешка в неговото президентство“.  \r\n Високопоставеният член на партията  Мит Ромни  заяви, че „решението на президента Тръмп да застане на страната на Путин, а не на разузнавателните агенции на САЩ е срамно и подкопаващо демократическите принципи“, заяви бившият кандидат-президент. „Русия остава нашият геополитически противник номер едно. Да се твърди, че има морално равенство между САЩ и Русия не само че противоречи на логиката и историята, но и подкопава националното ни единство“, убеден е той. Гневът на демократите \r\nПредставителите на Демократическата партия на САЩ реагираха шокирано. \r\nСенатор  Марк Уорнър  от Вирджиния заяви, че „фактът, че президентът зае страната на Путин, а не на служителите на разузнаването е пълна срамота“. Според сенатор  Елизабет Уорън  (Масачузетс), която се смята за потенциален опонент на Тръмп на президентските избори през 2020 г. той „на международната сцена засрами Америка, подкопа нейните институции, отслаби нашите съюзници и прегърна диктатор“. „Русия се е месила в нашите избори и атакува нашата демокрация. Той трябваше да държи Путин отговорен, а не награден“, допълни тя. \r\nСенатор  Тим Кейн  (Вирджиния) заяви, че „това е тъжен и срамен момент за нацията ни“. Според сенатор  Бил Нелсън  (Флорида) допълни, че Путин може да се намеси и в изборите за Конгрес през ноември. „Това, че президентът отказва да признае факта, че Русия се е намесила на изборите трябва да ни притеснява“, допълни той. \r\nБившият вицепрезидент на САЩ  Джо Байдън  разкритикува настоящият държавен глава Доналд Тръмп заради това, че отказа да осъди предполагаемата руска намеса на изборите в САЩ през 2016 г. по време на пресконференцията му с руския президент Владимир Путин. Бившият вицепрезидент допълни, че Тръмп е избрал да прегърне Путин по време на конференцията, като постави „думата на руския лидер над тази на нашата собствена разузнавателна общност“. \r\n Бившият кандидат за президент на САЩ от Демократическата партия  Хилари Клинтън  заяви, че вече се знае на коя страна е Доналд Тръмп. Така тя коментира съвместната му пресконференция с неговия руски колега Владимир Путин. \r\nПредседателят на фракцията на Демократическата партия в сената на САЩ  Чък Шумър  обвини президента Доналд Тръмп, че „опасно“ се е провалил в това да се опълчи на своя руски колега Владимир Путин по време на пресконференцията им след срещата на високо равнище в Хелзинки. „Един притеснителен въпрос виси сега над Белия дом: какво би накарало Тръмп да постави интересите на Русия над тези на САЩ“, допълни той. Бялата лястовица. \r\nЕдинственият влиятелен политик в САЩ, похвалил до момента Доналд Тръмп е сенаторът от Републиканската партия от щата Кентъки  Ранд Пол , който  заяви, че критиците на президента Доналд Тръмп и на неговия метод за общуване с Русия „грешат“ и посочи, че и Вашингтон също избира страна при изборите в другите държави. Според Ранд Пол е важно САЩ да поддържат открит диалог с противниците си, особено ако се надяват да променят тяхното поведение. „Трябва да открием начин да направим диалога по-добър“, допълни той. Според него служителите на разузнавателните служби на САЩ и конгресмените, които критикуват Тръмп, включват членове и на двете партии, които са против президентството му като цяло. Той определи поведението им като „Синдром на вманиачаването на Тръмп“. \r\n Президентът на САЩ Доналд Тръмп ще се срещне с членове на Конгреса във вторник. Белият дом не уточни с кои точно конгресмени ще се срещне Доналд Тръмп, както и темите за разговор. Това ще бъде единственото събитие в програмата на американския президент за вторник.", "date": "2018.07.17", "title": "Коментари на политиците в САЩ след срещата между Владимир Путин и Доналд Тръмп (ОБЗОР)"}
{"url": "http://www.focus-news.net/news/2018/07/17/2546120/natsionalniyat-savet-za-tristranno-satrudnichestvo-shte-obsadi-promenite-v-naredbata-za-meditsinskata-ekpsertiza.html", "text": "Националният съвет за тристранно сътрудничество ще проведе заседание от 11.30 часа в сградата на Министерския съвет. Това съобщиха от  правителствената информационна служба . Ще бъдат обсъдени проектите на постановления на Министерския съвет за изменение и допълнение на Правилника за устройството и организацията на работа на органите за медицинска експертиза и на регионалните картотеки на медицинска експертиза, и изменение и допълнение на Наредбата медицинската експертиза, внесени от министъра на здравеопазването.  \r\nНа своето заседание членовете на НСТС ще разгледат и Проект на изменение и допълнение на Кодекса за социално осигуряване.", "date": "2018.07.17", "title": "Националният съвет за тристранно сътрудничество ще обсъди промените в Наредбата за медицинската екпсертиза"}
{"url": "http://www.focus-news.net/news/2018/07/17/2546122/predsedatelyat-na-komisiyata-po-vatreshna-sigurnost-tsvetan-tsvetanov-organizira-kragla-masa-za-postignatoto-v-oblastta-na-vatreshnite-raboti-po-vreme-na-balgarskoto-predsedatelstvo.html", "text": "Председателят на Комисията по вътрешна сигурност и обществен ред Цветан Цветанов организира кръгла маса на тема „Постигнатото в областта на вътрешните работи по време на Българското председателство на Съвета на Европейския Съюз“. Това съобщиха от  пресцентъра на Народното събрание . Събитието ще се проведе от 10.00 часа в зала „Изток“ на Народното събрание. В рамките на кръглата маса ще бъде направен обзор на акцентите от работата на Министерство на вътрешните работи по време на Председателството, включително постигнатото по законодателните досиета на европейско ниво, политиките на миграция и убежище, граничния контрол, борбата с трафика на хора, международното полицейско сътрудничество и други.  \r\nСпециален гост и говорител на кръглата маса ще бъде д-р Михаил Шпинделегер, който е генерален директор на Международния център за развитие на миграционната политика. В събитието ще участват още представители на Министерството на вътрешните работи, на неправителствения сектор, на Държавната агенция за бежанците при Министерски съвет, на Националната комисия за борба с трафика на хора, на международни организации в областта, както и представители на дипломатическия корпус в България, народни представители от ресорните комисии.", "date": "2018.07.17", "title": "Председателят на Комисията по вътрешна сигурност Цветан Цветанов организира кръгла маса за постигнатото в областта на вътрешните работи по време на Българското председателство"}
{"url": "http://www.focus-news.net/news/2018/07/17/2546123/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 12.30 часа в централата на партията на ул. „Врабча“ 23. На пресконференцията ще бъдат обсъдени евтаназията на дребни преживни животни в Странджа със закъснелите въпроси и отговори по темата, както и демографската криза в България – решението на ПП АБВ в 10 точки. \r\nВ събитието ще вземат участие председателят на ПП АБВ Румен Петков, зам.-председателят на партията Владимир Маринов, Ивайло Калфин - член на НС на ПП АБВ, както и Невена Стоянова - председател на Федерацията на женските клубове в ПП АБВ.", "date": "2018.07.17", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/07/17/2546118/eksperti-ot-ek-zapochvat-proverka-na-merkite-koito-balgariya-prilaga-za-lokalizirane-na-ognishtata-na-chuma-po-drebnite-prezhivni-zhivotni.html", "text": "Eкспертна мисия от Главна дирекция „Здравеопазване и политика за потребителите“ (SANTE) на Европейската комисия  започва 5-дневна проверка на мерките, които България прилага за локализиране на огнищата на чума по дребните преживни животни. Комисията пристигна у нас по покана на изпълнителния директор на Българската агенция по безопасност на храните (БАБХ) д-р Дамян Илиев. Целта е на място да се установи дали мерките, предприети от българските власти за неразпространение на чума по дребния рогат добитък, съответстват на изискванията, разпоредени в европейското законодателство. В случай, че бъдат открити пропуски, ще се увеличи карантинният район.", "date": "2018.07.17", "title": "Експерти от ЕК започват проверка на мерките, които България прилага за локализиране на огнищата на чума по дребните преживни животни"}
{"url": "http://www.focus-news.net/news/2018/07/17/2546121/ministar-nikolina-angelkova-shte-podpishe-dogovor-za-izgrazhdane-i-vnedryavane-na-edinna-sistema-za-turisticheska-informatsiya.html", "text": "Министърът на туризма Николина Ангелкова ще подпише договор за изграждане и внедряване на Единна система за туристическа информация (ЕСТИ). Това съобщиха от пресцентъра на  министерството . Събитието ще се проведе в сградата на Министерството на туризма, от 11.00 часа.  \r\nЕСТИ ще свърже в реално време регистрите на местата за настаняване с Министерството на туризма, НАП, МВР, НСИ и общините. По този начин се облекчава обменът и обработка на данните от различните регистри.", "date": "2018.07.17", "title": "Министър Николина Ангелкова ще подпише договор за изграждане и внедряване на Единна система за туристическа информация"}
{"url": "http://www.focus-news.net/news/2018/07/17/2546126/kmetat-na-sofiya-yordanka-fandakova-i-predsedatelyat-na-stolichniya-obshtinski-savet-elen-gerdzhikov-shte-predstavyat-proekta-za-razshiryavane-na-park-vazrazhdane.html", "text": "Кметът на София Йорданка Фандъкова и председателят на Столичния общински съвет Елен Герджиков ще представят проекта за разширяване на парк „Възраждане“ с инвестиции от общинското дружество „Софийски имоти“. Това съобщиха от пресцентъра на  Столична община . Представянето ще се състои в 11.30 часа в зала 1 на ул. „Московска“ 33.", "date": "2018.07.17", "title": "Кметът на София Йорданка Фандъкова и председателят на Столичния общински съвет Елен Герджиков ще представят проекта за разширяване на парк „Възраждане“"}
{"url": "http://www.focus-news.net/news/2018/07/17/2546127/asotsiatsiya-na-industrialniya-kapital-v-balgariya-shte-vrachi-nagradite-ikonomika-na-svetlo-za-2017-g-na-ofitsialna-tseremoniya-v-sofiya.html", "text": "Асоциация на индустриалния капитал в България (АИКБ) ще връчи наградите „Икономика на светло“ за 2017 г. на официална церемония в София Хотел Балкан. Това съобщиха от пресцентъра на  Асоциация на индустриалния капитал в България . Сред гостите на събитието, което ще започне в 18.00 часа, ще бъдат министър-председателят на Република България Бойко Борисов, вицепремиерът Валери Симеонов, кметът на София Йорданка Фандъкова, представители на бизнеса, неправителствени организации и социални партньори. \r\nЦелта на ежегодния и добил вече популярност конкурс е да открои стимулиращи примери за успехи в борбата с неформалната икономика и да отличи водещи институции и личности с активна позиция и принос в ограничаването на сивата икономика. Наградите са част от цялостната дейност на АИКБ за повишаване обществената нетърпимост към сивата икономика, поощряване предприемането на активни действия в тази посока и популяризиране градивната роля на бизнеса в обществото за подобряване на социално-икономическата среда.", "date": "2018.07.17", "title": "Асоциация на индустриалния капитал в България ще връчи наградите „Икономика на светло“ за 2017 г. на официална церемония в София"}
{"url": "http://www.focus-news.net/news/2018/07/17/2546129/denyat-17-yuli-v-balgarskata-istoriya.html", "text": "През 813 г. българската войска обсажда Константинопол. В хода на масираното настъпление в Тракия хан Крум поверява обсадата на Одрин на своя брат и продължава военния марш към византийската столица. Огромна българска армия обгражда града от Влахерните до Златните врата. През 1279 г. войските на цар Ивайло разбиват в Котленския проход изпратената от император Михаил VІІІ Палеолог 10 000-на армия, начело с пълководеца Мурин, която трябва да стабилизира властта на Иван Асен ІІІ в Търново. През 1393 г. след тримесечна обсада войските на османския султан Баязид I навлизат в Търново. Столицата на Втората българска държава е превзета. Градът е напълно разрушен. По заповед на Баязид I са посечени 100 видни търновски боляри. През 1821 г. край река Прут в сражение с турската армия загива Индже войвода (Стоян) - хайдутин и войвода, защитник на угнетеното население. През 1877 г. в хода на Руско-турската освободителна война Предният отряд освобождава Казанлък, друг отряд освобождава Ловеч, а габровският отряд предприема опит да овладее Шипченския проход, но след тежки сражения е принуден да се завърне в Габрово. През 1879 г. с княжески указ са регламентирани структурата на правителството и на отделните министерства по френски образец.  актьорът и режисьор Венцислав Кисьов, общественикът и политик Михаил Неделчев, литературният критик Александър Филипов, драматичният артист Щилиян Попов.  литературоведът Руска Гандева, икономистът Тодор Владигеров, княз Алеко Богориди (Алеко паша) - генерал-губернатор на Източна Румелия, Индже войвода (Стоян) - хайдутин и войвода, защитник на угнетеното население.   \r\nПрезидентът на Република България Росен Плевнелиев присъжда орден „Стара планина“ втора степен на г-н Шаул Камиса Раз, извънреден и пълномощен посланик на Държавата Израел в Република България, „за изключителния му принос за развитието и задълбочаването на българо-израелските отношения“. \r\nИкономическият съветник и нобелов лауреат Джоузеф Стиглиц критикува икономическата политика на българското правителство и предупреждава, че конюнктурата за приватизация на БТК е неблагоприятна. \r\nТридесет и деветото Народно събрание приема енергийната стратегия на България. \r\nПроф. Андре Майсьо от Международния профсъюз на атомните физици заявява в България, че няма никакви технологични причини за закриване на реакторите на АЕЦ \"Козлодуй\". \r\nФондът за историческото наследство и Арбитражния съд в Израел вземат решение да бъдат премахнати всички паметни плочи от гората на България край Ерусалим и да бъдат заменени с един паметник, с който да бъде отбелязана паметта на над 11 000 евреи от Македония и Тракия и да бъде изразена благодарност към българския народ за спасяването на около 50 000 български евреи. Този акт е предизвикан от острите спорове във връзка с премахването на паметната плоча на цар Борис III и царица Йоанна. Решението е предизвикано от протестите на наследниците на избитите евреи от Македония и Тракия и от апел на български интелектуалци до израелския президент, подписан от заместник-председателя на XXXVIII Народно събрание акад. Благовест Сендов, Анжел Вагенщайн и др. \r\nБългария е приета за седми член на ЦЕФТА (Central European Free Trade Association – CEFTA) заедно с Унгария, Чехия, Словакия, Словения, Полша и Румъния. Членството влиза в сила от януари 1999 г. и дава възможност на България да влезе в пазар на 100 000 000 население. \r\nБългария получава от САЩ постоянен статут на най-облагодетелствана нация в търговията между двете държави. Най-облагодетелствана страна е статут, който предоставя на една държава търговски привилегии – напр. освобождаване от митнически такси и др. \r\nНа пленум на ЦК на БКП са утвърдени тезиси за развитие на образователното дело в България и е решено да се свика Първи конгрес на народната просвета. Без да са закон за народната просвета, при съществуващото сливане на държавата с БКП, тезисите на практика имат силата на закон. Създаден е нов образователен модел, който се запазва до 1991 г. Той има три степени: I степен - 10-годишен общообразователен курс (първи–десети клас); II степен - едногодишен курс за получаване на професионална подготовка с широк профил от определено професионално направление (11. клас) и III степен - едногодишен курс за овладяване на конкретна професия от широкото професионално направление (12. клас). Втората и третата степен се придобиват в т.нар. Учебно-професионални комплекси (УПК). Моделът обаче се оказва неприложим и продължителността на средното образование остава 11 класа (10 + 1). Провъзгласено е 12-класно задължително за всички деца от 6 до 18 г. образование, но това не е осъществено. На пленума Людмила Живкова става член на Политбюро на ЦК на БКП. \r\nПровежда се пленум на ЦК на БКП, на който се обсъжда външната политика и социалистическата интеграция. Основният доклад е изнесен от Тодор Живков, а пленумът приема документ, озаглавен \"Основни насоки за развитие на всестранното сътрудничество със СССР в етапа на изграждане на развито социалистическо общество в НР България\". Това е втори опит за извличане на конкретни дивиденти чрез уверения във верноподаничество и декларации за \"тясно сближаване\" със СССР. В сравнение с писмото от 1963 г. до Хрушчов за \"сливането\" в този документ декларациите са поставени изцяло в рамките на интеграционния процес в СИВ - на преден план е изведено икономическото сътрудничество с приоритети в енергетиката, суровините, машиностроенето, химическата промишленост и т.н. \r\nСекретариатът на ЦК на БКП приема решение \"За националното осъзнаване и патриотичното възпитание на българите мохамедани\". Направен е извод, че това население попада под силното влияние на ислямския фундаментализъм, поради което е нужно да се вземат мерки за \"пълно избистряне на съзнанието му\". За първи път в официален документ се поставя въпросът за смяна на имената, макар и с уговорката това да става без административен натиск и при пълна доброволност и убеденост. \r\nПодписана е културна спогодба с Алжир. \r\nПубликуван е закон за организиране на статистиката в България. \r\nНа 13 юли българското правителство получава съветска нота срещу прекарването на съветски военнопленници от немските войски през българска територия. България се съгласява с нотата на 17 юли. \r\nПо нелегалната радиостанция “Христо Ботев” е оповестена програмата на обществено-политическа организация Отечествен фронт (ОФ). С програмата се отправя призив за обединяване на патриотичните и демократичните сили в България, без разлика на политическа и верска принадлежност, за обща борба срещу хитлеристите и техните български поддръжници. В програмата се поставят общонационални външнополитически задачи: скъсване на съюза с Германия и други държави от оста, изтегляне на германските войски от България, спиране износа на храни и материали за Германия, възстановяване на дипломатическите отношения със СССР, САЩ и Англия и др. Задачите, свързани с демократизацията на страната, са: незабавно освобождаване на цивилните и военните лица, преследвани заради техните идейни убеждения, премахване на противоконституционните и противонародни закони, разтуряне на фашистките организации, прочистване на държавния апарат. Определена е и икономическата политика, която трябва да се следва: запазване на националните богатства и труд от чуждо посегателство, провеждане на политика, с която да се гарантира работа за всички, създаване условия за развитие на стопанството на България и др. В програмата се посочва и най-близката цел: събаряне на противонародното правителство и създаване правителство на ОФ, което да гарантира независимостта, свободното обществено-политическо и икономическо развитие на страната. До края на 1942 г. са сформирани над 100 местни комитети на ОФ. През септември 1943 г. е образуван Национален комитет на ОФ от представители на Българската работническа партия, Българския земеделски народен съюз \"Пладне\", Политическия кръг \"Звено\", Българската работническа социалдемократическа партия и независими интелектуалци. След 9 септември 1944 г. се съставя първото правителство на ОФ, в което влизат представители на БРП (к), пладненци, звенари, социалдемократи и независими общественици. Министър-председател става К. Георгиев. На Първия конгрес на ОФ (март 1945 г.) се очертават най-важните задачи на външната и вътрешната политика: приключване на участието на България в окончателния разгром на хитлеристка Германия 1944–1945 г., провеждане на парламентарни избори, укрепване на народнодемократичната власт и др. На Втория си конгрес (февруари 1948 г.) ОФ прави сериозни промени в организационното си устройство. От междупартийна коалиция се превръща в масова обществено-политическа организация, която възприема програмата на БРП(к) за изграждане на социализма по сталински модел. Печатен орган: в. \"Отечествен фронт\". \r\nС княжески указ са регламентирани структурата на правителството и на отделните министерства по френски образец. Създадени са Военното министерство, Министерство на външните работи и изповеданията (МВнРИ), Министерство на вътрешните работи (МВР), Министерство на народната просвета (МНП), Министерство на правосъдието (МП). Създадено е Военното министерство. Според Привременното положение за българската войска от 17 декември същата година изпълнителната власт по военното управление принадлежи на военния министър, който действа под надзора и ръководството на княза. Във Военното министерство се съсредоточават управлението и командването на войските, щабовете и военните учреждения. Организационната структура на Военното министерство от 1879 г. до 1911 г. търпи непрекъснати промени. В началото на ХХ в. (според Закона за устройството на въоръжените сили на България от 1903 г.) тя придобива следния вид: Щабът на армията с оперативно, военноинженерно и мобилизационно отделение, картографска и топографска част, административна и военностроителна част, инспектор на пехотата, Артилерийска инспекция, Кавалерийска инспекция и военносъдебна част. През 1905 г. при военния министър се създава Военен съвет със съвещателни функции. Има за задача да разглежда въпроси от законодателен и административен характер. От 11 юли 1911 г. Военното министерство е преименувано на Министерство на войната. Създадено е Министерство на външните работи и изповеданията (МВнРИ). Министерството е създадено като централна държавна институция, занимаваща се с външната политика на страната и нейните духовни проблеми. Контактите с другите държави се поддържат чрез български дипломатически представителства в чужбина и представители на други страни в България. До провъзгласяване на независимостта на България (1908 г.) българските представителства в чужбина са с ранг на дипломатически агентства. След акта на провъзгласяване на независимостта дипломатическите агентства се въздигат в ранг на легации, а дипломатическите агенти – в пълномощни министри. Организационната структура на министерството търпи непрекъснати промени. През 1898 г. към него се създава Телеграфната агенция, която през 1936 г. се преобразува в Дирекция на печата (по-късно и в Българска телеграфна агенция). Поредицата от мирни договори, които България сключва през 1912–1918 г. и след това, налага откриване на специален Съдебен отдел по изпълнение на договорите за мир, който е закрит през 1936 г. и отново открит през 1943 г. След края на Първата световна война (1914–1918 г.) към това министерство се учредява и длъжността комисар, който да бъде в непосредствен контакт с представителите на Междусъюзническата контролна комисия в България, действаща в страната по силата на чл. 130. от Ньойския мирен договор. МВнРИ съществува до 1947 г. Създадено е Министерство на вътрешните работи (МВР). Министерството е създадено на основание чл. 161. от Търновската конституция под наименованието Министерство на вътрешните дела. Основната му задача е да се грижи за запазване реда и безопасността на гражданите и за изпълнението на законите. Непосредствено след Освобождението в неговото ведомство се намират още народното здраве и ветеринарното дело, както и пощите, телеграфите и обществените сгради. През 1893 г. отпада и ветеринарното дело. Устройството и дейността на полицията се основават на специални закони и устави, които се създават през средата на 80-те г. на ХIХ в., но през следващите години търпят непрекъснати промени в Търновската конституция. През 1911 г. МВР се преименува в Министерство на вътрешните работи и народното здраве. Създадено е Министерство на народната просвета (МНП). МНП има за задача да организира и ръководи образователното дело в страната. Първоначално в него са обособени два отдела: за първоначалните училища и за средните учебни заведения. В началото на ХХ в. (1908 г.) организационната му структура придобива следния вид: отделение за средното и висшето образование, отделение за прогимназиите, отделение за основното образование и отделение за културните дела, паралелно с които съществува и едно финансово отделение и т. нар. главни инспектори. През 1922 г. се създава Съвет по специалното образование. От началото на 30-те години към МНП преминават и музеите. Според реорганизацията от 1939 г. в Министерството се обособяват следните структурни звена: служба за инспекция на всички подведомствени на Министерството институции, бюро за обща регистрация и експедиция, общи служби, отдел за училищно образование и възпитание с отделения за висшите, средните и основните училища, детските градини и домове, институтите за слепи и глухонеми и др., служба за частните училища, отделение за културните учреждения и дейности със служба за театри, кина, музеи, читалища и литература, както и отделение за телесно и държавно-гражданско възпитание. След 9 септември 1944 г. по силата на специална наредба-закон някои от посочените отделения и служби се прегрупират. С княжеският указ е създадено Министерство на правосъдието (МП). То има за задача да организира и направлява съдебното дело в страната. Според приетия през 1880 г. Закон за съдопроизводството в Княжество България се изгражда следната структура на съдебната власт: мирови, окръжни и апелативни съдилища като първа инстанция и Върховен касационен съд – като втора. Предвиждат се прокурори и помощник-прокурори като обвинители и пазители на закона, съдебни следователи – за привеждане в изпълнение на съдебните решения и постановления, както и участие на съдебни заседатели при разглеждане на углавните дела за тежки престъпления. Съществуването на институцията на съдебните заседатели се премахва през 1922 г. със Закона за съдебното съдопроизводство. За назначаване на съдии и прокурори се изисква образователен и служебен ценз. Организационната структура на самото МП включва 3 отдела (отделения): гражданско, углавно и счетоводно. Първото се занимава с изработване на първоначалните проекти по гражданското съдопроизводство и нотариалната част, контролиране дейността на мировите съдии и прокурорите по Закона за настойничеството, ревизия на съдилищата и нотариусите и др. Второто отделение изработва законопроекти за углавни закони и се занимава с преследването на нарушенията по вече приетите такива закони, с оплакванията по такива дела, с въпросите по екстрадикцията, с контрола върху дейността на прокурорите, с организирането на работата в затворите и др. Третото отделение съставя бюджета на министерството и се занимава с водене на счетоводните книги, с проверка на всички ведомства и др. С всяка изминала година тази организационна структура на министерството се разширява. Така например през 1903 г. към Гражданското отделение преминава службата за поданството, която дотогава е била към Министерството на външните работи и изповеданията. Още през 1880 г. се въвежда и съдебната статистика, като се учредява и специално Статистическо отделение. В началото на ХХ в. (1903 г.) се появява Централно бюро за съдимост, което действа под надзора на началото на Наказателния отдел. От 1915 г. се поставят основите и на кодификационната дейност на министерството и др. Към 1940 г. организационната структура на МП има следния вид: Наказателно отделение – за обща администрация на затворите, и Бюро за съдимост на лицата, родени извън България; Гражданско отделение – за общата администрация и персонала на съдебното ведомство и за съдебната статистика; Бюджетно отделение, Инспекторат и Кодификационен съвет с 3 отдела: за частно право и гражданско съдопроизводство, за наказателно право и наказателно съдопроизводство и за публично право. След 9 септември 1944 г. тази структура в основни линии остава непокътната, като се създава само една временна съдебна институция – Народният съд. \r\nВ хода на Руско-турската освободителна война Предният отряд освобождава Казанлък, руски отряд освобождава Ловеч, а габровският отряд предприема опит да овладее Шипченския проход, но след тежки сражения, е принуден да се завърне в Габрово. Руско-турско освободителната война се води в годините 1877 - 1878 г. Тя довежда до освобождаването на по-голямата част от българския народ от османско владичество и до възстановяването на българската държава. Войната е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т.нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война 1853 - 1856 г. \r\nВ Букурещ се провежда учредително събрание на \"Славянска дружина\". Сред участниците в събранието са Кириак Цанков, Христо Ботев и други представители на революционната емиграция. \r\nСлед тримесечна обсада войските на османския султан Баязид I навлизат в Търново. Столицата на Втората българска държава е превзета. Градът е напълно разрушен. По заповед на Баязид I са посечени 100 видни търновски боляри. Българските извори съобщават, че за жителите му появата на огромна османска армия е изненадваща. Малкото извори и тяхната неясна информация дават големи възможности за хипотези и дискусии, в които се предлагат различни варианти за последните дни от историята на Търново като българска столица. Някои съвременни автори реконструират целия ход на османския щурм и рисуват героичната съпротива на защитниците на града на базата на предположения. Други, анализирайки данните от изворите, твърдят, че след мъчителната и дълга обсада градът е принуден да капитулира. Аргументът им е примирителното и неясно съобщение на Григорий Цамблак: “варварите постигнаха целта си и завладяха града, но не чрез силата си, а защото Божията воля допусна”. С влизането на завоевателите в Търново са ликвидирани всички български институции, а с тях и българската власт. Градът е поставен в положение на военна окупация. Цялата власт е предадена в ръцете на османски военен управител, командир на многоброен отряд, който е оставен в бившата българска столица. \r\nВойските на цар Ивайло разбиват в Котленския проход изпратената от император Михаил VІІІ Палеолог 10 000-на армия, начело с пълководеца Мурин, която трябва да стабилизира властта на Иван Асен ІІІ в Търново. Разширяването на въстанието на Ивайло през лятото на 1279 г., освобождаването на големи области от византийски завоевания и надвисналата над Търновград заплаха принуждават император Михаил VIII Палеолог да изпрати срещу въстаническата армия 10-хилядна армия начело със стратега Мурин. Тя се разполага под стените на крепостта Диавена, доминираща Котленския проход. Разчитайки на изненада, Ивайло подхожда с войските си от север и скрито ги разполага около византийския лагер. Атакувайки ромеите, той успява да ги разгроми напълно. Ивайло (Бърдоква, Лахана) е водач на селско антифеодално въстание в България. Биографичните данни за него са оскъдни. Знае се, че той е селянин от Североизточна България. Като се възползва от сложната политическа ситуация набезите на татарите, слабата царска власт и феодалните междуособици, Ивайло организира селяните за бунт. През пролетта на 1277 г. образува първата въстаническа дружина, която разбива татарите и ги прогонва отвъд Дунав. През есента на същата година войската му се разраства и Ивайло я повежда към столицата Търново. В сражение с войската на Константин Асен (1257-1277 г.) царят е убит. Ивайло се жени за съпругата му Мария и е признат за цар. През лятото на 1278 г. отбива настъпващите от юг византийски войски, а през есента се насочва на север срещу нахлуващите татарски дружини. В продължение на 3 месеца войските му са обсадени в Дръстър (Силистра) от татарите. Там Ивайло научава за извършения в Търново преврат, в резултат на който на престола е поставен Иван Асен III. След разгрома на татарите се насочва с войските си към Търново. През лятото на 1279 г. разбива византийските армии в старопланинските проходи. През 1280 г. Ивайло е разгромен от обединените сили на болярите. Търси съюзничество при татарите. Убит е по време на пир по нареждане на хан Ногай. \r\nБългарската войска обсажда Константинопол. В хода на масираното настъпление в Тракия хан Крум поверява обсадата на Одрин на своя брат и продължава военния марш към византийската столица. Огромна българска армия обгражда града от Влахерните до Златните врата. От крепостните стени уплашените жители на Константинопол наблюдават ритуалните жертвоприношения, които българският владетел извършва в качеството си на върховен жрец на бог Тангра. По време на започналите преговори ромеите устройват засада и правят опит да убият българския владетел. Разярен от това, хан Крум нарежда да бъдат опожарени и разграбени околностите на Константинопол. Хан Крум управлява в годините между 803-814 г. Той е считан за родоначалник на нова ханска династия и голям пълководец. Първоначално води политика на мир с Византия и насочва своето внимание към северозападните граници на българската държава, които са застрашени от франките. През 805 г. се възползва от тяхната победа над аварите и успява да включи в пределите на България източната част от държавата им. Разширяването на българските владения на запад предизвиква сериозно безпокойство в Цариград и през 807 г. император Никифор I Геник предприема поход, като стига с войските си до Одрин. Като се възползва от нарушаването на добросъседските отношения, хан Крум на свой ред потегля на юг. През 808 г. се насочва по долината на р. Струма и разгромява посрещналите го там византийски войски, а през 809 г. превзема Сердика (днес София). Обезпокоен от неговите успехи, през 811 г. византийският император нахлува в пределите на България с голяма войска. Като отхвърля предложения му от хан Крум мир, Никифор I Геник преминава старопланинските проходи и стигна до столицата Плиска. След като взима със себе си съкровищата на българския владетел, я опожарява и потегля назад. По пътя неговите войници ограбват и опустошават българските земи. Хан Крум успява да организира голяма войска и да привлече на помощ аварите. Той посреща византийския император при Върбишкия проход. В сражението на 26 юли 811 г. византийските войски са напълно разбити, загива и Никифор I Геник заедно със своите военачалници. След сражението хан Крум заповядва да отрежат главата на Никифор I Геник, която няколко дни е държана на показ, набита на кол. След това, отново по заповед на хан Крум, черепът на императора е обкован със сребро. От него хан Крум пие в чест на своята победа. През следващата година българският хан предприема нови действия против Византия. Тъй като не разполага с достатъчно сили, за да я разгроми окончателно, той предлага мир на новия византийски император Михаил I Рангаве. От Цариград следва отказ. Византийският владетел потегля на поход против България, но при Версиникия, близо до Одрин, неговите войски претърпяват поражение (22 юни 813 г.). След тази победа българският владетел стига безпрепятствено до Цариград. Той отново предлага на византийския император мир. Но след като разбира намерението на византийците да го ликвидират, се оттегля и започва да се готви за окончателното завладяване на византийската столица. По време на тази усилена подготовка внезапно умира. \r\nРоден е Венцислав Кисьов - български театрален и филмов актьор и режисьор. В киното е популярен от филмите: “Младостта на Карл Маркс” (тв, 1979), “Вкус на бисер” (1984), “Ешелоните” (1986). Работи активно и в телевизионния театър - “Хъшове” (1982), “Рози за д-р Шомов” (1984), “Сказание за хан Аспарух, княз Слав и жреца Терес” (1981 - 1988) и др. Театрални роли: “Къща” (1993), “Железният светилник” (1999), “Тази вечер импровизираме” (1999). Автор е на стихосбирката “Недосънувана нежност” (1993), сборник “Откъснати страници”. \r\nРоден е литературният критик, общественик и политик Михаил Неделчев. През 1968 г. завършва славянска филология в СУ “Св. Климент Охридски”. Редактор в сп. \"Родна реч\" (1968), \"Литературен фронт\" (1970), изд. \"Български писател\" (1974 - 1990). Депутат е от листата на СДС (Радикалдемократическа партия) в VII Велико Народно събрание (1990) и в ХХХVII Народно събрание (1991). Дебютира с публикация върху обществената дейност на д-р Кр. Кръстев в сп. \"Литературна мисъл\" (1965). Някои от изследванията му целят актуализиране на пренебрегнати, забравени или тенденциозно разглеждани в миналото автори. Във вестник \"Век 21\" публикува статии по проблеми на либерализма и радикалдемокрацията. Редактор е на съчинения на български писатели, критици и поети, издадени през `70 - `80-те години на ХХ в. в отдел \"Литературно наследство\" към издателството \"Български писател\". Главен редактор е на сп. \"Демократически преглед\" (от 1993); заместник-председател на Общобългарския комитет \"В. Левски\"; председател на Сдружение на българските писатели. Член е на Департамента по нова българистика на Нов български университет. Автор е на: \"Критически страници\" (1978), \"Социални стилове, критически сюжети\" (1988 г.), \"Участие в политиката\" (1993), \"Раздробяване на наивния консенсус: Критика на политика и на неговия медиен образ\" (1998), \"Краевековните тъги на България\" (1998) и др. \r\nРоден е Александър Томов Филипов - български литературен критик. През 1916 г. завършва филология в Софийски университет “Св. Климент Охридски”. Работи в Народната библиотека в София. Работи и като учител и директор на училище. Той е пръв редактор на в-к “Просветно единство”. Автор е на трудовете “Хр. Ботев. Биография и опит за характеристика” (1930 г.), студии за М. Георгиев и Г. П. Стаматов (в сп. “Български писатели”, т. IV и VI) и др. Умира на 18 май 1940 г. в София. \r\nРоден е Щилиян Стоянов Попов – български драматичен артист. Професионалната си дейност започва през 1909 г. в пътуващата трупа \"Свободно изкуство\", ръководена от Г. Енфеев. В периода 1910-1944 г. е артист в различни извънстолични и пътуващи театри. Ръководи театрални колективи в Габрово (1921 г.) и читалищен театър в Сливен (1918-1919 г.). Изпълнява длъжностите: директор и режисьор на Пловдивския областен театър (1929-1938 г.), режисьор в театъра в Хасково (1940-1941 г.) и в Скопския народен театър (1941-1944 г.). Организира театрални трупи във Враца, Разград, Русе, Сливен и Бургас. От октомври 1944 г. постъпва в Русенския театър, където е артист до 1961 г. Една от най-значителните роли на Попов е Юрталана (\"Снаха\" по Г. Караславов). Умира в Русе на 7 юли 1968 г. \r\nУмира литературоведът Руска Гандева (1911 - 2001). Родена е на 2 август 1911 г. в Пловдив. През 1934 г. специализира антична култура в Карловия университет в Прага. Тя е първият професор по римска литература в България. След смъртта на съпруга и проф. Христо Гандев дарява на Фонд \"13 века България\" целия кабинет (книги и обзавеждане) на големия български историк. \r\nУмира икономистът Тодор Владигеров (1898 - 1967). Роден е на 28 август 1898 г. В периода 1938 - 1944 г. е професор е във Висшия финансово-счетоводен институт в София, след което и във Висшия икономически институт. От 1948 г. до 1951 г. е посланик на България във Франция. Автор е на трудове по проблемите на политикономията. Съчинения: \"Ръководено стопанство\" (1937), \"Основни течения в политическата икономия\" (1946), \"Фиктивният капитал\" (1957), \"Аграрикономически учения\" (1961). \r\nУмира княз Алеко Богориди (Алеко паша) - генерал-губернатор на Източна Румелия, висш турски чиновник. Роден е в Котел през 1822 г. Син е на княз Ст. Богориди. Първоначално учи в гръцката Велика школа в Цариград, после в Яш и във Франция. Завършва право в Германия. Дълго време заема висши административни и дипломатически служби в Османската империя – член е на Върховния държавен съвет, министър на обществените сгради, пощите и телеграфите, дипломатически агент в Молдова, съветник при посолството в Лондон. На 13 март 1879 г. Алеко Богориди е назначен от султана със съгласието на Великите сили за пръв генерал-губернатор на Източна Румелия. По време на неговото петгодишно управление се утвърждава българският характер на Областта. Алеко Богориди се сближава с Либералната (казионна) партия, която има прозападна ориентация. През 1886 г., след абдикацията на княз Александър I Батенберг, се кандидатира за княз на България, но не е избран. \r\nКрай река Прут в сражение с турската армия загива Индже войвода (Стоян) - хайдутин и войвода, защитник на угнетеното население. Роден е в Сливен. В края на XVIII и началото на XIX в. е кърджалийски главатар. По-късно напуска кърджалийските орди и става войвода на голяма хайдушка чета. През 1806 г. се прехвърля в Сърбия, а от 1818 г. става доброволец в отряда на видния деец на гръцкото националноосвободително движение Ал. Ипсиланти и участва във въстанието на дунавските княжества през 1821 г. Възпят е в много народни песни като смел закрилник на българския народ от османските поробители. Някои от тях са използвани от Й. Йовков за разказа му “Индже”, поместен в сборника “Старопланински легенди” (1927 г.). \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други", "date": "2018.07.17", "title": "Денят 17 юли в българската история"}
{"url": "http://www.focus-news.net/news/2018/07/17/2546131/veliko-tarnovo-izlozhba-predstavya-znakovi-sabitiya-v-grada-prez-poslednite-dve-desetiletiya.html", "text": "Изложба представя знакови събития, случили се във Велико Търново през последните две десетилетия. Това съобщиха от пресцентъра на  Общината . Експозицията е организирана от областния всекидневник „Янтра днес“, с подкрепата на Общината. Поводът е 20-годишния рожден ден на вестника. Близо 100 фотографии вече са подредени върху паната пред Факултета по изобразително изкуство към ВТУ „Св. св. Кирил и Методий“. Фотосите представляват своеобразна енциклопедия за живота в Старата столица от 1998 година до днес, отразяват съвременното развитие на Велико Търново и реализацията на важни проекти в различни сфери, променили облика на града.  \r\nИзложбата ще бъде открита в 10.30 часа от кмета Даниел Панов, главния редактор на в-к „Янтра днес“ Златина Димитрова и областния управител проф. Любомира Попова.  \r\nФотографиите са подбирани в продължение на два месеца. Те припомнят за строителството на големи инфраструктурни обекти като Южния пътен възел, Пътен възел „Качица“, реконструкцията на площад „Цар Асен I”, обновяването на парк „Марно поле“, завършването на храма „Свети Четиридесет мъченици“ и строителството на църквата „Възкресение Христово“.  \r\nСнимките припомнят също за гостуването на цар Симеон Втори и участието му като премиер в тържествата за Независимостта на България, за визитата на царица Маргарита, за посещенията на краля на Белгия Албер II и кралица Паола, на бившия президент на Бразилия Дилма Русев, посещението на Михаил Гобрачов през 2002 г. и др.  \r\nНа таблата са подредени и снимки с Ищар, Йосиф Кобзон, Ричард Клайдерман, Любе, Lord of the dance, Филип Киркоров - малка част от звездите, вдигнали на крака търновската публика през годините. Сред емблемите на старата столица са редица културни събития като Международният фолклорен фестивал, Международният фестивал „Ежедневието на средновековен Търновград“, Международният фестивал на духовите оркестри, Летният оперен фестивал „Сцена на вековете“, историческите възстановки на клуб „Традиция“ и др. \r\nИзложбата по повод юбилея на вестник „Янтра днес“ представя снимки на фотографите и фоторепортерите на ежедневника през годините – Найден Найденов, Бисер Бояджиев, Иван Солников, Стефан Михайлов, Валентин Сергеев, Даниел Йорданов и др. Тя ще остане експонирана в центъра на Велико Търново до края на юли.", "date": "2018.07.17", "title": "Велико Търново: Изложба представя знакови събития в града през последните две десетилетия"}
{"url": "http://www.focus-news.net/news/2018/07/17/2546132/blagoevgrad-yubileyna-izlozhba-sabira-hudozhnitsi-ot-grada.html", "text": "Изложбата \"60 години художници от Благоевград\" събира творци от областния център на Пиринско. Откриването на експозицията ще се проведе от 18.00 часа на етаж 2 в галерията на улица „Шипка” 6 в София. Това съобщиха от пресцентъра на  Община Благоевград . Организатори на събитието са Общината, Градската художествена галерия и СБХ-Благоевград. Изложбата ще може да бъде видяна до 30 юли 2018 г.  \r\nИсторията на художниците от Благоевград започва през 1956 г., когато Димитър Михайлов, Аргир Марчев, Стальо Сталев и Георги Ножаров учредят първото Дружество на художниците в града. Основата на организирания художествен живот в Благоевград вече е поставена и оттук нататък пътят ще бъде извървяван от много и различни творци от различни поколения.  \r\nПървата голяма изложба на Дружеството, в която участват само автори от града, се открива няколко години по-късно, на 6 февруари 1962 г. Същата година към групата се създава Художествен съвет с председател Христо Бараковски. Друга важна фигура в този съвет е Стойне Шаламанов, който за дълги години ще бъде един от най-активните и плодотворни художници на града. В този художествен съвет в различни години ще участват още Лили Попова, Стефан Попов, Георги Ножаров, Лили Бенева, Стефан Юруков, Владимир Мишев и арх. Костадин Сандев. В ръководството на Благоевградската група на художниците в следващи години участват още много видни творци от града, автори от различни творчески генерации, сред които Сашо Стоицов, Огнян Механджиев, Методи Душков, Иван Милушев и Живко Янев. Важни за артистичния облик на града и за духа на приемственост са и имената на доайените Владимир Пешев, Владимир Мишев, Крум Дерменджиев, Димитър Киров и Иван Тасев. \r\nСедемдесетте и 80-те години са особено активни за благоевградските художници. В града се организират големи регионални и национални изложби, сред които ОХИ-та „Пирин” и „Струма”, в които участват много от най-активните автори от региона и страната. През 1980-те години той става център на неконвенционалното изкуство, оставяйки няколко важни паметни изложби в историята му, каквито са 11.11.88, 11.11.89,  акцията „Реката” и други.", "date": "2018.07.17", "title": "Благоевград: Юбилейна изложба събира художници от града"}
{"url": "http://www.focus-news.net/news/2018/07/17/2546124/donald-tramp-otnosheniyata-mezhdu-rusiya-i-sasht-predi-sreshtata-v-helzinki-byaha-na-raba-na-propastta.html", "text": "Президентът на САЩ Доналд Тръмп заяви в интервю пред телевизионния канал „Фокс Нюз“, че преди срещата му с неговия руски колега Владимир Путин в Хелзинки, двустранните отношения са били буквално на ръба на пропастта заради противостоенето, което е било провокирано от „лова на вещици“, предава  ТАСС. \r\n„Мисля, че всичко ще бъде наред с Русия след днешната среща. Но всичко до днес бе чудовищно. Имам предвид чудовищно опасно. Колкото бе продуктивна днешната среща, толкова бе ужасно преди това. Имахме истински проблеми – проблеми между ядрени държави. Чудовищни проблеми. 90% от ядрените сили са поделени между две страни. Имахме устроен лов на вещици, който не раздели“, заяви Тръмп. \r\n„Путин ми каза това. Ужас просто. Той си мислеше, че ще му е много трудно да постигнем сделка“, допълни президентът на САЩ.   Виктор Турмаков", "date": "2018.07.17", "title": "Доналд Тръмп: Отношенията между Русия и САЩ преди срещата в Хелзинки бяха на ръба на пропастта"}
{"url": "http://www.focus-news.net/news/2018/07/17/2546128/burgas-v-zasedatelnata-zala-na-obshtinata-shte-se-provede-preskonferentsiya-na-koyato-shte-bade-predstaven-nov-mazhki-futbolen-klub.html", "text": "От 14.00 часа в заседателната зала на Община Бургас ще се проведе пресконференция, на която ще бъде представен нов мъжки футболен клуб. Това съобщиха от пресцентъра на  Общината . Подробности за него ще представи Петър Алексиев.", "date": "2018.07.17", "title": "Бургас: В заседателната зала на Общината ще се проведе пресконференция, на която ще бъде представен нов мъжки футболен клуб"}
{"url": "http://www.focus-news.net/news/2018/07/17/2546119/predsedatelyat-na-parlamenta-tsveta-karayancheva-svikva-izvanredno-zasedanie-na-predsedatelskiya-savet-na-narodnoto-sabranie-vav-vrazka-sas-sluchaite-na-chuma-po-zhivotnite.html", "text": "Председателят на парламента Цвета Караянчева свиква извънредно заседание на Председателския съвет на Народното събрание от 09.00 часа. Това съобщиха от пресцентъра на  Народното събрание . На заседанието ръководствата на всички парламентарни групи ще бъдат информирани във връзка със случаите на чума по животните в страната. Заседанието се свиква по молба на Оперативния щаб, който координира борбата с чумата по животните.", "date": "2018.07.17", "title": "Председателят на парламента Цвета Караянчева свиква извънредно заседание на Председателския съвет на Народното събрание във връзка със случаите на чума по животните"}
{"url": "http://www.focus-news.net/news/2018/07/17/2546136/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на ул. „Леге“ №10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2018.07.17", "title": "Народният представител от „БСП за България“ Ирена Анастасова и общинският съветник Николай Николов ще проведат приемна за граждани"}
{"url": "http://www.focus-news.net/news/2018/07/17/2546133/konstitutsionniyat-sad-shte-zasedava-po-vaprosa-dali-istanbulskata-konventsiya-e-protivokonstitutsionna.html", "text": "Конституционният съд ще заседава по въпроса дали Истанбулската конвенция е противоконституционна. Това става ясно от  дневния ред на днешното заседание на Конституционния съд . Заседанието започва в 10.00 часа. Като първа точка конституционните съдии ще обсъдят Конституционно дело № 1/2018 г. по искане на Върховния административен съд за установяване на противоконституционност на чл. 193, ал. 6 от Закона за съдебната власт. \r\nКато втора точка те ще разгледат делото, внесено по искане на 75 народни представители от 44-тото народно събрание за произнасяне за съответствието на сключената от Република България Конвенция на Съвета на Европа за превенция и борба с насилието над жени и домашното насилие с Конституцията на Република България преди ратификацията ѝ. Агенция „Фокус припомня“:  На 8 февруари 2018г. ГЕРБ депозира в Конституционния съд искането си за преценка на съответствието на Конвенцията на Съвета на Европа за превенция и борба с насилието над жени и домашното насилие (Истанбулската конвенция) с Конституцията на Република България. Документите бяха внесени от народните представители Данаил Кирилов и Тома Биков, а искането бе подписано от 75 народните представители от ПГ на ГЕРБ. От партията са предоставили на съда като материали и преписката за ратификацията на документа в Народното събрание, както и 8 доклада, които са били изработени през последните 4 години и представляват анализ и оценка на възможността за прилагане на Истанбулската конвенция. Председателят на парламентарната Комисия по правни въпроси Данаил Кирилов обяви тогава, че от това дали Конституционният съд ще приеме, че ГЕРБ ще съобразят по-нататъшното си правно поведение по темата в зависимост от това какво ще реши Конституционният съд.", "date": "2018.07.17", "title": "Конституционният съд ще заседава по въпроса дали Истанбулската конвенция е противоконституционна"}
{"url": "http://www.focus-news.net/news/2018/07/17/2546137/v-burgas-shte-se-provede-literaturen-maraton-posveten-na-pisatelkata-yana-yazova.html", "text": "Градът ще стане домакин на Национален литературен маратон, посветен на 105-годишнината от рождението на писателката Люба Ганчева, известна на обществеността като Яна Язова. Това съобщиха от пресцентъра на  Общината . Събитието ще се проведе в Дома на писателя на ул. „Вола“ 1 от 18.00 часа. Лектор на тема „Яна Язова – енигма, фатализъм и реалност“ ще бъде Юлий Йорданов – литературен критик, изследовател, член на Съюза на българските писатели, автор на книгата за Яна Язова „Съдба, прободена от перото“. \r\nЦелта на Юлий Йорданов е да извърви пътищата на Яна Язова от родното ѝ място – град Лом, като мине през всички градове и места, в които тя някога е имала рецитали и е вдигала на крака публиката.", "date": "2018.07.17", "title": "В Бургас ще се проведе литературен маратон, посветен на писателката Яна Язова"}
{"url": "http://www.focus-news.net/news/2018/07/17/2546130/mvnr-na-polsha-sreshtata-mezhdu-vladimir-putin-i-donald-tramp-mozhe-da-dade-nachalo-na-razvedryavane-v-mezhdunarodnite-otnosheniya.html", "text": "Полският външен министър Яцек Чапутович изрази мнение, че състоялата се в Хелзинки среща между президентите на Русия и на САЩ Владимир Путин и Доналд Тръмп може да даде начало на определено разведряване в международните отношения, предава  ТАСС. \r\n„Струва ми се, че това е начало на определен процес, може би на разведряване, заяви министърът. Той сравни състоялата се среща в Хелзинки с по-раншната среща между американския президент и лидера на Северна Корея. „Може би това е началото, както с Пхенян. Усеща се отпускане на напрежението и това със сигурност е положително явление“, подчерта той. \r\n„Последствията от това разведряване, вероятно ще се появят след известно време. Затова нека наблюдаваме с надежда“, допълни Чапутович.  Виктор Турмаков", "date": "2018.07.17", "title": "МВнР на Полша: Срещата между Владимир Путин и Доналд Тръмп може да даде начало на разведряване в международните отношения"}
{"url": "http://www.focus-news.net/news/2018/07/17/2546135/pravoslavnata-tsarkva-pochita-pametta-na-sveta-velikomachenitsa-marina.html", "text": "На 17 юли Православната църква почита паметта на света великомъченица Марина. Света Великомъченица Марина понесла нечовешки мъчения, отдавайки своя живот на християнската вяра. В течение на няколко века християните търпели много и нечувани изпитания и страдания, пролята била много кръв. През това велико за вярата време Иисус чрез Светия Дух избра измежду езичниците угодни Богу мъже и жени, за да ги направи благовестници на словото Си и на спасението и да ги прослави. Бог им отвори врата за словото и в езическия свят, за да разгласят Христовата тайна. И те, обхванати от любовта Христова, смело проповядвали Евангелието и покорявали на Словото все повече и повече хора. Една от избраниците на Бога била св. великомъченица Марина. Марина била дъщеря на езически жрец от Антиохия, живяла през ІІІ век. По това време римската власт жестоко преследвала християните. Някои от тях се криели по пустините и в планините, а мнозина от тях оставали в градовете, където проповядвали и разпространявали Божието слово. От един такъв християнин 12-годишната Марина научила за Господа Иисуса Христа и сърцето ѝ се изпълнило с любов към Него. Марина не се бояла открито да изповядва името Господне, макар и да знаела, че може да бъде подложена на гонение. Когато станала на 16 години, в околностите на града девойката срещнала Олимврий – управител на източните области на империята. Той пристигнал в техния град, за да предаде на съд християните. Марина така поразила управителя с необикновената си красота, че решил да я вземе за жена. Но като влязъл в разговор с нея девойката не скрила и това, че вярва в християнския Бог на християните и, че е посветила живота си на Него. Като чул това Олимврий заповядал на войниците си да хванат Марина и да я водят след него в града, но да не ѝ направят нищо лошо. Така той се надявал лесно да я склони да се отрече от християнската вяра. На другия ден Марина била изправена пред съда. Олимврий ласкаво ѝ казал: \"Виждат боговете, че жаля твоята младост и искам да те спася. Послушай ме, принеси жертва на боговете. Ще ти дам богати дарове и така ще устроя съдбата ти, че ще ти завиждат твоите връстници.\" Аз се научих да изповядвам Отца и Сина и Светия дух, едно Божество в Троица, и Нему да принасям хвалебна жертва, - отговорила девойката – Не мога на бездушни идоли да въздавам оная чест, която принадлежи на моя Създател. \" Управителят започнал да увещава девойката ту с примамливи обещания, ту със заплахи, но Марина била непреклонна. Девойката била подложена на нечовешки мъчения, които тя понасяла достойно и търпеливо изтезанията. През нощта докато била в тъмница тя изведнъж видяла над себе си сияещ кръст, който озарил тъмничния мрак и чула думите: \"Радвай се, Марино, защото ти победи злобата на врага! Радвай се, защото скоро, като мъдрите девойки, ще влезеш в чертога на твоя Жених, безсмъртния небесен цар!\" Сърцето на Марина се изпълнило с неизказана радост. Тя молела Бога да я удостои със Свето кръщение, та измита чрез него да влезе в небесния чертог. Тези молитвени думи навели управителя на мисълта да удави Светата мъченица и заповядал да му донесат огромна каца с вода. Марина извикала: \"Господи Иисусе Христе, Който си счупил оковите на смъртта и ада, милостиво погледни над Твоята рабиня, развържи моите вериги и нека тая вода ми бъде желаното от мен свето кръщение и възраждане на живот вечен! \" Едва свършила молитвата си и веригите й се разкъсали, а самата тя била огряна от неизказана светлина. Тогава управителят я осъдил на смърт. Преди мъченическия си край Марина призовала хората да познаят истинския Бог. В този предсмъртен час тя се удостоила да види Самия Христос, Който я призовал към вечен покой. Тогава Марина навела глава под меча на палача. \r\nСпоред народните вярвания Марина е символ на небесния огън, покровителка на жътвата и нивите. Тя е покровителка на здравето, пазителка от змии и закрилница на Южното ни Черноморие. Често Св. Марина е изобразявана като победителка на дявола, която убива дракона-изкусител. \r\n Почитането й съвпада с третия ден на горещниците. На 17 юли се пали новият жив огън. Той се прескача за здраве, а хората си взимат от него, за да запалят огнището. Вярва се, че през тези дни, който се изкъпе в бликнала топла вода, няма да боледува през цялата година.   \r\nВ Странджа, Родопите и по поречието на река Струма светицата е известна като \"господарка на змиите\" и лечителка на ухапаното от тях. \r\nСв. Марина е покровителка на град Созопол. На 17 юли градът чества своя празник.  На този ден празнуват всички с имена:", "date": "2018.07.17", "title": "Православната църква почита паметта на света великомъченица Марина"}
{"url": "http://www.focus-news.net/news/2018/07/17/2546138/varna-v-meditsinskiya-universitet-shte-badat-vracheni-gramoti-ot-initsiativata-speshnite-meditsi-s-koito-se-gordeem.html", "text": "Официална церемония за връчване на грамоти от инициативата „Спешните медици, с които се гордеем“ ще се състои от 11.00 часа в Медицински университет - Варна „Проф. Параскев Стоянов“. Това съобщиха от пресцентъра на  Медицинския университет  в града. Пациентски организации „Заедно с теб“ връчва грамоти на достойните спешни медици от Варна и от цялата страна, с които се гордеем. „Сдружение за развитие на българското здравеопазване“ с председател Ваня Добрева подкрепя инициативата във Варна. На церемонията са поканени да присъстват проф. Анелия Клисарова, член на Комисия по здравеопазване към 44 Народно събрание и зам.-председателят на парламента Нигяр Джафер, която е и бивш спешен лекар. Специална грамота „Отговорно обучение“ ще получи Медицинският университет „Проф. Параскев Стоянов“ Варна. В категорията за спешен лекар с принос в донорството и  трансплантациите номиниране  проф. Вилиян Платиканов – регионален координатор по донорство и ръководител на Клиника по анестезиология и интензивно лечение в УМБАЛ „Св. Марина“ – Варна. За спешен лекар с призвание номинацията е за д-р Станислав Морфов от Центъра за спешна медицинска помощ. В категорията „Спешен лекар“ предложените за грамота са д-р Шабан, д-р Десислава Кателиева и д-р Елена Шейтанова. Номинираните за спешен медицински специалист и спешен реанимационен екип са медицинската сестра Неджмие Ибрахимова – Исмайлова, както и д-р Пенка Чалъкова, мед. фелдшер Димитър Лефтеров и шофьорът Росен Люцканов от Спешния център в града. За лекар с принос в стандартизацията на спешната медицина е номиниран проф. Стоян Миланов, преподавател в МУ - Варна, а за лекар-доайен в спешната медицина – проф. Милан Миланов с принос за въвеждането и развитието на специалността спешна медицина", "date": "2018.07.17", "title": "Варна: В Медицинския университет ще бъдат връчени грамоти от инициативата „Спешните медици, с които се гордеем“"}
{"url": "http://www.focus-news.net/news/2018/07/17/2546125/direktorite-na-oblastnite-direktsii-po-bezopasnost-na-hranite-shte-dadat-preskonferentsiya-po-temata-za-chumata-i-spravyaneto-sas-zaraznite-bolesti-po-zhivotnite.html", "text": "Поради големия интерес към темата за чумата и справянето със заразните болести по животните, директорите на областните дирекции по безопасност на храните ще дадат пресконференция от 15.00 часа, в сградата на Българската агенция по безопасност на храните (БАБХ) на бул. „Пенчо Славейков“ 15А. Това съобщиха от пресцентъра на  БАБХ .", "date": "2018.07.17", "title": "Директорите на областните дирекции по безопасност на храните ще дадат пресконференция по темата за чумата и справянето със заразните болести по животните"}
{"url": "http://www.focus-news.net/news/2018/07/17/2546140/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 17 юли. Това съобщиха от пресцентъра на  дружеството . \r\nВъв връзка с подмяна на водомер на ул. „Монтевидео“ кв. „Овча купел“ , се налага спиране на водоподаването от 10:00 до 16:00 часа на клиентите на „Софийска вода”, живеещи в района на: бл. 4А, бл. 5А, бл. 215А, бл. 216А висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 4А. \r\nВъв връзка с подмяна на сградно водопроводно отклонение на ул. „Иван Гарванов“ кв. „Факултета“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Иван Гарванов“ от ул. „Книжовник“ до ул. „Георги Папанчев“, ул. „Кирил Григоров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Иван Гарванов“ ъгъла с ул. „Георги Папанчев“. \r\nВъв връзка с изграждане на сградно водопроводно отклонение на бул. „История Славянобългарска“ кв. „Военна рампа“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „История Славянобългарска“, по ул. „Каменоделска“ от ул. „Грънчарска“ до ул. „Кожарска“; ул. „Индустриална“, ул. „Заводска“, ул. „Грънчарска“, ул. „Каменоделска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „История Славянобългарска“№6 до блоковете. \r\nВъв връзка с пресвързване на уличен водопровод на ул. „Майор Коста Паница“ гр. Банкя, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Майор Коста Паница “ от ул. „Люлин“ до ул. „Майор Коста Паница“№29; ул. „Люлин“ от ул. „Майор Коста Паница“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майор Коста Паница“ ъгъла с ул. „Люлин“ . \r\nВъв връзка с подмяна на сградно водопроводно отклонение на ул. „Йордан Димчев“ кв. „Челопечене“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Борис Петров“, ул. „Йордан Димчев“, ул. „Войнишка чешма“, ул. „Ангел Маджаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Борис Найденов“ ъгъла с ул. „Ангел Маджаров“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.07.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/17/2546139/zam-ministar-denitsa-nikolova-shte-uchastva-v-osmoto-zasedanie-na-komiteta-za-nablyudenie-na-programa-dunav-2014-2020-g-v-harvatiya.html", "text": "Заместник-министърът на регионалното развитие и благоустройството Деница Николова ще участва в осмото заседание на Комитета за наблюдение на програма „Дунав“ 2014-2020 г., което ще се състои на 17 и 18 юли в гр. Сплит, Хърватия. Това съобщиха от пресцентъра на  Министерство на регионалното развитие и благоустройството . В него ще участват представители на Управляващия орган, Съвместния секретариат, националните органи и националните звена за контакт по програма програмата, националните координатори по Дунавската стратегия и представители на Европейската комисия.    \r\nВ рамките на заседанието ще бъдат обсъдени въпроси, свързани с оценка на оперативното изпълнение и на въздействието на програма „Дунав“ 2014-2020, както и третата покана за набиране на проекти.  \r\nПо време на съвместна среща на Комитета за наблюдение и Националните координатори ще бъдат представени и обсъдени резултатите от селекцията по поканата за предложения по Фонда за разработка на проекти по Специфична цел 4.2., проектът за Контактно звено за Дунавската стратегия и др.", "date": "2018.07.17", "title": "Зам.-министър Деница Николова ще участва в осмото заседание на Комитета за наблюдение на програма „Дунав“ 2014-2020 г. в Хърватия"}
{"url": "http://www.focus-news.net/news/2018/07/17/2546141/plovdiv-obshtinskiyat-savetnik-ot-gerb-ivan-vichkov-shte-priema-grazhdani.html", "text": "Общинският съветник от ГЕРБ-Пловдив Иван Вичков ще приема граждани от 16.00 до 18.00 часа в офиса на партията в район „Тракия“ в блок 91. Това съобщиха от пресцентъра на  ПП ГЕРБ .", "date": "2018.07.17", "title": "Пловдив: Общинският съветник от ГЕРБ Иван Вичков ще приема граждани"}
{"url": "http://www.focus-news.net/news/2018/07/17/2546143/v-silistra-shte-bade-otkrita-fotodokumentalna-izlozhba-za-vasil-levski-vsichko-koeto-sam-storil-storih-go-za-otechestvoto.html", "text": "От 11.00 часа в изложбената зала в Държавен архив – Силистра ще бъде открита фотодокументална изложба за Васил Левски: „Всичко, което съм сторил, сторих го за Отечеството“. Това съобщиха организаторите от  Национален музей „Васил Левски“ гр. Карлово, Държавен архив – Силистра и Общински комитет „Васил Левски“ . На 18 юли от 11.00 часа пред Паметника на Васил Левски ще се състои проява, под наслов „Безсмъртие“, посветена на 181 г. от рождението на Васил Левски.", "date": "2018.07.17", "title": "В Силистра ще бъде открита фотодокументална изложба за Васил Левски: „Всичко, което съм сторил, сторих го за Отечеството“"}
{"url": "http://www.focus-news.net/news/2018/07/17/2546144/obshtina-burgas-v-razgara-na-lyatoto-si-spomnyame-za-apostol-karamitev-s-bezplatni-kino-prozhektsii-na-ohlyuva.html", "text": "Тази година се навършват 95 години от рождението на големия актьор. По този повод на 17, 18 и 19 юли Община Бургас организира „Дни с филмите на Апостол Карамитев“. „Любимец 13“, „Специалист по всичко“ и „Рицар без броня“ са емблематичните ленти, които ще се прожектират на открита сцена „Охлюва“ с начален час 21:00 и в трите дни. С тях ще си спомним за обаятелния бургаски актьор, който остава в историята като „любимец“ на българското кино. Това съобщиха от пресцентъра на  Община Бургас .  \r\nАпостол Милев Карамитев е роден в Бургас на 17 октомври 1923 година в семейство на пристанищен работник, но още от малък е увлечен от киното. Завършва ВИТИЗ,  а през 1947 г. става част от трупата на Народния театър. През 1951 г. прави дебюта си в киното с филма „Утро над родината“. В периода 1966-1967 г. специализира режисура в Москва, Санкт Петербург, Прага и Варшава. От 1969 г. е доцент по актьорско майсторство във ВИТИЗ, където развива и преподавателска дейност. Апостол Карамитев участва в 19 филма и множество театрални постановки. Сред известните му роли са тези в „Любимец 13“, „Специалист по всичко“, „Рицар без броня“, „Бялата стая“, „Двама под небето“, „Един снимачен ден“, „Под игото“. Актьорът си отива на 9 ноември 1973 година, но оставя дълбок отпечатък в българския театрален и филмов живот.", "date": "2018.07.17", "title": "Община Бургас: В разгара на лятото си спомняме за Апостол Карамитев с безплатни кино прожекции на „Охлюва“"}
{"url": "http://www.focus-news.net/news/2018/07/17/2546134/donald-tramp-s-vladimir-putin-dostignahme-do-vazhni-izvodi.html", "text": "Президентът на САЩ Доналд Тръмп заяви по време на интервю пред американския телевизионен канал „Фокс Нюз“ , че съвместно с руския си колега Владимир Путин е „достигнал до важни изводи“, предава  РИА Новости. \r\n„Това бе добра среща, ние обсъдихме толкова много неща, включително ядреното разпространение, войната и мира, икономиката, Сирия, Украйна. Обсъдихме много“, заяви Тръмп след срещата си с Путин. \r\n„Към края на срещата достигнахме до добри изводи“, заяви Тръмп. В частност, според него, изводите са се отнасяли включително и до Израел, но не се впусна в подробности.   Виктор Турмаков", "date": "2018.07.17", "title": "Доналд Тръмп: С Владимир Путин достигнахме до важни изводи"}
{"url": "http://www.focus-news.net/news/2018/07/17/2546142/belogradchishkiyat-episkop-polikarp-shte-oglavi-sv-liturgiya-v-hram-sv-marina-v-dvora-na-sofiyskata-sveta-mitropoliya.html", "text": "Днес Светата Православна църква прославя св. вмца Марина. По този повод във всички епархии на Българската православна църква се отслужва празнична света Литургия. От 9.00 часа света Литургия в митрополитски храм „Св. Марина“ в двора на Софийска света митрополия ще оглави Негово преосвещенство Белоградчишки епископ Поликарп, викарий на Софийския митрополит.  \r\nНикола ПЕТКОВ", "date": "2018.07.17", "title": "Белоградчишкият епископ Поликарп ще оглави св. Литургия в храм „Св. Марина“ в двора на Софийската света митрополия"}
{"url": "http://www.focus-news.net/news/2018/07/17/2546145/varna-umbal-sv-marina-shte-otbelezhi-patronniya-si-praznik.html", "text": "По традиция  УМБАЛ „Св. Марина“ ще отбележи патронния си празник на 17 юли от 17.00 часа в парка пред южния вход. Това съобщиха от пресцентъра на  Медицински университет – Варна . За празничната атмосфера и настроение на медиците, пациентите и гостите на болницата ще се погрижат различни музикални и танцови изпълнители. Ръководството е подготвило много изненади и забавления и за най-малките.", "date": "2018.07.17", "title": "Варна: УМБАЛ „Св. Марина“ ще отбележи патронния си празник"}
{"url": "http://www.focus-news.net/news/2018/07/17/2546146/dobrich-prodalzhavat-otkritite-priemni-na-kmeta-yordan-yordanov.html", "text": "Продължават откритите приемни на кмета на Добрич Йордан Йорданов, съобщиха от пресцентъра на  Община град Добрич . Кметът Йордан Йорданов продължава инициативата за организиране на открити приемни по кварталите. Идеята датира от началото на мандата и досега открити срещи с гражданите по места са проведени в квартал „Рилци“ и в района на Рилските блокове. Предстои провеждането на приемни на открито в жилищните квартали „Балик“ и „Добротица“. Те ще се проведат на 17 и 20 юли в дворовете на училищата „Любен Каравелов“ и „Хан Аспарух“ от 18.00 часа. Всички желаещи да участват ще имат възможността да зададат своите въпроси или да обсъдят актуални теми. Те ще могат да поставят своите въпроси или сигнали и писмено, след което те ще се регистрират в Деловодството в Община Добрич. Кметският екип предвижда откритите приемни да продължат и в другите квартали на Добрич.", "date": "2018.07.17", "title": "Добрич: Продължават откритите приемни на кмета Йордан Йорданов"}
{"url": "http://www.focus-news.net/news/2018/07/17/2546149/burgas-bataki-studio-predstavya-v-grada-kinoto-zad-kadar.html", "text": "„Магията на киното в миниатюри“ – първата самостоятелна бургаска изложба на Bataki Studio – Maria Dacheva и Hristo Danchev Dachev, ще очаква своята публика в дните от 17 до 31 юли в Галерия „Георги Баев“, като съпътстващо събитие на предстоящото ново издание на Международен филмов фестивал Бургас, информира фестивалният директор Емил Ованесов. Това съобщиха от пресцентъра на  Община Бургас . Изложбата ще покаже киното зад кадър и магията в неговите детайли. Тя ще бъде открита в 19.00 часа.", "date": "2018.07.17", "title": "Бургас: Bataki Studio представя в града киното зад кадър"}
{"url": "http://www.focus-news.net/news/2018/07/17/2546150/plovdiv-ostava-ogranicheno-preminavaneto-na-kamioni-po-visoki-ot-4-metra-prez-tunelite-po-patya-asenovgrad-narechenski-bani.html", "text": "Остава ограничено преминаването на камиони по-високи от 4 метра през тунелите по пътя Асеновград-Нареченски бани. Това каза за  Радио „Фокус“ – Пловдив  дежурният от Областно пътно управление. Обходният маршрут за водачите е по пътя Кричим-Девин. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. През последното денонощие не са постъпвали сигнали за по-сериозни пътни инциденти. Пътищата в областта са сухи и нормално проходими. Движението по пътя Югово-Лъки се осъществява в една лента, поради пропадане на част от пътното платно. Преминаването в проблемния участък се регулира с пътни знаци. \r\nТрафикът на територията на град Пловдив е интензивен към този час на деня. Колони от автомобили се образуват по централните булеварди „Васил Априлов“, „Шести септември“, Цар Борис III Обединител“, „Христо Ботев“. Натоварено е движението и по булевард „Пещерско шосе“, „Изгрев“ и „Никола Вапцаров“. \r\nВесела КРЪСТЕВА", "date": "2018.07.17", "title": "Пловдив: Остава ограничено преминаването на камиони по-високи от 4 метра през тунелите по пътя Асеновград-Нареченски бани"}
{"url": "http://www.focus-news.net/news/2018/07/17/2546147/burgas-mini-festivalat-za-dokumentalno-hudozhestveno-kino-lyato-s-dokumentalno-kino-shte-se-provede-v-kulturen-tsentar-morsko-kazino.html", "text": "Мини фестивалът за документално-художествено кино \"Лято с документално кино\" ще се проведе на 17-19 юли в Културен център (КЦ) \"Морско казино\" в Бургас. Това съобщиха от пресцентъра на  Община Бургас . Предвидени са прожекции на три нестандартни филма, сътворени от млади български режисьори. \r\nЩе бъдат представени актуални заглавия от последните три години, участвали в много европейски и международни фестивали, отличени с редица награди. \r\nТемата на мини фестивала е \"Демократичните промени от 1989 година. Преходът в България и постсоциалистическото минало през погледа на творците: Божина Панайотова, Весела Казакова, Мина Милева и Елица Георгиева\". \r\nФилмът \"Червено, твърде червено\" (Франция-България, 2018 г.) на Божина Панайотова вплита използването на нови технологии, смартфони, камери за наблюдение, записващи устройства и архивни кадри. Паралелни разкази, динамични диалози и наситеното действие загатват, че търсенето на истината се превръща в детективско приключение с неочакван край. \r\nОткрито говорене за мафията в България, създадена от бивши агенти на Държавна сигурност (ДС), които могат да манипулират и конспирират, след разпускането ѝ се захващат със създаването на нова структура и започват да си купуват картини (17 юли, от 18:30 ч., КЦ \"Морско казино\", зала \"Петя Дубарова\". Вход свободен). \r\nФилмът \"Звярът е още жив\" (България, 2016 г.) на Весела Казакова и Мина Милева е отново на вълната на документално-художественото кино, която този път ще ни отведе в много държави: Гърция, Куба, България, за да ни покаже, че миналото не си е тръгнало, че звярът е тук - между нас, че той е още жив, протяга лапи в тъмното, дебне и вероятно подостря нокти в сенките, докато някой се подготвя да спи. Паралелно пътуване между два свята:  единият - на починалия дядо и неговата внучка, които търсят отговори защо бивши агенти на ДС заемат все още ключови позиции в обществото и нямат намерение да отстъпват. \"Кой е другият свят, този, който изгражда паралелната действителност? Елате, за да разберем заедно на 18-ти юли от 18:30 ч., КЦ \"Морско казино\", зала \"Петя Дубарова\". Вход свободен.\", посочват от Община Бургас. \r\nТретият филм, с който се закрива фестивалът \"Лято с документално кино\" е \"Всяка стена е врата\" (Франция, 2017 г.) на Елица Георгиева. \r\nТой е приказка. Той е надежда. Той е много повече от преживяно усещане за 89-та година. Елате, за да видите един различен поглед към тази година, която става синоним на свободата с настъпването на политическите промени и падането на Берлинската стена. Любопитно е началото на демокрацията в България. Каква е била тогава - такава, каквото е днес? Освен този толкова различен поглед, ще имаме щастието заедно с нас да бъде едно любознателно и интересно малко момиче, което тогава е било на 7 г., но ще остане с нас като усещане. Освен това след края на филма ще можем да попитаме режисьора какво я е вдъхновило при правенето на филма и всичко интересно, което ни вълнува. Филмът ще бъде представен на 19 юли, от 18:30 ч., КЦ \"Морско казино\", зала \"Петя Дубарова\". Вход свободен. \r\nЩе има изненади и неочаквани подаръци за посетителите на 17, 18, 19 юли от 18:30 ч. в КЦ \"Морско казино\". \r\nАвтор, инициатор, съорганизатор и изпълнител на идеята е Ирина Тодорова, докторант по Телевизионна журналистика, заедно с Община Бургас, Културен център \"Морско казино\", Студентски съвет на СУ \"Св. Климент Охридски\", кино сайтът \"Другото кино\".", "date": "2018.07.17", "title": "Бургас: Мини фестивалът за документално-художествено кино \"Лято с документално кино\" ще се проведе в Културен център \"Морско казино\""}
{"url": "http://www.focus-news.net/news/2018/07/17/2546154/pregled-na-osnovnite-temi-v-dobrudzhanskiya-pechat.html", "text": "„Забраняват преминаването на товарни автомобили през центъра на Добрич“, съобщава вестник  „Нова добруджанска трибуна“ . Поставени са табели, които забраняват движението на товарни автомобили към центъра на града. Те ще бъдат отклонявани по Околовръстния път и ще влизат по общинския път край „Вторични суровини“. Приключили са и ремонтите на северния тротоар по ул. „Дунав“. Изданието съобщава, че национален оперативен щаб бори заразата от африканска чума. В Министерство на вътрешните работи вчера се е провело заседание по разпореждане на премиера. В срещата е участвал и областният управител на Добрич Красимир Кирилов. На двата гранични пункта с Румъния в областта са поставени фризери за съхранение на храна, съдържаща свинско месо. В северната ни съседка не работят открити пазари на месо и местни изделия. „Фестивалът „Света Марина“ събира певци и танцьори от цяла Североизточна България“, съобщава всекидневникът. За поредна година днес ще се проведе фестивалът край село Ботево. Началото е в 11.00 часа, предвиден е водосвет, който ще бъде извършен от Варненския митрополит. Отчитат 380 процента ръст от продажба на общинско имущество“, съобщава на първа страница другият регионален вестник  „Добруджанска трибуна“ . Предложение за актуализация на общинския бюджет ще бъде направено на следващата сесия на Общинския съвет. Това е съобщила зам.-кметът Елка Димова. Над 13 312 000 лв. са приходите на Общината за първото полугодие. Според експертите тази година тя е предложила интересни сделки с общинско имущество, затова и изпълнението на приходите е много добро и доста повече в сравнение с миналата година. 6 455 684 лева просрочени данъчни и осигурителни задължения са постъпили по набирателната сметка на НАП до средата на юли след предприети действия от публичните изпълнители в местния офис на приходната агенция, съобщава всекидневникът. Ръководството на офиса е провело срещи с 74 длъжници, които имат просрочени задължения в размер на над 5000 лв. Личните срещи и телефонният контакт с длъжниците на приходна агенция се налагат като един бърз и ефективен метод за насърчаване на доброволното изпълнение на просрочените данъчни и осигурителни задължения. От началото на годината 46 фирми от региона са поискали и получили от НАП Добрич разрешение за неотложни плащания. От спортната страница – „Гимнастичките от „МИК – Гергана 90“ се завърнаха с куп отличия от Хасково“. Клубът по художествена гимнастика се е представил отлично в първото издание на международния турнир „Кралица на Аида“. В надпреварата са се включили 200 състезатели от България, Гърция и Румъния. Добруджанци са завоювали 13 златни, 8 сребърни и 4 бронзови медала.", "date": "2018.07.17", "title": "Преглед на основните теми в добруджанския печат"}
{"url": "http://www.focus-news.net/news/2018/07/17/2546153/ombudsmanat-maya-manolova-se-sreshta-dnes-v-pazardzhik-s-predstaviteli-na-horata-s-uvrezhdaniya.html", "text": "От 14.30 часа, по покана на Българската асоциация за лица с интелектуални затруднения, омбудсманът Мая Манолова ще посети Дневния център за възрастни с увреждания в гр. Пазарджик - ул. „Константин Величков“ № 91. Това съобщиха от  пресофиса на омбудсмана . \r\nВ понеделник тя препотвърди позицията си, че ще работи и по проектите на Закон за хората с увреждания и на Закон за социалните услуги, а целта е приемането и на трите законопроекта в разумни срокове  от Народното събрание,  каквото е искането на хората с увреждания. Тя подчерта още, че няма да позволи имитация на реформа в системата.", "date": "2018.07.17", "title": "Омбудсманът Мая Манолова се среща днес в Пазарджик с представители на хората с увреждания"}
{"url": "http://www.focus-news.net/news/2018/07/17/2546155/kathimerini-kray-gratskiya-ostrov-lesbos-sa-zaloveni-57-migranti-bez-dokumenti.html", "text": "Група от 57 мигранти без документи са заловени край бреговете на източния егейски остров Лесбос, съобщава електронното издание на гръцкия вестник  Kathimerini . \r\nОт редакцията уточняват, че мигрантите са забелязани от служители на гръцката брегова охрана и Европейската агенция за гранична охрана (Фронтекс) в ранните часове на понеделник. Капитанът на плавателния съд, превозващ мигрантите - 33-годишен мъж, е арестуван.  \r\nМеждувременно 56 други мигранти са били временно настанени в общински гимнастически салон в пристанище Астакос, след като са били заловени от гръцката брегова охрана. Лодката им е била забелязана край популярния остров Лефкада. Задържани са 44 души, сред които четири жени и осем деца. \r\nНяма информация за националностите на мигрантите. Арестувани са общо двама предполагаеми контрабандисти. Тереза Герова", "date": "2018.07.17", "title": "Kathimerini: Край гръцкия остров Лесбос са заловени 57 мигранти без документи"}
{"url": "http://www.focus-news.net/news/2018/07/17/2546151/denyat-17-yuli-v-svetovnata-istoriya.html", "text": "През 1453 г. френските войски побеждават английските в битката при Кастийон, с което завършва Стогодишната война между Франция и Великобритания (1337-1453 г.). Войната се води за земите на територията на Франция, притежание на английската корона, и за Фландрия. Английската армия е съставена предимно от наемници и се командва от краля. Основа на френската армия е рицарското феодално опълчение. На тази дата през 1868 г. столицата на Япония е преместена от гр. Киото в гр. Едо, на който впоследствие е дадено името гр. Токио (т.е. източната столица). Град Токио е разположен в югозападаната част на о-в Хонсю, в равнината Канто, при вливането на реките Сумида и Тама в залива Сингава, част от Токийския залив на Тихия океан. В хода на Първата световна война през 1917 г. кралят на Великобритания Джордж V издава указ за премахване на всички немски титли от имената на членовете на кралската фамилия. Кралската династия, носеща до тогава фамилията Сакс-Кобург-Готска, е преименувана в Уиндзорска. През 1913 г. от 17 до 28 юли в Букурещ се провежда мирната конференция за оформяне резултатите от двете Балкански войни.   Максим Максимович Литвинов - руски държавник и политически деец, Оскар Ивар Левертин - шведски писател, литературовед.  Шарлот Корде, френска аристократка, британският икономист и философ Адам Смит.  2015 г.  \r\nЕК отпуска 7.16 млрд. евро заем на Гърция за мостовото финансиране. Спасителната програма в размер на 86 млрд. евро е потвърден в Бундестага с 439 гласа „за“, 119 „против“ и 40 „въздържали се“. 2014 г.  \r\nНа територията на Украйна е свален малайзийски самолет Боинг 777 извършващ полет Амстердам - Куала Лумпур. Загиват 298 човека. 2013 г.  \r\nКралицата на Великобритания Елизабет II одобрява законопроект легализиращ еднополовите бракове. 2012 г.  \r\nИзраелската партия Кадима излиза от управляващата коалиция. 2012 г.  \r\nАдминистрацията на Барак Обама отказва категорично финансиране на сирийската опозиция. \r\n2011 г. \r\nВулканът Локон изригва, хвърляйки в паника над 5000 жители на индонезийския остров Сулавеси. Скалните материали и пепелта се издигат на три и половина километра височина. \r\n2011 г. \r\nЛидерът на Лейбъристката партия Ед Милибанд се обявява за раздробяване на медийната империя на Рупърт Мърдок след арестуване на Ребека Брукс, досегашния изпълнителен директор на \"Нюз интернешънъл\", британският филиал на Нюз Корпорейшън. С нея арестуваните сътрудници на компанията стават десет. 2011 г.  \r\nСпоред секретен доклад на ЦРУ, публикуван в немския вестник „Билд“, Гърция, е заплашена от гражданска война и военен преврат. 2006 г.  \r\nВълни цунами опустошават индонезийския остров Ява. Загиват стотици. Няколко хотела са повредени и десетки къщи са разрушени в следствие на гигантските вълни, предизвикани от земетресение със сила 7,2 по Рихтер. 2006 г.  \r\nШестима души, сред които и бившият вицепремиер на Албания Грамоз Пашко, изчезват след като военният хеликоптер, с който пътуват, пада в Адриатическо море. Хеликоптерът тръгва от болница в Тирана, за да транспортира по спешност намиращият се в кома Пашко до клиника в италианския град Бари. В хеликоптера пътуват още двама лекари, двама пилоти и техник. 1994 г.  \r\nБразилия става световен шампион по футбол на финала на първенството в САЩ. Титлата е рекордна за Бразилия. Във финалния мач побеждават отбора на Италия след дузпи. Българският национален отбор по футбол постига историческото четвърто място в света на същия шампионат. 1968 г.  \r\nИракското правителство е свалено от Революционния команден съвет начело с генерал Хасан ал-Бакр. 1963 г.  \r\nПодписана е културна спогодба с Алжир. 1955 г.  \r\nВ Калифорния е открит първият Диснилед. В тържеството участва и самият Уолт Дисни. 1945 г.  \r\nЗапочва Потсдамската конференция с участието на Чърчил (по-късно заменен от Клемент Атли), Хари Труман и Сталин. Конференцията разглежда най-важните въпроси, възникнали в края на Втората световна война: за демилитаризацията, за бъдещето на Германия; за репарациите, за западните граници на Полша; за предаване на Кьонигсберг (Калининград) на СССР; за учредяване на международна Дунавска комисия; за учредяване на Съвет на министрите на външните работи; за бъдещия \"ред\" в Европа и в света и др. Решено е мирните договори със сателитите на Хитлеристка Германия да се подготвят от Съвета на министрите на външните работи (СМВнР) на СССР, САЩ, Великобритания, Франция и Китай, а мирните договори да се подпишат само с признати демократични правителства. 1917 г.  \r\nВ хода на Първата световна война кралят на Великобритания Джордж V издава указ за премахване на всички немски титли от имената на членовете на кралската фамилия. Кралската династия, носеща до тогава фамилията Сакс-Кобург-Готска, е преименувана в Уиндзорска. Джордж V е английски крал. Роден е през 1865 г. в Лондон. Син е на Едуард VII, когото наследява през 1910 г. Неговото царуване е отбелязано с участието на Великобритания в Първата световна война, въстанията в Ирландия, Египет и Индия, както и присъединяването към империята му на бивши германски колонии и на нови земи, поставени под английски протекторат (Палестина, Месопотамия и др.). През Първата световна война променя името на Хановерската династия в Уиндзорска династия. Джордж V умира през 1936 г. 1913 г.  \r\nОт 17 до 28 юли в Букурещ се провежда мирната конференция за оформяне резултатите от двете Балкански войни. На 18 юли е сключено петдневно примирие, по-късно продължено безсрочно. Букурещкият мирен договор, който слага край на Втората балканска (Междусъюзническа) война 1913 г., е подписан на 28 юли между България, от една страна, и Румъния, Гърция, Сърбия и Черна гора - от друга. Според него Румъния получава Южна Добруджа, Сърбия - Вардарска Македония, с изключение на Струмица, а Гърция - Егейска Македония. Отношенията с Турция се уреждат с отделен мирен договор. Тези договори очертават първата национална катастрофа за България. След подписването им за България от придобивките, получени след Балканската война 1912-1913 г. , остават земите между реките Струма и Места в Западна Тракия. 1868 г.  \r\nСтолицата на Япония е преместена от гр. Киото в гр. Едо, на който впоследствие е дадено името гр. Токио (т.е. източната столица). Токио е разположен в югозападаната част на о-в Хонсю, в равнината Канто, при вливането на реките Сумида и Тама в залива Сингава, част от Токийския залив на Тихия океан. Той е един от най-големите градове в света. По данни от 1995 г. населението наброява около 11 700 000 ж. В т. нар. столичен район, включващ градове и населени пунктове от 4 префектури, живеят около 31 000 000 жители. Токио е главен транспортен възел на страната, а също голям център на международни морски и въздушни връзки. Център на скоростните железопътни линии и автостради. В Токио има стокова, фондова и валутна борса. В Токио се намират Токийският държавен и муниципален университет, частни университети. Там е седалището на Японската академия на науките, Националния изследователски център за защита от природни бедствия. В Токио има над 30 музея, будистки (Канон в Асакуса от ХVII в., Майдзи от ХIХ в.) и шинтуистки (Ясукуни от 1919 г.) храмове, императорски дворец от края на ХIХ и началото на ХХ в. и други архитектурни паметници. 1841 г.  \r\nИзлиза първият брой на английското хумористично списание \"Пънч\". 1453 г.  \r\nЗавършва Стогодишната война между Франция и Великобритания с победа на френската армия в битката при Бордо. Войната започва през 1338 г. и е най-дългата в историята. Въпреки началните успехи на Великобритания, в крайна сметка тя губи всички свои владения на континента с изключение на крепостта Кале. Френските войски побеждават английските в битката при Кастийон, с което завършва Стогодишната война между Франция и Великобритания (1337-1453 г.). Войната се води за земите на територията на Франция, притежание на английската корона, и за Фландрия. Английската армия е съставена предимно от наемници и се командва от краля. Основа на френската армия е рицарското феодално опълчение. Първият период на войната (1337-1360 г.) е характерен с борбата на противниците за Югозападна Франция. Бойните действия имат променлив успех, но англичаните завладяват Югозападна Франция и заставят Франция чрез Бретинския мирен договор (1360 г.) да им отстъпи територията от устието на Лоара до Пиренеите. Вторият период (1360-1380 г.) започва с реорганизация на френската армия в наемна, създаване на полева артилерия и нов морски флот. Като използва внезапните действия и партизанските методи за воюване, французите имат надмощие. Франция успява да запази много пристанища и крепости по крайбрежието на Атлантически океан (Бордо, Байон, Брест, Шербур, Кале). Англия е принудена да сключи примирие.  \r\nТретият период (1415-1424 г.) се характеризира с вътрешни противоречия и отслабване на Франция (селски и градски въстания, междуособна война на феодалните групировки и др.). С помощта на бургундския херцог англичаните завладяват Северна Франция (вкл. Париж). На 21 май 1420 г. е подписан мирен договор в Труа. Хенри V става регент на Франция, а след смъртта на крал Шарл VI става наследник на френския престол. През 1422 г. внезапно умират Шарл VI и Хенри V. Франция се оказва в изключително тежко положение: разпокъсана и ограбена от завоевателите. Войната се превръща в националноосвободителна за Франция.  \r\nПрез четвъртия период (1424-1453 г.) народните маси активно се намесват във войната (особено в Нормандия). През 1428 г. англичаните обсаждат Орлеан. Народната съпротива се вдъхновява от Жана д’Арк и през 1429 г. градът е освободен. През 1437 г. французите завземат Париж, през 1441 г. си връщат Шампан и през 1450 г. Нормандия. На 19 октомври 1453 английската армия капитулира в Бордо, с което е сложен край на Стогодишната война. 709 г. пр. Хр.  \r\nВ 709 г. пр. Хр. китаецът Чу Фу прави първо описание на пълно слънчево затъмнение. На тази дата са родени: 1876 г.  \r\nРоден е Максим Максимович Литвинов - руски държавник и политически деец. Един от създателите е на Болшевишката партия. От 1920 г. е посланик в Естония. Заема също така длъжностите заместник-народен комисар на външните работи (1921-1930 г.), народен комисар на външните работи (1930-1939 г.), посланик в САЩ (1939-1943 г.), посланик в Куба (1942-1943 г.).Умира в Москва на 31 декември 1951 г. 1862 г.  \r\nРоден е Оскар Ивар Левертин - шведски писател, литературовед. Той завежда катедра в Упсалския, а от 1899 г. е професор по история на литературата в Стокхолмския университет. Литературната си дейност започва през 1883 г. Първият му сборник е \"Легенди и песни\" (1891 г.), в който се обръща към фантастични образи от средновековието. Издава също така сборниците: \"Нови стихове\" (1894 г.), \"Стихове\" (1904 г.), \"Цар Соломон и Моролф\" (1905 г.), историческите новели \"Рококо\" (1899 г.) и романа \"Магистри в естерос\" (1900 г.) . Високо ценени са неговите историко-литературни трудове (\"Театърът и драмата при Густав III\", 1889 г.; \"От времето на Густав III\", 1896 г., и др.). Умира на 22 септември 1906 г. в Стокхолм. На тази дата умират: 1793 г.  \r\nУмира Шарлот Корде - френска аристократка. Тя е родена на 27 юли 1768 г. в Сен-Сатурнен-де-Линери. Под влияние на жирондистите прониква в дома на Жан-Пол Марат и го убива. Осъдена е и след това гилотинирана. 1790 г.  \r\nВ Единбург, Шотландия, умира британският икономист и философ Адам Смит (1723 - 1790). Роден е през 1723 г. в Шотландия. Автор е на прочутото съчинение Богатството на народите: Изследване на неговата природа и причини (1776), което е един от първите опити за проследяване на историческото развитие на индустрията и търговията в Европа. Този труд е особено важен за научната дисциплина икономика и е една от най-известните обосновки в подкрепа на свободната търговия, капитализма и либертарианството. Учи философия първо в Глазгоу, а после в Оксфордския университет (1740-46). При завръщането си в Шотландия през 1751 е назначен за ръководител на катедра „Логика“ в Глазгоуския университет. През 1752 получава и катедрата „Морална философия“. Лекциите му обхващат теми от етиката, риториката, правната наука и политическата икономия. Първата книга на Смит, който му донася известност, е Теория на моралните чувства (1759). Смит смята книгата за свой основен труд, за което се съди по това, че посвещава последните години от живота си на нейните преиздавания. Умира в Единбург, Шотландия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други", "date": "2018.07.17", "title": "Денят 17 юли в световната история"}
{"url": "http://www.focus-news.net/news/2018/07/17/2546156/veliko-tarnovo-zatvoren-za-tovarni-avtomobili-nad-10-tona-e-pat-551-debelets-sredni-kolibi-elena.html", "text": "Интензивно е движението по главните булеварди и кръстовища в града. Пътните настилки са сухи, а времето – ясно и слънчево, предаде репортер на  Радио „Фокус“ – Велико Търново . Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел \"Качица\", както и по улица „Магистрална“, която съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките са сухи, а времето все още – слънчево. Заоблачаване и превалявания ни очакват следобед.  \r\nЗатворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В.Търново - Лясковски кантон - Миндя - Елена и обратно. Ограничено е движението на моторни превозни средства над 3.5 т по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019. \r\nЛуиза ТРАНЧЕВА", "date": "2018.07.17", "title": "Велико Търново: Затворен за товарни автомобили над 10 тона е път -551 Дебелец - Средни колиби - Елена"}
{"url": "http://www.focus-news.net/news/2018/07/17/2546157/blagoevgrad-natovaren-e-trafikat-po-avtomagistrala-struma-i-glaven-pat-e-79-v-posoka-gartsiya.html", "text": "Натоварен е трафикът по автомагистрала „Струма“ и главен път Е-79 в посока Гърция, предаде репортер на  Радио „Фокус“ – Пирин . По двете направления се движат и много автобуси. Интензивен е и трафикът по второкласен път-19 Симитли – Гоце Делчев в посока Банско. Няма данни за образуването на задръствания или колони от автомобили. От Областно пътно управление – Благоевград съобщиха, че в региона не са въведени ограничения за движението на леки и товарни автомобили, няма и ремонтни дейности. Пътните настилки са сухи и нормално проходими, времето е слънчево. Няма регистрирани инциденти на пътя през изминалата нощ. \r\nЛивия НИНОВА", "date": "2018.07.17", "title": "Благоевград: Натоварен е трафикът по автомагистрала „Струма“ и главен път Е-79 в посока Гърция"}
{"url": "http://www.focus-news.net/news/2018/07/17/2546148/plovdivskiyat-mitropolit-nikolay-shte-oglavi-arhiereyska-sveta-liturgiya-za-hramoviya-praznik-na-mitropolitskata-tsarkva-sv-vmtsa-marina.html", "text": "Днес, когато се чества паметта на света великомъченица Марина, в едноименния Митрополитски храм на Пловдив, от 9.00 часа ще бъде отслужена празничната архиерейска света литургия, оглавена от Негово Високопреосвещенство Пловдивския митрополит Николай, в съслужение с гости архиереи, предаде репортер на  Агенция „Фокус“ .  \r\nСветата Литургия ще бъде отслужена пред гостуваща светиня - частица от светите мощи на свети апостол Андрей Първозвани. \r\nТя бе  донесена от Негово Високопреосвещенство Теодосий архиепископа на Томи (Констанца)  - от Румънската православна църква и  поставена за поклонение на вярващия народ.  \r\nНа всеки богомолец ще се дава за благословение икона, с образа на св. Андрей, и памук, осветени на светите мощи. \r\nСветите мощи ще останат в храма до 16.00 часа. \r\nНикола ПЕТКОВ", "date": "2018.07.17", "title": "Пловдивският митрополит Николай ще оглави архиерейска света Литургия за храмовия празник на митрополитската църква „Св. вмца Марина”"}
{"url": "http://www.focus-news.net/news/2018/07/17/2546158/sport-elitsa-kostova-zapochva-uchastieto-si-na-turnira-v-gshtaad.html", "text": "Втората ракета на България Елица Костова започва участие в основната схема на турнира на червени кортове от сериите \"Интернешънъл\" в швейцарския град Гщаад. В първия кръг българката ще играе срещу 19-годишната рускиня Анна Калинская. Двубоят им ще започне не по-рано от 11:30 часа.  \r\nВ следващия етап победителката от мача ще играе срещу Маркета Вондрушова от Чехия, която отстрани шестата поставена Лара Аруабарена. \r\nКалинская, която е 146 в световната ранглиста, спечели единствената среща, която двете тенисистки са изиграли помежду си до този момент - на турнира на твърди кортове в Линц през 2016-та година.", "date": "2018.07.17", "title": "Спорт: Елица Костова започва участието си на турнира в Гщаад"}
{"url": "http://www.focus-news.net/news/2018/07/17/2546160/pregled-na-osnovnite-temi-v-starozagorskiya-pechat.html", "text": "\"Художници възстановиха килийно училище до скривалище на Левски\", е акцент в днешния брой на вестник  \"Старозагорски новини\" . Художници, членове на сдружение \"Творецъ\" в планинското градче Мъглиж, възстановиха съществувалото в средата на ХIХ в килийно училище на територията на девическия манастир \"Свети Николай Мирликийски\". Повече от година е продължило набирането на средства, използвани са били приходите и от благотворителен търг на картини. При почистването на една от килиите, където е школото, художниците се натъкнали на четири маслени платна голям формат, на които са нарисувани сцени от историята на манастира. Оказало се, че те са дело на проф. Борис Данков (1906-1997 г.), някогашен зам.-ректор на Националната художествена академия. Платната били поръчани от бившия старозагорски митрополит Панкратий през 60-те години на ХХ в. и десетилетия наред били считани за безследно изчезнали.  \r\n„Отец Стефан от храм \"Света Троица\" за Старозагорското клане: На 19 юли не е важно колко байрака ще развеем. По-важното е да се помолим“, е друго заглавие в изданието. Община Стара Загора организира общоградско възпоменание на загиналите мирни жители от града и района при опожаряването на Стара Загора и Старозагорското клане през 1877 г.  Денят на възпоменание на жертвите православни християни по традиция се отбелязва на 19 юли, като и тази година ще започне с вечерна служба в храм \"Света Троица\". В града и района, по време на драматичните събития през 1977 г. са избити над 14 хиляди българи, повече от 1000 местни жители умират от глад и гонения, отвлечени са над 10 хиляди млади жени, момчета и момичета.  \r\n \"Тайните на чумата\", е също сред темите в броя. В материала се посочва, че практикуващите ветеринарни лекари не са били своевременно уведомени за смъртоносното заболяване по овцете и козите. \"Научихме от медиите, че имало повече от две огнища на чума. Официална информация нямаме\", посочва д-р Трайчо Алчев, председател на Областната колегия на Българския ветеринарен съюз, в интервю за медията.", "date": "2018.07.17", "title": "Преглед на основните теми в старозагорския печат"}
{"url": "http://www.focus-news.net/news/2018/07/17/2546163/pregled-na-osnovnite-temi-v-burgaskiya-pechat.html", "text": "„Жените живеят с близо 7 години повече от мъжете“ е водещото заглавие на днешния брой на регионалния ежедневник  „Черноморски фар“ . Средната продължителност на живота при мъжете в област Бургас е 71.7 години, докато при жените е 78.4 години. Увеличава се средната продължителност на живота е региона, пише още изданието. „Започва изплащането на обезщетения за евтаназираните животни“ е друга от основните теми на броя. Въпреки искането на стопаните за повече средства, държавата е категорична, че дава максимума – около 300 лева на овца. Темата на деня е „Студент показва красотите на Бургас на чужденци“. Георги Георгиев показва красотите на родния си град по време на безплатен пешеходен тур, който организира заедно със свои приятели и съмишленици. Сборният пункт е едно от емблематичните места в морския град – Часовника. Интервюто днес е с Енчо Жеков, директор на ТП на НОИ – Бургас, а темата е „Няма да има пенсия без увеличение“.", "date": "2018.07.17", "title": "Преглед на основните теми в бургаския печат"}
{"url": "http://www.focus-news.net/news/2018/07/17/2546162/dobrich-chast-ot-okolovrastniya-pat-na-grada-e-v-remont-dvizhenieto-e-regulirano-s-patni-znatsi.html", "text": "Продължават ремонтни дейности на асфалтовата настилка по части от три пътни отсечки в областта, предаде кореспондент на  Радио „Фокус” – Варна . Работи се по направленията - път II-71 Силистра – Добрич, път II-29 Варна – Добрич  и по околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват в различни зони в града. В Добрич времето е слънчево и ясно, тихо е, температурата на въздуха е около 20 градуса.  \r\nЖулиета НИКОЛОВА", "date": "2018.07.17", "title": "Добрич: Част от околовръстния път на града е в ремонт, движението е регулирано с пътни знаци"}
{"url": "http://www.focus-news.net/news/2018/07/17/2546165/ogranicheno-e-dvizhenieto-v-uchastak-ot-patya-veliko-tarnovo-stara-zagora-v-rayona-na-grad-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 30 септември. На място е поставена необходимата сигнализация, а обходният маршрут за квартал Чехлевци е по е по път III – 5004, път II – 44  и път III -4404. Това съобщиха за  Радио „Фокус” – Велико Търново  от Областно пътно управление-Габрово. Условията за пътуване в областта са нормални. Настилките са сухи, трафикът – интензивен. Времето е слънчево, без облаци и намалена видимост. В следобедните часове се очаква заоблачаване и превалявания – интензивни и с гръмотевици. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 31 август ще се извършват ремонти в участък от пътя Чехлевци-Велчевци. Движението е в едната лента. Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече  ремонт на пътно съоръжение при км 18+693. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. \r\nЛуиза ТРАНЧЕВА", "date": "2018.07.17", "title": "Ограничено е движението в участък от пътя Велико Търново – Стара Загора, в района на град Габрово"}
{"url": "http://www.focus-news.net/news/2018/07/17/2546161/pazardzhik-ogranicheno-e-dvizhenieto-na-tovarni-avtomobili-po-transportniya-most-v-selo-boshulya-poradi-remont.html", "text": "Натоварено е движението по главните пътища на областта. Това съобщи за  Радио „Фокус“ – Пазарджик  дежурният в Областно пътно управление - Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.17", "title": "Пазарджик: Ограничено е движението на товарни автомобили по транспортния мост в село Бошуля поради ремонт"}
{"url": "http://www.focus-news.net/news/2018/07/17/2546166/pregled-na-osnovnite-temi-vav-velikotarnovskiya-pechat.html", "text": "„Оборудват с електронни табели натоварените спирки във В. Търново“ е заглавие от първа страница на областния всекидневник  „Янтра Днес” . 22 от най-натоварените спирки на градския транспорт във В. Търново ще бъдат оборудвани с електронни информационни табла, а уличното движение ще бъде изцяло прекроено. Това предвижда проектът за интегрирания градски транспорт, по който работи Общината. „Вицепрезидентът Илияна Йотова приветства българисти от целия свят във Великотърновския университет“, пише още вестникът. 41-вото издание на Международния летен семинар по български език и култура беше открито тържествено във ВТУ „Св. св. Китил и Методий“. Великотърновката Диана Георгиева, която от 10 години живее в САЩ, и още над 100 чужденци от 33 държави на 3 континента пристигнаха в старата столица. „Изгоряха селски имоти и 500 бали слама и люцерна“ е новина от криминалната хроника. В изданието ще откриете и материал, разказващ за Световното, което донесе триумф на Европа, а феновете от Южна Америка – колорит.  \r\n„103 чужденци от 33 държави на три континента ще учат три седмици български език във ВТУ“ е заглавие от другия областен ежедневник  „Борба“ . Продължаваме да работим по създаването на Български културен институт, така както испанците имат своя „Сервантес“, германците – „Гьоте институт“, французите и британците съответно Френски културен институт и Британски съвет“. Това заяви вицепрезидентът Илияна Йотова, която присъства на откриването на 41-вия международен семинар по български език и култура, който започна във ВТУ. „Делегация от В. Търново бе на посещение в побратимения руски град Твер“ е друга тема от вестника. Делегация от Велико Търново посети побратимения със старата столица руски град Твер в навечерието на празника му. Шефът на местния парламент Венцислав Спирдонов и съветниците проф. Михаил Харалампиев и Георги Марков се завърнаха вчера от едноседмична визита. „Разкриха грабеж в парк „Марно поле“ е криминална новина от всекидневника. На първа страница на областния ежедневник е поместен и материал, разказващ за търновка, която се завърна от Флорида, за да учи български език в родния си град.", "date": "2018.07.17", "title": "Преглед на основните теми във великотърновския печат"}
{"url": "http://www.focus-news.net/news/2018/07/17/2546152/makfaks-makedoniya-yohanes-han-dava-start-na-monitoringa-na-es-nad-makedoniya.html", "text": "Комисарят по европейска политика за съседство и преговори за разширяване Йоханес Хан пристига на еднодневно посещение в Скопие, с което официално ще бъде даден старт на мониторинга на ЕС над югозападната ни съседка, предава македонската информационна агенция  „Макфакс“. \r\nПредвидено е австрийският политик да присъства на 79-то заседание на правителството на Република Македония. Единствена точка в дневния ред е информацията за концепцията и структурата на преговори за присъединяване на страната към Европейския съюз. След това  Хан ще проведе срещи с премиера Зоран Заев, с председателя на парламента Талат Джафери и с лидера на опозиционната ВМРО-ДПМНЕ Християн Мицковски.  \r\nНа последното заседание на Съвета за стабилизиране и асоцииране ЕС-Македония в Брюксел австрийският политик констатира забавяне в реформата в публичната администрация, в тайните служби и в съдебната система. Той призова всички опозиционни партии да бъдат конструктивни при приемането и осъществяването на реформите.  \r\nСледващата седмица започва и мониторингът на ЕС над Албания. Тереза Герова", "date": "2018.07.17", "title": "„Макфакс“ (Македония): Йоханес Хан дава старт на Мониторинга на ЕС над Македония"}
{"url": "http://www.focus-news.net/news/2018/07/17/2546170/faz-germanskiyat-vanshen-ministar-prizovava-za-po-natatashno-sblizhavane-mezhdu-sasht-i-rusiya.html", "text": "След срещата на върха в Хелзинки министърът на външните работи на ФРГ Хайко Маас (ГСДП) призова за по-нататъшно сближаване между САЩ и Русия, отбелязва германският национален ежедневник  Die Frankfurter Allgemeine Zeitung .  \r\nВажно е държавните глави на двете глобални сили да поддържат диалога помежду си, изрази увереност първият дипломат на Берлин. „Не можем да мълчим в Украйна, в Сирия, за контрола над въоръженията“, подчерта Маас, като същевременно допълни: „В Хелзинки Тръмп и Путин се опитаха да поставят ново начало на силно напрегнатите отношения между двете страни“. \r\nВ продължение на месеци държавният глава на САЩ Доналд Тръмп работи усилено срещу Европейския съюз, за да се стигне до сюблимния момент, в който определи Общността като „враг“. На фона на последните изявления на американския президент, министърът на външните работи на ФРГ Хайко Маас (ГСДП) заяви, че Белият дом вече не е надежден съюзник на Европа. Изявлението на президента на САЩ „за съжаление показва още веднъж колко голям е станал политическият Атлантик, откакто Доналд Тръмп е на власт\". \r\n„Ние вече не можем да разчитаме на Белия дом\", изрази увереност Маас. За бъде запазено партньорството с Вашингтон, то САЩ трябва да се променят. Европа на свой ред не трябва да допуска разединение, а тъкмо обратното – да се стреми към все по-тясно сътрудничество между отделните страни-членки на ЕС – напук на „острите“ и „абсурдни“ вербални атаки на Тръмп в социалната мрежа „Туитър“.  \r\nПо-рано в интервю за телевизионния канал CBS Тръмп определи ЕС като „враг“ на страната му. „Не е задължително да се мисили за ЕС, но той е враг“, изрази увереност лидерът на Белия дом. Тръмп обоснова твърдението си с „нечестните търговски практики на европейците“.  Тереза Герова", "date": "2018.07.17", "title": "FAZ: Германският външен министър призовава за по-нататъшно сближаване между САЩ и Русия"}
{"url": "http://www.focus-news.net/news/2018/07/17/2546168/blagoevgrad-v-grada-shte-se-provede-uchreditelno-sabranie-na-organizatsiyata-za-upravlenie-na-rilo-pirinski-turisticheski-rayon.html", "text": "Днес от 13.30 часа в Заседателната зала на Областна администрация - Благоевград, ще се проведе учредително събрание на организацията за управление на Рило-Пирински туристически район. Това съобщиха от пресцентъра на  Община Банско . Учредителната община е Банско, като се очаква да присъстват представители на общините Благоевград, Банско, Белица, Гърмен, Гоце Делчев, Дупница, Кресна, Костенец, Петрич, Разлог, Сандански, Сапарева баня, Сатовча, Хаджидимово и Якоруда, както и сдруженията „Долината на Места” и „Съюз на туристическия бизнес – Банско”.", "date": "2018.07.17", "title": "Благоевград: В града ще се проведе учредително събрание на организацията за управление на Рило-Пирински туристически район"}
{"url": "http://www.focus-news.net/news/2018/07/17/2546159/d-r-borislav-tsekov-sreshtata-tramp-putin-prenarezhda-v-dalbochina-svetovnata-politika.html", "text": "Срещата Тръмп-Путин пренарежда в дълбочина световната политика. Това каза в интервю за  Агенция „Фокус”  юристът Борислав Цеков, доктор по конституционно право, основател на Института за модерна политика и познавач на политическите процеси в Америка . Автор на две книги за историята и политиката на САЩ – „Ню Йорк – олтарът на модерния свят” и „Доктрината „Тръмп”.  \r\n„И като съдържание, и като публична комуникация, тази среща целеше да демонстрира, че се срещат две суперсили, които имат волята да решават в двустранен диалог световните проблеми. Най-същественото е, че срещата демонстрира отчетливо и новата геополитическа архитектура на света. Не е никак случайно, че единственото име на държавен ръководител, което беше споменато публично от двамата лидери е това на „нашия приятел” Си Дзинпин”, заяви д-р Цеков и отбеляза, че това е още едно вербално потвърждение за триадата „Вашингтон-Пекин-Москва”, която ще формира глобалния дневен ред.  \r\nПо думите му САЩ и Русия са демонстрирали воля да решават в пряк диалог и партньорство всички открити въпроси, без посредничеството на Европа и НАТО. „Затова и Тръмп целенасочено притисна с неизпълними финансови искания другите членки на НАТО – за да им покаже, че пактът в този си вид не отговаря на американските интереси, както ги дефинира новата администрация във Вашингтон. А именно, че САЩ вече няма да разговаря с Москва чрез НАТО, а пряко и непосредствено”, коментира той. \r\nСпоред Цеков прави впечатление, че темите, които старото статукво във Вашингтон поставяха като враждебен ултиматум към Москва – Украйна, Крим, Донбас - вече минават по-назад в дневния ред и се обсъждат прямо и без излишни емоции. „Най-съществен е прекият двустранен ангажимент на САЩ и Русия да си партнират в ключови сфери като борбата с тероризма и киберсигурността, както и подновяването на усилията за ядрено разоръжаване. Въобще, срещата е едно предпазливо ново начало в американо-руските отношения. Не бива да има съмнение, че САЩ и Русия ще продължат да се конкурират по всички азимути, но няма да дрънкат оръжие и да ескалират ненужно напрежението в света”, добави Борислав Цеков.  Пълния текст на интервюто четете по-късно в „Мнение”", "date": "2018.07.17", "title": "Д-р Борислав Цеков: Срещата Тръмп-Путин пренарежда в дълбочина световната политика"}
{"url": "http://www.focus-news.net/news/2018/07/17/2546172/kyustendil-vavedeno-e-ogranichenie-na-skorostta-za-dvizhenie-po-chast-ot-patya-rila-rilski-manastir-zaradi-svlachishte.html", "text": "Остава в сила ограничението на скоростта на движение в района на свлачището по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.17", "title": "Кюстендил: Въведено е ограничение на скоростта за движение по част от пътя Рила – Рилски манастир заради свлачище"}
{"url": "http://www.focus-news.net/news/2018/07/17/2546169/d-r-borislav-tsekov-temata-za-ruska-namesa-v-amerikanskite-izbori-se-osnovava-na-basnoslovna-lazha-i-spekulatsiya.html", "text": "Темата за руска намеса в американските избори се основава на баснословна лъжа и спекулация. Това каза в интервю за  Агенция „Фокус”  юристът Борислав Цеков, доктор по конституционно право, основател на Института за модерна политика и познавач на политическите процеси в Америка . Автор на две книги за историята и политиката на САЩ – „Ню Йорк – олтарът на модерния свят” и „Доктрината „Тръмп”. „Тези съмнения до момента не са подкрепени от никакви сериозни доказателства. Подчертавам – никакви сериозни доказателства. Празни приказки и пропаганда. Става дума за обикновена партийна пропаганда на демократите и кръговете, които паднаха от власт с възхода на Тръмп, в която са въвлечени и кадрите на Обама и Хилъри в спецслужбите. Това е истината”, заяви Борислав Цеков. По думите му начинът, по който президентът Тръмп коментира на пресконференцията тази глупава пропаганда – като „катастрофа за САЩ” - и изразената от президента Путин готовност за пълно съдействие и участие в разследванията, ако бъдат представени и най-малки доказателства за руска намеса, са снели тази тема от дневния ред на двустранните отношения.  \r\nЦеков коментира, че е естествено опозицията на Тръмп да реагира остро срещу срещата с Путин, тъй като това ѝ е работата. „Истината е, че всички, които реагират в САЩ в момента на ръба на истерията, са свързани с Демократическата партия, която изгуби властта. Или с неоконсерваторите, като Маккейн, които Тръмп и традиционните консерватори пратиха в миманса на Републиканската партия”, коментира той.  Пълния текст на интервюто четете по-късно в „Мнение”", "date": "2018.07.17", "title": "Д-р Борислав Цеков: Темата за руска намеса в американските избори се основава на баснословна лъжа и спекулация"}
{"url": "http://www.focus-news.net/news/2018/07/17/2546167/smolyan-povishena-e-opasnostta-ot-svlichane-na-zemni-masi-i-padashti-kamani-po-vsichki-patishta-v-oblastta.html", "text": "Нормално проходими са пътищата в областта. Това съобщиха за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание съобразно създадената организация на движение поради опасност от паднали камъни и свлечени земни маси върху платното за движение. Движението по пътя Рудозем – Смилян се осъществява в една лента поради пропадане на пътното платно. Участъкът е сигнализиран с пътни знаци. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в сутрешните часове е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.17", "title": "Смолян: Повишена е опасността от свличане на земни маси и падащи камъни по всички пътища в областта"}
{"url": "http://www.focus-news.net/news/2018/07/17/2546171/pazardzhik-grazhdani-obsadiha-s-narodnite-predstaviteli-ot-gerb-problemite-s-rabotnite-mesta-zdraveopazvaneto-i-sotsialnoto-osiguryavane.html", "text": "След общините Септември, Панагюрище и Сърница народните представители от ПП ГЕРБ  Десислава Тодорова, Даниела Малешкова и Димитър Гечев проведоха открита приемна за граждани от град Пазарджик, съобщиха от  пресцентъра на ПП ГЕРБ - Пазарджик . На приемната те бяха потърсени за съдействие от собственик на частна фирма с молба за ускоряване на процедурите за разкриване на концесия за добив на инертни материали от коритото на река Стряма, община Раковски. „Ще се опитаме да потърсим съдействие от нашите колеги – народните представители на ГЕРБ в област Пловдив, тъй като въпросната концесия е на територията на съседната на пазарджишка, Пловдивска област, коментира Десислава Тодорова. Депутатите поеха ангажимент да се запознаят подробно с искането. Граждани потърсиха съдействието на народните представители и по въпроси, свързани с работни места, с лични проблеми в областта на здравеопазването и социалното осигуряване.", "date": "2018.07.17", "title": "Пазарджик: Граждани обсъдиха с народните представители от ГЕРБ проблемите с работните места, здравеопазването и социалното осигуряване"}
{"url": "http://www.focus-news.net/news/2018/07/17/2546176/mvr-edin-chovek-e-zaginal-a-20-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 20 са ранени при 18 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 1 тежко и 49 леки пътни инцидента, при които има един пострадал. \r\nОт началото на годината при инциденти на пътя са загинали 276, а 4332 са пострадали.", "date": "2018.07.17", "title": "МВР: Един човек е загинал, а 20 са ранени при катастрофи в страната през изминалото денонощие"}
{"url": "http://www.focus-news.net/news/2018/07/17/2546173/mladen-marinov-glaven-sekretar-na-mvr-otchitame-spad-na-izvarshenite-prestapleniya-s-55.html", "text": "Отчитаме спад на извършените престъпления с 5,5%. Това каза главният секретар на МВР гл. комисар Младен Маринов в интервю за предаването  „Денят започва“  по  БНТ . „Сериозен е спадът при извършваните грабежи, като там се покачва и разкриваемостта, която средно за страната е 45.4%“, допълни той. \r\nПо отношение на кражбите - имаме също намаление в сравнение с миналата година, процентът на разкриваемост там е 31.6, коментира той. „Като цяло мога да кажа, че по всички показатели, които формират битовата престъпност, ние отчитаме намаление на извършените престъпления“, заяви още Младенов. Той коментира, че т.нар. акция „Респект“ не е нещо ново и добави, че още с встъпването си в длъжност един от приоритетите е бил ограничаване на битовата престъпност. \r\n„Основно целта е да се наситят определени населени места с по-сериозно полицейско присъствие по линия на оперативно-издирвателната работа, да се проверяват лица от активния криминален контингент с оглед тяхното местонахождение, миграция, в момента по-засилено е присъствието по черноморските курорти“, обясни главният секретар на МВР.", "date": "2018.07.17", "title": "Младен Маринов, главен секретар на МВР: Отчитаме спад на извършените престъпления с 5,5%"}
{"url": "http://www.focus-news.net/news/2018/07/17/2546175/ministar-lilyana-pavlova-shte-nagradi-rakovodstvoto-na-mvr-za-prinosa-mu-v-uspeshnoto-provezhdane-na-balgarskoto-predsedatelstvo-na-saveta-na-es.html", "text": "От 13.30 часа днес в сградата на Министерството на вътрешните работи ще се състои тържествена церемония, на която министър Лиляна Павлова ще награди политическото и професионално ръководство на МВР за съществен принос в успешното провеждане на Българското председателство на Съвета на ЕС. Това съобщиха от пресцентъра на  МВР .", "date": "2018.07.17", "title": "Министър Лиляна Павлова ще награди ръководството на МВР за приноса му в успешното провеждане на Българското председателство на Съвета на ЕС"}
{"url": "http://www.focus-news.net/news/2018/07/17/2546177/plovdiv-prodalzhavat-proyavite-v-karlovo-posveteni-na-181-ta-godishnina-ot-rozhdenieto-na-vasil-levski.html", "text": "Проявите, посветени на 181-та годишнина от рождението на Васил Левски в Карлово продължават, съобщиха за  Радио „Фокус” - Пловдив  от Общината. От 11.00 часа в Историческия музей ще бъде представена изложбата „Издания за Васил Левски от фондовете на двата музея – Историческия и Национален музей „Васил Левски“. Експозицията включва ценни издания, посветени на живота, рода и делото на безсмъртния Апостол на свободата. От 19.30 часа на централния площад „20 юли“ тържествено ще бъде връчена Наградата на Карлово, която се присъжда на изявени културни деятели. Събитието ще завърши с празничен концерт на Биг Бенда на БНР и спектакъл на ансамбъл „Българе“. \r\nУтре проявите продължават. Вечерта на тържествената заря-проверка ще присъства председателят на Народното събрание Цвета Караянчева. \r\nЦветана ТОНЧЕВА", "date": "2018.07.17", "title": "Пловдив: Продължават проявите в Карлово, посветени на 181-та годишнина от рождението на Васил Левски"}
{"url": "http://www.focus-news.net/news/2018/07/17/2546179/pss-do-obyad-usloviyata-v-planinite-shte-sa-podhodyashti-za-turizam-v-ranniya-sledobed-se-ochakvat-prevalyavaniya-i-gramotevichni-buri.html", "text": "До обяд условията в планините ще са подходящи за туризъм, в ранния следобед се очакват превалявания и гръмотевични бури. Това съобщиха за  Агенция „Фокус“  от  Планинската спасителна служба (ПСС) към БЧК . Сутрешните температури са от 8 до 15 градуса. Времето е ясно. По високите части духа слаб до умерен вятър.  \r\nРаботят втора и четвърта линии на лифта в Пампорово и кабинковия лифт. \r\nПрез изминалото денонощие няма инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.17", "title": "ПСС: До обяд условията в планините ще са подходящи за туризъм, в ранния следобед се очакват превалявания и гръмотевични бури"}
{"url": "http://www.focus-news.net/news/2018/07/17/2546181/blagoevgrad-v-obednite-i-sledobedni-chasove-shte-ima-kratkotrayni-povisheniya-na-vodnite-niva-v-rilskite-i-pirinskite-pritotsi-na-reka-mesta-i-vav-vodosbora-na-reka-struma.html", "text": "Днес в обедните и следобедни часове ще има краткотрайни повишения на водните нива в Рилските и Пиринските притоци на река Места и във водосбора на река Струма – по основната река над язовир \"Студена\" и в притоците ѝ реките Арката, Елешница, Рилска, Благоевградска Бистрица и Струмешница. Това сочи справка на сайта на  Националният институт по метеорология и хидрология към БАН . На 18 и 19 юли отново в следобедните и вечерни часове са възможни краткотрайни повишения, главно в Рилските и Пиринските притоци на реките Места и Струма.", "date": "2018.07.17", "title": "Благоевград: В обедните и следобедни часове ще има краткотрайни повишения на водните нива в Рилските и Пиринските притоци на река Места и във водосбора на река Струма"}
{"url": "http://www.focus-news.net/news/2018/07/17/2546164/ministar-rumen-porozhanov-shte-se-poemat-razhodite-po-izchistvane-i-obezzarazyavane-na-malkite-stopanstvata.html", "text": "Ще се поемат разходите по изчистване и обеззаразяване на малките стопанствата. Това каза министърът на земеделието, храните и горите Румен Порожанов в предаването „Здравей, България“  по  Нова телевизия .   „Вчера стартира изплащането на обезщетенията за първите две населени места. Пуснали сме съобщение, става дума за близо 305 хил. лв.  Тези цени, които сме казали са не по-ниски за овца и коза от 190 лв. и респективно за тези под селекционен контрол - 250 лв. Изчислението е на база килограмите, цена, която прекалкулирахме. Да. Наистина първоначалните калкулации бяха направени при по-ниска статистическа база, но ние калкулирахме и други разходи така, че да има адекватно обезщетения. Средната цена за животни под селекционен, за стадата, които вчера сме обезщетили е над 300 лв., близо 329 лв. Малко над 200 лв. ще е средната цена за овцете и козите“, обясни Порожанов. „Методиката за изчисление и обезпечаване включва разходите, свързани с унищоженото животно, както и с неговата пазарна стойност. Нещо ново, което вчера на щаба предложих и ще бъде реализирано - ще ангажираме фирма по ЗОП, която да влезе и на малките стопани до 100 – 150 животни да изчисти целия терен, да се измие, да се обеззарази. Ще се поемат разходите по изчистване и обеззаразяване на стопанствата“, добави той. „Има допълнителна компенсация, те са няколко – за животните, които са оборни и не могат в момента да предават млякото си имаме гласувани 25 лв., плюс още 7 лв., стават 32, но ще прекалкулираме, ще свикам УС до края на седмицата, за да станат 40 лв. На база на протоколите, които ще имат за форсмажорно обстоятелство, стопаните ще могат да получат и допълнителната голяма субсидия, която е между 56 и 83 лв. И разбира се има и преходната национална помощ, която е в рамките на 40-50 лв.”, уточни министър Порожанов.", "date": "2018.07.17", "title": "Министър Румен Порожанов: Ще се поемат разходите по изчистване и обеззаразяване на малките стопанствата"}
{"url": "http://www.focus-news.net/news/2018/07/17/2546183/veliko-tarnovo-chast-ot-svishtov-shte-bade-bez-voda-zaradi-montazhni-raboti-po-vodoprovodnata-mrezha.html", "text": "Четири улици в Свищов остават без вода до 16.00 часа. Това съобщиха за  Радио „Фокус“ – Велико Търново  от водоснабдителното дружество. Причината е извършване на монтажни работи по водопроводната мрежа на града. Водоподаването за улиците „Черни връх“, „Бачо Киро“, „Рила“ и „Хемус“ не преустановено в 08.00 часа и се очаква да бъде възстановено около 16.00 часа. От дружеството се извиняват за възникналите неудобства и уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2018.07.17", "title": "Велико Търново: Част от Свищов ще бъде без вода заради монтажни работи по водопроводната мрежа"}
{"url": "http://www.focus-news.net/news/2018/07/17/2546178/smolyan-shte-se-provede-zasedanie-na-postoyannata-oblastna-epizootichna-komisiya-vav-vrazka-s-afrikanskata-chuma-po-svinete.html", "text": "От 11.00 часа в зала 201 на Областна администрация - Смолян ще се проведе заседание на Постоянната областна епизоотична комисия във връзка с африканската чума по свинете в Европа, констатираните огнища в Румъния и опасността от навлизане на болестта на територията на Република България, съобщиха от  Областна администрация – Смолян .", "date": "2018.07.17", "title": "Смолян: Ще се проведе заседание на Постоянната областна епизоотична комисия във връзка с африканската чума по свинете"}
{"url": "http://www.focus-news.net/news/2018/07/17/2546180/veliko-tarnovo-vav-vsichki-hramove-v-oblastta-se-otsluzhva-sveta-liturgiya-za-pochitane-na-pametta-na-sv-marina.html", "text": "Българската православна църква почита паметта на св. Марина - покровител здравето и водата. Днес във всички християнски храмове в областта се отслужва света Литургия, предаде репортер на  Радио „Фокус“ – Велико Търново . Десетки миряни се стичат да запалят свещ за своето здраве и здравето и благодатта на семействата си. Етнографът от Регионалния исторически музей във Велико Търново Илия Вълев посочи, че св. Марина е на особена почит сред народа и днешният ден 17 юли е най-големият летен празник. „Според народните предания, тя предпазва от огън и пожари. Освен това се приема и за покровител на не малко целебни извори, чиито  води помагат срещу очни болести. В Търновско, в нашия регион, се сещам за два такива извора – единият е чешмата близо до Царева Ливада и Дряново, а другият – в село Кесарево“, коментира етнографът. \r\nИмен ден днес празнуват Марина, Марин, Маринчо, Маринка, Маринела, Марин, Марчо. \r\nЛуиза ТРАНЧЕВА", "date": "2018.07.17", "title": "Велико Търново: Във всички храмове в областта се отслужва света Литургия за почитане на паметта на св. Марина"}
{"url": "http://www.focus-news.net/news/2018/07/17/2546185/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "За първа година Свищовска община се включва в Международния семинар по български език и култура, който се организира от Великотърновския университет „Св. св. Кирил и Методий“. Форумът стартира вчера и програмата ще продължи три седмици. Какво ще е участието на Община Свищов, от къде е дошла идеята за него и дали ще има някакво развитие, ще научите в минутите на предаването „Добре дошли в Свищов“ на  Радио „Фокус“ – Велико Търново  от Маргарита Перникова, началник на отдел „Социално-икономическа политика и финансиращи програми” в Общината. Днес предстои заключителната пресконференция по проект за малко над 2 млн. лв., които бяха вложени в подобряване на облика на град Свищов. С тях бе извършен ремонт на някои знакови административни сгради. Какво точно бе направени, как това ще подобри живота на свищовлии и какви още проекти предвижда да реализира Свищовска община, ще ни разкаже Стоян Парашкевов, директор на Дирекция „Управление на проекти и европейски оси“ в Общината. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.07.17", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/07/17/2546182/der-spiegel-germaniya-ne-znaem-kakvo-e-obsazhdano-na-sreshtata-tramp-putin-v-helzinki.html", "text": "Още преди началото й, срещата на върха в Хелзинки между държавните глави на САЩ и Русия – Доналд Тръмп и Владимир Путин, предизвика критики в Германия, но и след края й атмосферата не се промени чувствително, коментират в редакцията на водещото издание  Der Spiegel . \r\nВ навечерието на преговорите във финландската столица министърът на външните работи на ФРГ Хайко Маас (ГСДП) призова за фундаментално преразглеждане на двустранните отношения между Берлин и Вашингтон. Той бе категоричен: на Белия дом вече не може да се гледа като на надежден съюзник.  \r\nСлед края на срещата Тръмп-Путин привидно Берлин демонстрира позитивизъм, като увери, че подкрепя задълбочаването на диалога между лидерите на двете глобални сили. Маас призова за по-нататъшно сближаване между САЩ и Русия с оглед необходимостта от сътрудничество за решаване на кризите.  \r\nДържавният секретар на външните работи Нилс Анен (ГСДП) разкритикува липсата на комуникация на администрацията на Тръмп с важни съюзници като Германия. „Така и не разбрахме както е обсъдено и решено“ в Хелзинки, подчерта германският дипломат след края на преговорите между лидерите на Кремъл и Белия дом. „Щях да бъда малко по-оптимистично настроен, ако знаех, че САЩ са подготвили тези разговори със собствените си съюзници“ – нещо, което според Анен не се е случило.  Тереза Герова", "date": "2018.07.17", "title": "Der Spiegel: Германия: Не знаем какво е обсъждано на срещата Тръмп-Путин в Хелзинки"}
{"url": "http://www.focus-news.net/news/2018/07/17/2546186/razgrad-oblastnata-epizootichna-komisiya-shte-provede-zasedanie-na-18-yuli-vav-vrazka-s-afrikanskata-chuma-po-svinete.html", "text": "Областният управител на Разград Гюнай Хюсмен насрочи заседание на Постоянната областна епизоотична комисия за 18 юли. Това съобщиха от пресцентъра на  Областната администрация . Заседанието е във връзка с влошената епизоотична обстановка по отношение на болестта африканска чума по свинете в Румъния и опасността от навлизането на територията на Република България. Директорът на Областната дирекция по безопасност на храните - Разград д-р Илиян Драмалиев ще представи пред участниците в заседанието Заповеди 11-1225/06.07.2018 г. и 11-1226/06.07.2018 г. на Изпълнителния директор на БАБХ д-р Дамян Илиев, във връзка с влошената епизоотична обстановка по отношение на болестта Африканска чума по свинете (АЧС) в Република Румъния и опасността от навлизане на болестта на територията на Република България. Началникът на отдел „Здравеопазване на животните“ от ОДБХ д-р Юлиян Йорданов ще запознае членовете на епизоотичната комисия със ситуацията и с планирането на действия за ограничаване разпространението на болестта Африканска чума по свинете. Заседанието започва в 11.00 часа в зала 712 в Областна администрация - Разград.", "date": "2018.07.17", "title": "Разград: Областната епизоотична комисия ще проведе заседание на 18 юли във връзка с африканската чума по свинете"}
{"url": "http://www.focus-news.net/news/2018/07/17/2546190/dobrich-obshtinata-e-podpisala-dogovor-po-protsedura-podkrepa-za-predpriemachestvo.html", "text": "Общината е подписала на 16 юни договор по процедура „Подкрепа за предприемачество“ по ОП „Развитие на човешките ресурси“. Партньор в дейностите е добричка фирма, която консултира в сферата на трудовия пазар. Това съобщи зам.-кметът „Икономическо развитие и европейски фондове“ Росица Йорданова, предаде кореспондент на  Радио „Фокус” – Варна . Зам.-кметът подчерта, че този проект е изключително ценен за общината, тъй като е насочен към широк спектър от хора и би бил в подкрепа както на безработни, на млади хора без особен професионален опит, също и на работещи, но търсещи други варианти за себе си. Ще бъдат подпомогнато младежи до 29 години. Идеята е всички ползватели на услугите, свързани с трудовия пазар и възможностите за предприемачество, да бъдат добре информирани и не на последно място мотивирани да направят стъпки в посока на създаване на свой бизнес и да развиват собствена стопанска дейност. Подкрепата е и в психологически план - за преодоляване на страхове и съмнения. Ще се предлагат съвети как да бъде устроен един собствен бизнес, да бъде намирано консултиране или финансиране, за процеса на самонаемане и след старта на бизнеса как да се търсят консултанти за подкрепа, когато е необходимо. Проектът е с общ бюджет 205 744 лв., продължителността му е две години. Бенефициенти ще бъдат общо 40 души, от тях 28 безработни, 12 души с трудова заетост, като от общата бройка 20 ще бъдат младежи на възраст до 29 години.  \r\nЖулиета НИКОЛОВА", "date": "2018.07.17", "title": "Добрич: Общината е подписала договор по процедура „Подкрепа за предприемачество“"}
{"url": "http://www.focus-news.net/news/2018/07/17/2546187/sport-levski-priema-vaduts-v-mach-revansh-ot-parviya-kvalifikatsionen-krag-na-liga-evropa.html", "text": "Отборът на Левски приема лихтенщайнския Вадуц в мач-реванш от първия квалификационен кръг на Лига Европа.  \r\nПри гостуването си преди седмица 26-кратният шампион на България допусна загуба с 0:1. Победата ще бъде единственият шанс на отбора за продължаването напред в предварителните кръгове на турнира.  \r\nМачът ще се играе от 18:45 часа на стадион „Георги Аспарухов“.", "date": "2018.07.17", "title": "Спорт: Левски приема Вадуц в мач-реванш от първия квалификационен кръг на Лига Европа"}
{"url": "http://www.focus-news.net/news/2018/07/17/2546191/burgas-2-200-lv-i-800-evro-sa-otkradnati-ot-magazin-na-ul-ivaylo.html", "text": "2 200 лв. и 800 евро са откраднати от магазин на ул. \"Ивайло\". Това съобщиха от  ОДМВР - Бургас . За кражбата е съобщено на 16 юли т.г. около 11.40 часа в Първо Районно управление - Бургас. 65-годишен мъж от Бургас е подал сигнал за това, че малко по-рано от магазин за пчелни продукти, разположен на ул. \"Ивайло\", му е  извършена кражба на чантичка, съдържаща сумите от 2 200 лв., 800 евро и лични документи. Работата по случая продължава от служители на Първо Районно управление – Бургас.", "date": "2018.07.17", "title": "Бургас: 2 200 лв. и 800 евро са откраднати от магазин на ул. \"Ивайло\""}
{"url": "http://www.focus-news.net/news/2018/07/17/2546193/burgas-lek-avtomobil-e-izgoryal-pri-pozhar-v-selo-ravda.html", "text": "Лек автомобил е изгорял при пожар в село Равда. Това съобщиха от  ОДМВР - Бургас . Сигналът за инцидента е подаден на 16 юли т.г. около 03.30 часа в Районно управление - Несебър. Съобщено е за запален автомобил \"Мерцедес Е 290\" с бургаска регистрация, собственост на 29-годишен мъж от Несебър, паркиран в село Равда, общ. Несебър, непосредствено зад кметството в селото. От инцидента автомобила изгорял напълно. Причините за инцидента, както и стойността на нанесените щети са в процес на изясняване от служители на Районно управление – Несебър.", "date": "2018.07.17", "title": "Бургас: Лек автомобил е изгорял при пожар в село Равда"}
{"url": "http://www.focus-news.net/news/2018/07/17/2546192/veliko-tarnovo-s-10-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 278 см, а температурата на водата 24.5 градуса. Слънчево ще е времето в часовете преди обяд над българския участък на Дунав. След пладне ще започне заоблачаване. Очакват се локални интензивни валежи, придружени с гръмотевици. Ще има условия и за градушки. Максималните температури ще са между 25° и 28°.", "date": "2018.07.17", "title": "Велико Търново: С 10 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/07/17/2546189/d-r-borislav-tsekov-sreshtata-mezhdu-donald-tramp-i-vladimir-putin-e-znakovo-sabitie-koeto-postavya-nachalo-na-normalizatsiyata-na-otnosheniyata-mezhdu-sasht-i-rusiya.html", "text": "Срещата между Доналд Тръмп и Владимир Путин е знаково събитие, което поставя началото на нормализация на отношенията между САЩ и Русия. Това каза в интервю за  Агенция „Фокус”  юристът Борислав Цеков, доктор по конституционно право, основател на Института за модерна политика и познавач на политическите процеси в Америка . Автор на две книги за историята и политиката на САЩ – „Ню Йорк – олтарът на модерния свят” и „Доктрината „Тръмп”. По думите му в голяма степен са се оправдали положителните очаквания от срещата. \r\n„Самият факт на провеждането на тази специална двустранна среща между Вашингтон и Москва е знаменателен. Това, че тя продължи часове, премина през целия конспект от ключови международни теми и завърши със съвместна пресконференция на президентите Тръмп и Путин са не само знакови събития. Поставя се началото на процес на нормализация на отношенията между САЩ и Русия, които бяха доведени до критична точка в резултат от агресивната русофобска истерия, насаждана от неоконсерваторите и от неолибералите на Обама и Хилъри. Виждаме на практика този идеологически обрат, който стана в Белия дом”, коментира Борислав Цеков.  \r\nтой обясни, че обратът се състои в това, че Тръмп и традиционите консерватори демонтират крачка по крачка в условията на тежка вътрешна битка, целия международен ред, който се основава на визията за САЩ като глобален хегемон и имперски център, ЕС като негова привилигирована периферия и подчинена, васална Русия. „Президентът Тръмп иззе стратегическата инициатива и хвърли на бунището на историята тази концепция и присъщата и налудничава русофобия, която подклаждаха неоконсерваторите и неолибералите, и която изправи света на ръба на война”, заяви Цеков.  \r\nПо думите му двете велики сили имат интерес от партньорство по ключовите теми на международната арена. „Разбира се, Западна Европа ще трябва да се адаптира към новите реалности, защото поне докато в сила е доктрината „Тръмп” трансатланническият съюз ще изглежда все по-изчерпан. Образно казано, какво мисли брюкселската бюрокрация и нейните ментори в Берлин и Париж ще има все по-малко значение за света или поне за Америка. На практика виждаме началото на демонтажа на неолибералния глобализъм. Елитите, които произведе и инсталира в Америка и Европа, в т.ч. в България, този отиващ си ред, постепенно ще си отидат от историческата сцена както номенклатурата на социализма, ако не променят координатната система, в която разполагат своето мислене”, отбеляза Борислав Цеков. Пълния текст на интервюто четете по-късно в „Мнение”", "date": "2018.07.17", "title": "Д-р Борислав Цеков: Срещата между Доналд Тръмп и Владимир Путин е знаково събитие, което поставя начало на нормализацията на отношенията между САЩ и Русия"}
{"url": "http://www.focus-news.net/news/2018/07/17/2546195/the-local-italiya-mateo-salvini-prizova-za-otmyana-na-sanktsiite-na-rusiya-do-kraya-na-godinata.html", "text": "Новият министър на вътрешните работи на Италия Матео Салвини настоява санкциите на Европейския съюз срещу Русия да бъдат отменени до края на текущата 2018 г., отбелязва електронното издание  The Local  в местната си редакция, като уточнява, че Салвини е направил съответното изявление в рамките на посещение в Москва в понеделник. \r\nИталианският вътрешен министър увери, че ще използва всички възможни средства, за да убеди европейските партньори да свалят санкциите, наложени след присъединяването на Крим към Русия през 2014 г. и последвалите събития в източната част на Украйна. \r\n„Ветото е само последна възможност, но не я изключвам. Италия е страната от ЕС, която понася най-големи щети от санкциите срещу Русия“, отбеляза Салвини.  \r\nСъщевременно той допълни, че ще положи усилия за създаването на възможности за тоа малките и средните предприятия в двете страни да работят заедно. \r\nПо отношение на връщането на Русия във формата Г-7, Салвини бе категоричен, че подобно решение би било „абсолютно легитимно“. В тази връзка от редакцията припомнят, че миналия месец държавният глава на САЩ Доналд Тръмп направи подобно предложение. По-рано и италианският министър-председател Джузепе Конте заяви, че правителството му е подкрепило „преразглеждане\" на икономическите санкции срещу Русия, припомня изданието. \r\nВ понеделник Салвини се срещна с представители на Съвета за национална сигурност на Руската федерация. В рамките на дискусиите са обсъдени възможностите за сътрудничество между Италия и Русия, включително в „борбата срещу ислямисткия тероризъм\" и  нелегалната имиграция. \r\n„Имах полезна среща с руския министър на вътрешните работи Владимир Колоколцев. Повечето двустранни въпроси бяха обсъдени \", подчерта Салвини след посещението си в Москва.  \r\nВ деня преди визита на италианския вътрешен министър, в Русия бе и премиерът на Унгария Виктор Орбан. В рамките на среща с лидера на Кремъл Владимир Путин той също се изказа критично за санкциите на ЕС срещу Русия. Тереза Герова", "date": "2018.07.17", "title": "The Local (Италия): Матео Салвини призова за отмяна на санкциите на Русия до края на годината"}
{"url": "http://www.focus-news.net/news/2018/07/17/2546196/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-yuli.html", "text": "„Софийска вода” временно ще прекъсне водоснабдяването в някои части на столицата на 18 юли. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Тодор Каблешков“, кв. „Манастирски ливади – запад“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на: Община Красно село: ж.к. „Красно село“, ж.к. „Борово“, ж.к. „Белите брези“ и района между ул. „Тодор Каблешков“, бул. „Братя Бъкстон“, бул. „Цар Борис III“; Община Витоша, кв. „Манастирски ливади –запад“: района между бул. „България“, ул. „Борис  Димовски“, ул. „Синанишко езеро“, ул.  „Мур“, ул. „Родопски извор“, ул. „Казбек“, ул. „Ген. Стефан Тошев“ и ул. „Тодор Каблешков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ж.к. „Красно село“, ул. „Ладога“ на кръстовището с ул. „Леринска чука“; ж.к. „Борово“, ул. „Невестина  скала“ на кръстовището с ул. „Подуево“; ж.к. „Белите  брези“, ул. „Нишава“ на кръстовището с ул. „Битоля“. \r\nВъв връзка с пресвързване на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада до кметството. \r\nВъв връзка с прекъсване на сградно водопроводно отклонение на ул. „Сашо Николов - Сладура“, кв. „Кръстова вада“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Сашо Николов - Сладура“ от ул. „Борис Руменов“ до ул. „Асен Йорданов“, ул. „Аспарух Лешников“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сашо Николов - Сладура“ ъгъла с ул. „„Аспарух Лешников“. \r\nВъв връзка с изграждане на уличен водопровод на ул. „Стадион“, жк. „Експериментален“ кв. „Горубляне“ , се налага спиране на водоподаването от 10:00 до 18:00 часа на клиентите на „Софийска вода”: от бл. 1 до бл. 35 и автосервиз зад бл. 22. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: зад бл. 27“. \r\nВъв връзка с монтаж на спирателни кранове на ул. „Хвойна“, с. Мировяне , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Парашутист“, ул. „Канала“, ул. „Еделвайс“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Спортист“ ъгъла с ул. „Чавдар войвода“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.17", "title": "„Софийска вода” временно ще прекъсне водоснабдяването в някои части на столицата на 18 юли"}
{"url": "http://www.focus-news.net/news/2018/07/17/2546174/zapochna-izvanrednoto-zasedanie-na-predsedatelskiya-savet-na-narodnoto-sabranie-za-chumata-po-zhivotnite.html", "text": "Започна извънредното заседание на Председателския съвет на Народното събрание за чумата по животните, предаде репортер на  Агенция „Фокус“ . Заседанието се провежда в стаята на председателя на Народното събрание Цвета Караянчева. За извънредната среща пристигнаха министърът на земеделието Румен Порожанов, директорът на Българската агенция по безопасност на храните д-р Дамян Илиев, вътрешният министър Валентин Радев и главният секретар на МВР гл. комисар Младен Маринов.  \r\nНа заседанието ръководствата на всички парламентарни групи ще бъдат информирани във връзка със случаите на чума по животните в страната. Заседанието бе свикано на 16 юли 2018 г. от председателя на парламента Цвета Караянчева по молба на Оперативния щаб, който координира борбата с чумата по животните.  \r\nДеница КИТАНОВА", "date": "2018.07.17", "title": "Започна извънредното заседание на Председателския съвет на Народното събрание за чумата по животните"}
{"url": "http://www.focus-news.net/news/2018/07/17/2546184/mladen-marinov-glaven-sekretar-na-mvr-chumata-e-zaplaha-za-natsionalnata-sigurnost-tay-kato-kasae-seriozen-dyal-ot-nashata-ikonomika-svarzana-s-zhivotnovadstvoto.html", "text": "Чумата е заплаха за националната сигурност, тъй като касае сериозен дял от нашата икономика, свързана с животновъдството. Това каза главният секретар на МВР гл. комисар Младен Маринов в интервю за предаването  „Денят започва“  по  БНТ . Близо три часа продължи вчерашното заседание на оперативния щаб, присъстваха абсолютно всички представители на институции, които имат правомощия по решаване на този проблем, коментира Младен Маринов. „От БАБХ беше изнесена много точна и всеобхватна информация, която очерта един много сериозен проблем като заплаха дори за националната сигурност, тъй като касае един сериозен дял от нашата икономика, свързана с животновъдството. Заплахите са както по отношение на малките преживни животни, така и по отношение на дивата и питомна свиня - африканската чума, която е налична в близки до нас държави - говорим за Румъния“, заяви той. \r\nГлавният секретар на МВР обясни, че са били набелязани мерките, които ще се предприемат съвместно с БАБХ и Агенция „Митници“. Те са свързани със засилване на сигурността по границите, проверка на автомобилите, тъй като африканската чума може да бъде пренесена и в хранителни продукти от свинско месо, които се вкарват от шофьори или туристи. \r\n„Трябва да осъзнаем, че това е наистина много сериозна заплаха за нас, това е болест, която се движи с миграцията на самите животни и бавно напредва към Европа“, каза още Младен Маринов. \r\nПо отношение на проблема с животните в Ямболска и Бургаска област той заяви, че силно се надява стопаните там да разбират сериозността на проблема. „Да, това решение да се умъртвят техните животни наистина е много трудно и знам, сигурно тези хора го преживяват много тежко, тъй като е свързано изцяло с техния живот. Техния живот е минал в тази дейност. В крайна сметка се надявам да осъзнаят, че това предотвратява един бъдещ проблем, който ще засегне цялата страна и ще засегне и производителите, които няма да имат достъп до европейски пазари и въобще до пазари“, каза още главният секретар на МВР.", "date": "2018.07.17", "title": "Младен Маринов, главен секретар на МВР: Чумата е заплаха за националната сигурност, тъй като касае сериозен дял от нашата икономика, свързана с животновъдството"}
{"url": "http://www.focus-news.net/news/2018/07/17/2546200/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Още преди началото й, срещата на върха в Хелзинки между държавните глави на САЩ и Русия – Доналд Тръмп и Владимир Путин, предизвика критики в Германия, но и след края й атмосферата не се промени чувствително, коментират в редакцията на водещото издание  Der Spiegel . \r\nВ навечерието на преговорите във финландската столица министърът на външните работи на ФРГ Хайко Маас (ГСДП) призова за фундаментално преразглеждане на двустранните отношения между Берлин и Вашингтон. Той бе категоричен: на Белия дом вече не може да се гледа като на надежден съюзник.  \r\nСлед края на срещата Тръмп-Путин привидно Берлин демонстрира позитивизъм, като увери, че подкрепя задълбочаването на диалога между лидерите на двете глобални сили. Маас призова за по-нататъшно сближаване между САЩ и Русия с оглед необходимостта от сътрудничество за решаване на кризите.  \r\nДържавният секретар на външните работи Нилс Анен (ГСДП) разкритикува липсата на комуникация на администрацията на Тръмп с важни съюзници като Германия. „Така и не разбрахме както е обсъдено и решено“ в Хелзинки, подчерта германският дипломат след края на преговорите между лидерите на Кремъл и Белия дом. „Щях да бъда малко по-оптимистично настроен, ако знаех, че САЩ са подготвили тези разговори със собствените си съюзници“ – нещо, което според Анен не се е случило. \r\n***  Новият министър на вътрешните работи на Италия Матео Салвини настоява санкциите на Европейския съюз срещу Русия да бъдат отменени до края на текущата 2018 г., отбелязва електронното издание  The Local  в местната си редакция, като уточнява, че Салвини е направил съответното изявление в рамките на посещение в Москва в понеделник. \r\nИталианският вътрешен министър увери, че ще използва всички възможни средства, за да убеди европейските партньори да свалят санкциите, наложени след присъединяването на Крим към Русия през 2014 г. и последвалите събития в източната част на Украйна. \r\n„Ветото е само последна възможност, но не я изключвам. Италия е страната от ЕС, която понася най-големи щети от санкциите срещу Русия“, отбеляза Салвини.  \r\nСъщевременно той допълни, че ще положи усилия за създаването на възможности за тоа малките и средните предприятия в двете страни да работят заедно. \r\nПо отношение на връщането на Русия във формата Г-7, Салвини бе категоричен, че подобно решение би било „абсолютно легитимно“. В тази връзка от редакцията припомнят, че миналия месец държавният глава на САЩ Доналд Тръмп направи подобно предложение. По-рано и италианският министър-председател Джузепе Конте заяви, че правителството му е подкрепило „преразглеждане\" на икономическите санкции срещу Русия, припомня изданието. \r\nВ понеделник Салвини се срещна с представители на Съвета за национална сигурност на Руската федерация. В рамките на дискусиите са обсъдени възможностите за сътрудничество между Италия и Русия, включително в „борбата срещу ислямисткия тероризъм\" и  нелегалната имиграция. \r\n„Имах полезна среща с руския министър на вътрешните работи Владимир Колоколцев. Повечето двустранни въпроси бяха обсъдени \", подчерта Салвини след посещението си в Москва.  \r\nВ деня преди визита на италианския вътрешен министър, в Русия бе и премиерът на Унгария Виктор Орбан. В рамките на среща с лидера на Кремъл Владимир Путин той също се изказа критично за санкциите на ЕС срещу Русия. \r\n***  Група от 57 мигранти без документи са заловени край бреговете на източния егейски остров Лесбос, съобщава електронното издание на гръцкия вестник  Kathimerini . \r\nОт редакцията уточняват, че мигрантите са забелязани от служители на гръцката брегова охрана и Европейската агенция за гранична охрана (Фронтекс) в ранните часове на понеделник. Капитанът на плавателния съд, превозващ мигрантите - 33-годишен мъж, е арестуван.  \r\nМеждувременно 56 други мигранти са били временно настанени в общински гимнастически салон в пристанище Астакос, след като са били заловени от гръцката брегова охрана. Лодката им е била забелязана край популярния остров Лефкада. Задържани са 44 души, сред които четири жени и осем деца. \r\nНяма информация за националностите на мигрантите. Арестувани са общо двама предполагаеми контрабандисти. \r\n***   Доналд Тръмп разбива съюзите си с демокрациите, докато се сприятелява с диктатори. Срещата между него и руския президент Владимир Путин представлява хлъзгав склон към един по-мрачен свят. Пред очите ни се случват опасни неща, коментира британското издание  The Guardian. \r\nВъншната политика се движи бавно, като последствията от нея често се виждат години по-късно: когато САЩ помогнаха на южновиетнамското правителство през 50-те години на миналия век, малцина предвиждаха 58 хил. американски загинали във Виетнамската война. САЩ помогнаха за свалянето на демократичното правителство на Мосадек в Иран през 1953 г. и тогава трудно се виждаше, че заради това днес Техеран е основният враг на Америка в Близкия изток. През 2003 г. малцина смятаха, че инвазията на САЩ в Ирак ще взриви региона, отбелязва от редакцията на британския вестник.  \r\nТръмп твърди, че Крим принадлежи на Русия и че Русия трябва да бъде върната в Г-7. Опитва се да попречи на правителството си да наложи санкции спрямо Русия за намесата на изборите. Въпреки руската агресия срещу САЩ и Европа, Тръмп постоянно застава на страната на Путин срещу собствените интереси на Америка и на нейните съюзници, твърди изданието.  \r\nОт Европа в Азия, Тръмп унищожава съюзи с демокрации, като се сприятелява с авторитарни лидери. Той изпраща сигнали до съюзниците на САЩ, че не могат да се доверят на Америка и че Вашингтон няма да се противопостави на техните противници. Тръмп разкри какво мисли, след като нарече Европейски съюз „враг“ тази седмица, а Путин „добър конкурент“. Помислете, преди да наречете това дипломатически гафове. Резултат от този хлъзгав склон ще бъде по-насилствен и тъмен свят, пише The Guardian. \r\n***", "date": "2018.07.17", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/17/2546194/plovdiv-plovdivskiyat-mitropolit-nikolay-otsluzhva-praznichna-arhiereyska-sveta-liturgiya-v-hram-sveta-marina.html", "text": "Празнична архиерейска света Литургия отслужва пловдивският митрополит Николай, в съслужение с гости архиереи в Митрополитския храм „Света Марина”, по повод храмовия му празник, предаде репортер на  Радио „Фокус” - Пловдив . На 17 юли се чества паметта на света великомъченица Марина. \r\nПо покана на пловдивския митрополит Николай, в навечерието на празника на Митрополитския храм „Света Марина”, снощи бяха посрещнати част от светите мощи на свети апостол Андрей Първозвани. Светинята беше донесена от Негово Високопреосвещенство Теодосий, архиепископа на Томи (Констанца) – от Румънската православна църква – в Катедралния храм „Успение Богородично” в Пловдив, от където с литийно шествие мощите бяха занесени до Митрополитския храм „Света Марина”. Те бяха поставени за поклонение на вярващия народ и ще останат в храма до 16.00 часа днес. \r\nНа всеки богомолец ще се дава за благословение икона с образа на св. Андрей и памук, осветени на светите мощи. \r\nЦветана ТОНЧЕВА", "date": "2018.07.17", "title": "Пловдив: Пловдивският митрополит Николай отслужва празнична архиерейска света Литургия в храм „Света Марина”"}
{"url": "http://www.focus-news.net/news/2018/07/17/2546197/kyustendil-s-kurban-za-zdrave-shte-bade-otbelyazan-hramoviyat-praznik-na-paraklisa-sveta-marena-kray-selo-bistritsa.html", "text": "С курбан за здраве ще бъде отбелязан храмовият празник на параклиса „Света Марена” край село Бистрица, община Дупница. Това съобщи за  Радио „Фокус” – Кюстендил  отец Георги Паликарски, архиерейски наместник на Дупнишка духовна околия. Празникът ще започне около 12.00 часа с освещаване на курбана и водосвет за здраве. Отец Паликарски посочи, че православният храм е издигнат върху останки от древен некропол. На мястото всяка година се събират хора от близки и далечни населени места. С него започват и родовите срещи в село Бистрица, където през лятото се завръщат много от жителите, работещи в чужбина. \r\nВенцеслав ИЛЧЕВ", "date": "2018.07.17", "title": "Кюстендил: С курбан за здраве ще бъде отбелязан храмовият празник на параклиса „Света Марена” край село Бистрица"}
{"url": "http://www.focus-news.net/news/2018/07/17/2546201/stara-zagora-oblastniyat-krizisen-shtab-predpriema-speshni-merki-za-ogranichavane-razprostranenieto-na-chumata-po-drebnite-prezhivni-zhivotni.html", "text": "Във връзка с възникналите огнища на болестта чума по дребните преживни животни в Бургаско и Ямболско и опасността тя да бъде разпространена и в други региони на страната, Областният кризисен щаб предприема спешни мерки за ограничаването ѝ. Това съобщиха от пресцентъра на  Областна администрация - Стара Загора . \r\nОт днес на двата прохода, които са на територията на област Стара Загора – Шипка и Прохода на Републиката, има осигурени постоянни полицейски постове. Те ще извършват проверки с цел недопускане на превозването на потенциално опасни или заразени животни от Южна към Северна България.", "date": "2018.07.17", "title": "Стара Загора: Областният кризисен щаб предприема спешни мерки за ограничаване разпространението на чумата по дребните преживни животни"}
{"url": "http://www.focus-news.net/news/2018/07/17/2546198/api-ogranicheno-e-dvizhenieto-po-am-struma-v-uchastaka-ot-p-v-kocherinovo-do-p-v-boboshevo-ot-km-85-do-km-73-v-posoka-sofiya-poradi-patnotransportno-proizshestvie.html", "text": "Ограничено е движението по АМ \"Струма\" в участъка от пътен възел \"Кочериново\" до пътен възел \"Бобошево\", от км 85 до км 73 в посока София, поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от представители на сектор \"Пътна полиция\". Обходният маршрут е: пътен възел \"Кочериново\" - по път І-1 - Мурсалево - път ІІІ-104 - пътен възел \"Бобошево\". Шофьорите да се движат с повишено внимание и съобразена скорост.", "date": "2018.07.17", "title": "АПИ: Ограничено е движението по АМ \"Струма\" в участъка от п. в. \"Кочериново\" до п. в. \"Бобошево\", от км 85 до км 73 в посока София, поради пътнотранспортно произшествие"}
{"url": "http://www.focus-news.net/news/2018/07/17/2546206/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.17", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/17/2546202/boyan-chukov-sreshtata-mezhdu-sasht-i-rusiya-v-helzinki-postavi-parviyat-kamak-na-novata-geopoliticheska-mozayka-koyato-zapochva-da-se-gradi-v-sveta.html", "text": "Срещата между САЩ и Русия в Хелзинки постави първият камък на новата геополитическа мозайка, която започва да се гради в света. Това каза за  Радио „Фокус“  Боян Чуков, съветник по външната политика в правителствата на Пламен Орешарски и Сергей Станишев. „Видяхме по какъв уважителен начин се отнасяха двамата президенти един към друг. В същото време видяхте отношението на Тръмп към страните членки на НАТО и ЕС. Доналд Тръмп е изключително откровен и ненапразно искаше в Г-7 да върне Русия, тъй като останалите страни членки на Г-7 не са равни. В този преход към новия свят всички стари структури започват да се рушат. Финансовият капиталистически троскизъм, който беше основната идеология на демократите в САЩ, си отива“, обясни той. Боян Чуков каза, че Русия също е постигнала немалко от срещата. Според него Руската държава се е превърнала в незаобиколим фактор в световната политика – тя е показала, че стои стабилно в международните отношения.", "date": "2018.07.17", "title": "Боян Чуков: Срещата между САЩ и Русия в Хелзинки постави първият камък на новата геополитическа мозайка, която започва да се гради в света"}
{"url": "http://www.focus-news.net/news/2018/07/17/2546203/nezavisen-makedoniya-ruskoto-posolstvo-v-skopie-reagira-na-izyavlenieto-na-zoran-zaev-opredeli-go-kato-politicheski-bezotgovorno.html", "text": "Посолството на Руската федерация в Скопие реагира на изявлението на премиера Зоран Заев, който обвини проруски бизнесмени в опит да попречат на страната да се присъедини към НАТО, като финансират организирането на протести в страната, отбелязва скопското електронно издание  „Независен“ . \r\n„Смятаме, че изявлението на Зоран Заев е политически безотговорно. То постави под въпрос искреността на усилията на правителството на Република Македония за изграждане на добри отношения с Русия. Със съжаление констатираме, че русофобията все повече се превръща в инструмент и на външната, и на вътрешната политика\", се казва в съобщение, публикувано на официалната страница на руското посолство в Скопие в социалната мрежа „Туитър“. \r\nПо-рано в интервю за BuzzFeed News министър-председателят на Македония Зоран Заев обвини проруски бизнесмени в опит да попречат на страната да се присъедини към НАТО, като плащат за организирането на протести. Страни, близки с Русия, са платили хиляди долари, за да предизвикват насилие в Македония с цел осуетяване на интеграцията й в Алианса, подчерта Заев. Част от тях са отпускани на медии, а друга – за насърчаване на младите хора да протестират пред парламента в Скопие и нападат полицейски служители. Това е очевидно, категоричен бе Заев. \r\nМакедонският премиер отказа да поясни кой стои зад финансирането, отбелязвайки единствено, че разследването е в ход. Съгласно думите му, властите са разбрали за схемата след разпити на участници в протестите, проведени миналия месец в Скопие. Тереза Герова", "date": "2018.07.17", "title": "„Независен“ (Македония): Руското посолство в Скопие реагира на изявлението на Зоран Заев, определи го като „политически безотговорно“"}
{"url": "http://www.focus-news.net/news/2018/07/17/2546207/burgas-7-godishno-dete-e-v-bolnitsa-sled-kato-e-blasnato-ot-velosipedist-v-rayona-solnitsite.html", "text": "7-годишно дете е в болница, след като е блъснато от велосипедист в района солниците. Инцидентът е станал на 16 юли т. г. около 20.00 часа на велоалея в района на бургаски солници до ресторант „Бялата къща“. Внезапно навлязъл пешеходец на велоалеята - дете с инициали Х. Й. на 7 години от Бургас, допуска пътен инцидент с преминаващия велосипедист с инициали Б. Б. от Бургас. От инцидента детето получило комоцио,  прегледано е и освободено за домашно лечение, без опасност за живота, а велосипедистът е с фрактура на дясната китка и е настанен за лечение в УМБАЛ – Бургас без опасност за живота.", "date": "2018.07.17", "title": "Бургас: 7-годишно дете е в болница, след като е блъснато от велосипедист в района солниците"}
{"url": "http://www.focus-news.net/news/2018/07/17/2546210/vidin-natovaren-e-trafikat-po-glaven-pat-e-79-v-posoka-gkpp-dunav-most-2.html", "text": "Натоварен е трафикът по главен път Е-79, пътуват предимно тежкотоварни автомобили в посока ГКПП „Дунав мост 2“. Това каза за  Радио „Фокус“  дежурният служител в Областно пътно управление – Видин. Най-много автомобили се движат в участъка между Видин и Дунавци. Към другите два гранични пункта във Видинска област – „Връшка чука“ и „Брегово“ трафикът е спокоен. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул. “Панония“. \r\nАнна ЛОЗАНОВА", "date": "2018.07.17", "title": "Видин: Натоварен е трафикът по главен път Е-79 в посока ГКПП „Дунав мост 2“"}
{"url": "http://www.focus-news.net/news/2018/07/17/2546208/vanya-yordanova-etnolog-denyat-v-koyto-pochitame-sveta-marina-e-nay-praznuvaniya-goreshtnik-v-rodopite.html", "text": "В традиционните представи на българите за най-горещи дни през годината – горещници, се приемат трите поредни празника 15 юли, когато се почитат светците Кирик и Юлита, 16 юли – св. Юлия и 17 юли – св. Марина. Това каза за  Радио „Фокус“ – Смолян  Ваня Йорданова, етнолог в Регионален исторически музей „Стою Шишков“ – Смолян. В Родопите 17 юли е най-празнувания горещник, а култът към света Марина е популярен само в някои селища. „Веднъж тя се почита като защитник срещу гръмотевици и пожари, както е практиката в селата Широка лъка и Петково, а втори път култът към нея се осмисля като господарка на змиите, както и в някои села от Западните Родопи. Характерно за този ден е това, че според народните вярвания жените не трябва да решат косите си, за да не се провличат змиите в домовете им, не трябва да хващат ножици, конци и въжета – не трябва да шият и плетат. Вярва се също така, че светицата помага при болни очи и по тази причина на 17 юли се мият в лековити води“, каза още Йорданова. \r\nНели ГЕРГЬОВСКА", "date": "2018.07.17", "title": "Ваня Йорданова, етнолог: Денят, в който почитаме Света Марина, е най-празнувания горещник в Родопите"}
{"url": "http://www.focus-news.net/news/2018/07/17/2546209/kyustendil-tezhkotovaren-avtomobil-e-katastrofiral-na-avtomagistrala-struma-v-rayona-na-tunela-pri-kocherinovo.html", "text": "Тежкотоварен автомобил е катастрофирал на автомагистрала „Струма”. Това съобщи за  Радио „Фокус” – Кюстендил  дежурният в ОДМВР – Кюстендил. Водачът на товарния автомобил е загубил контрол, превозното средство е закачило странично вътрешната стена на тунела при Кочериново, след което е излязло извън магистралата. Водачът е контактен, предстои да бъде прегледан от медицински екип. Към момента движението по автомагистрала „Струма” е ограничено от км 85 до км 73 в посока София. Моторните превозни средства се отклоняват по път Е-79, при пътен възел „Кочериново”. Включването в магистралата става при пътен възел „Бобошево”. \r\nВенцеслав ИЛЧЕВ", "date": "2018.07.17", "title": "Кюстендил: Тежкотоварен автомобил е катастрофирал на автомагистрала „Струма” в района на тунела при Кочериново"}
{"url": "http://www.focus-news.net/news/2018/07/17/2546211/kyustendil-silen-dazhd-vali-nad-grada-patnite-nastilki-sa-mokri.html", "text": "Силен дъжд вали над града, пътните настилки са мокри, предаде репортер на  Радио „Фокус” – Кюстендил . Валежът започна с гръмотевична активност и голям интензитет, след което метеорологичната обстановка се нормализира. Пътните настилки навсякъде са мокри и хлъзгави. На места са се образували локви по улиците и пешеходните зони. \r\nВенцеслав ИЛЧЕВ", "date": "2018.07.17", "title": "Кюстендил: Силен дъжд вали над града, пътните настилки са мокри"}
{"url": "http://www.focus-news.net/news/2018/07/17/2546199/zam-ministar-tsvetan-dimitrov-305-hil-lv-veche-sa-plateni-na-stopani-na-izbiti-zhivotni.html", "text": "305 хил. лв. бяха преведени вчера на 26 стопани за около 1600 овце, което е малко над половината. Днес стопаните ще получат парите си по банкови сметки или при кметовете по населени места. Това каза зам.-министърът на земеделието, храните и горите Цветан Димитров в предаването  „Тази сутрин”  по  бТВ . Той посочи, че за всеки стопанин има индивидуално оценяване на животните, а някои са посочили, че предпочитат вместо пари да получат други животни след края на забранителния период. \r\nРешението за евтаназиране на животните се взима от БАБХ и тя докладва в европейската комисия ситуацията, там комитет взима решението, което идва в България и се изпълнява, описа процедурата той. \r\nПо думите на зам.-министъра решението за избиването е взето от Дамян Илиев, директор на БАБХ, който има нужните правомощия. „От БАБХ се позоваха на регламенти, директиви и решения за СЗО. Първото решение на ЕК беше да се ограничи продукцията и продажбата на мляко, месо в областите Бургас и Ямбол.” \r\nДимитров допълни, че в един от щамовете на чумата не се проявява клиника при животните. \r\nМинистърът отчете, че е грешка на ведомството липсата на комуникация със стопаните и на индивидуален подход. \r\nТой не смята, че има повод да си подава оставката, а в сектора има ръст на парите и на обработеното овче мляко.", "date": "2018.07.17", "title": "Зам.-министър Цветан Димитров: 305 хил. лв. вече са платени на стопани на избити животни"}
{"url": "http://www.focus-news.net/news/2018/07/17/2546212/afp-kampaniyata-v-podkrepata-za-brekzit-e-globena-sluchayat-e-predaden-na-politsiyata.html", "text": "На официалната британска кампания в подкрепа на излизането на Великобритания от структурите на Общността е наложена глоба за нарушаване на правилата за разходите за референдума от 2016 г. Това съобщиха от Комисията по политически финанси и регулиране, добавяйки, че случаят е предаден на полицията, предава  AFP . \r\n„Избирателната комисия разгледа доказателствата и извърши задълбочено разследване на разходите по време на кампанията за референдума“, поясни Боб Поснър, председател на Комисията по политически финанси и регулиране. \r\n„Намерени са значителни доказателства, че двете групи – Vote Leave и BeLeave, са работили за обща кауза, не са декларирали съвместната си работа и не са се придържали към ограниченията за правни разходи\". Тереза Герова", "date": "2018.07.17", "title": "AFP: Кампанията в подкрепата за Брекзит е глобена, случаят е предаден на полицията"}
{"url": "http://www.focus-news.net/news/2018/07/17/2546213/varna-ogranicheno-e-dvizhenieto-za-avtomobili-nad-10-tova-po-patya-kranevo-varna-pri-km-83-zaradi-remont.html", "text": "На територията на Областното пътно управление във Варна няма въведени нови временни ограничения за движение на моторни превозни средства. Пътните настилки са сухи, видимостта е добра, предаде репортер на  Радио „Фокус“ – Варна . Движението в участъка от автомагистрала „Черно море“ на 2 километра след Варна се осъществява при пълно затваряне на платното в посока Бургас и двупосочно движение в отсрещното платно поради ремонт на виадукт „Звездица”. От Агенция \"Пътна инфраструктура\" призовават водачите да преминават с внимание през целия обхват на магистралата до „Харамията“ поради осъществяващото се в отделни участъци ръчно косене на тревни площи. Дейностите ще продължат до 21 юли, а на местата, в които се работи е създадена организация на движение. Продължава да е в сила ограничението за МПС над 10 това в участъка Кранево – Варна при км 83. Обходният маршрут е през Кичево – Оброчище. На пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.07.17", "title": "Варна: Ограничено е движението за автомобили над 10 това по пътя Кранево – Варна при км 83 заради ремонт"}
{"url": "http://www.focus-news.net/news/2018/07/17/2546205/ekaterina-keremidarska-etnograf-tretiyat-den-ot-goreshtnitsite-se-pochita-za-predpazvane-ot-pozhari.html", "text": "Третият ден от горещниците се почита за предпазване от пожари. Това каза пред  Радио „Фокус” – Кюстендил  доц. д-р Екатерина Керемидарска, етнограф към Регионален исторически музей – Кюстендил. Този ден се почита в Родопите, Странджа, междуречието на Струма и Места. „Този ден се нарича още Марина огнена и опалена Марина. Света Марина се тачи и като господарка на змиите и лечителка на тяхното смъртоносно ухапване”, каза Екатерина Керемидарска. Света Марина е била дъщеря на езическия жрец, а още от 12-годишна възраст тя се отдава на християнската вяра. Въпреки жестоките мъчения и обгарянето на раните ѝ с огън, тя не се е отказала от християнската вяра. \r\nВенцеслав ИЛЧЕВ", "date": "2018.07.17", "title": "Екатерина Керемидарска, етнограф: Третият ден от горещниците се почита за предпазване от пожари"}
{"url": "http://www.focus-news.net/news/2018/07/17/2546215/dobrich-narusheno-e-vodopodavaneto-v-kv-riltsi-i-v-mestnostta-gaazi-baba-poradi-avarii.html", "text": "Нарушено е водоподаването в кв. „Рилци“ по ул. „Искър“, в местността Гаази баба – път 1, и по ул. „Черноризец храбър“ в Добрич поради аварии, съобщиха от  водоснабдителното дружество, обслужващо областта . В община Добрич-селска се работи в с. Гешаново, с. Карапелит, с. Ген. Колево, с. Богдан, с. Долина, с. Плачи дол и Помпена станция – Оброчище, в община Балчик – по ул. „Стара планина“ в морския град, Вилна зона „Сборно място“, с. Сенокос, с. Соколово и с. Рогачево, в община Каварна - по ул. „Кубрат“ в морския град и в  с. Вранино и с. Камен бряг, в община Тервел – по ул. „Хан Аспарух“ в града, в община Генерал Тошево – с. Спасово, с. Вичево, с. Красен, и в град Ген. Тошево - ул. „Мусала“, в община Шабла - с. Пролез, и в община Крушари - с. Коритен.", "date": "2018.07.17", "title": "Добрич: Нарушено е водоподаването в кв. „Рилци“ и в местността Гаази баба поради аварии"}
{"url": "http://www.focus-news.net/news/2018/07/17/2546214/adelina-stefanova-hram-vavedenie-bogorodichno-blagoevgrad-po-porechieto-na-reka-struma-sveta-marina-e-izvestna-kato-gospodarka-na-zmiite-i-lechitelka-na-uhapanoto-ot-tyah.html", "text": "Българската православна църква почита Света мъченица Марина. За  Радио „Фокус“ – Пирин  Аделина Стефанова, уредник в храм „Въведение Богородично“ в Благоевград, обясни, че Света Марина е била дъщеря на езически жрец в Антиохия през III век, като от малка тя е възпитавана от баща си в идолопоклонничество, но решила да приеме християнството и да се покръсти. Тя допълни, че пръв гонител на светицата станал самият ѝ баща. „Когато Марина е на 16 години управителят на източните римски провинции Олимврий я подлага на тежки мъчения, затова че не искала да се откаже от вярата си. Неочаквано Олимврий решил да удави Марина и хвърлил девойката с камък на врата във водата. Тогава тя отново започнала да се моли да бъде покръстена и изведнъж веригите около врата ѝ се разкъсали и тайнствена светлина окъпала младото момиче. Мъченицата стояла във водата и пеела хвалебствена песен. След това била осъдена на смърт и посечена с меч“, добави тя. По думите ѝ Света Марина се приема като покровителка на водите и на брака. Стефанова отбеляза, че по поречието на река Струма Света Марина е известна като господарка на змиите и лечителка на ухапаното от тях. \r\nЛивия НИНОВА", "date": "2018.07.17", "title": "Аделина Стефанова, храм „Въведение Богородично“ – Благоевград: По поречието на река Струма Света Марина е известна като господарка на змиите и лечителка на ухапаното от тях"}
{"url": "http://www.focus-news.net/news/2018/07/17/2546217/evakuiraha-hora-ot-zhilishten-blok-v-chepelare-zaradi-pozhar-predizvikan-ot-detska-igra-s-ogan.html", "text": "Евакуираха хора от жилищен блок в Чепеларе заради пожар, предизвикан от детска игра с огън, съобщиха от пресцентъра на  Областната дирекция на МВР – Смолян . Hа 16 юли в 15:55 ч. на тел. 112 e получен сигнал за пожар в бойлер, оставен в стълбищна клетка на четвърти етаж на жилищен блок, намиращ се в гр. Чепеларе ул. „Хан Аспарух“. Установено е, че в резултат на детска игра с огън е запален кашонът, в който е бил поставен бойлерът, в резултат на което последният е изгорял и са опушени стените, които са в непосредствена близост.  При гасенето на пожара са евакуирани живущите в жилищния блок. Произшествието е ликвидирано от екип на РСБЗН-Чепеларе.", "date": "2018.07.17", "title": "Евакуираха хора от жилищен блок в Чепеларе заради пожар, предизвикан от детска игра с огън"}
{"url": "http://www.focus-news.net/news/2018/07/17/2546218/varna-institutat-po-ribni-resursi-v-grada-otbelyazva-86-godini-ot-osnovavaneto-si.html", "text": "С богата програма в рамките на днешния ден Институтът по рибни ресурси с Аквариум във Варна ще отбележи 86 години от основаването си. Това съобщи за  Радио „Фокус“ – Варна  началникът на звеното доц. Елица Петрова. Инициативите днес са организирани съвместно с Клуб „Интелект”, по проект „Преживей своето синьо лято”. В 11.00 часа ще започне безплатна лекция. В беседата посетителите ще могат да чуят повече за морските обитатели на Черно море, ще разгледат карти на местообитанията, ще научат интересни факти за нови морски открития. В програмата ще бъде представена и изложба „Рибите в Черно море“ на ученици от паралелка с изобразителни изкуства към Средно училище с изучаване на чужди езици „Александър Пушкин“.След образователната програма, участниците ще се включат в занимателни и спортни игри в пространството пред Аквариума. Те могат да носят любимите си спортни уреди – топка, федербал, въженце за скачане, фризби и др. Цените за посещение на Аквариума в празничния ден ще бъдат намалени. Децата на възраст под 7 години ще влизат безплатно. \r\nДиана СТОЕВА", "date": "2018.07.17", "title": "Варна: Институтът по рибни ресурси в града отбелязва 86 години от основаването си"}
{"url": "http://www.focus-news.net/news/2018/07/17/2546219/burgas-shte-bade-montirano-energospestyavashto-ulichno-osvetlenie-v-tseliya-k-s-izgrev.html", "text": "Монтират ново енергоспестяващо улично осветление в целия к-с „Изгрев“. Това съобщиха от  Община Бургас . Изпълнението на проекта започна от бул. „Димитър Димов“. Скоро ще се навлезе в дълбочина между жилищните блокове. На мястото на старите се поставят общо 765 енергоспестяващи осветителни тела. Ще бъдат издигнати 134 нови стълба. Около 50 от тях ще са по бул. „Димитър Димов“. Голяма част от новите стълбове са на места, където досега изобщо нямаше улично осветление. Налага се подмяната на четири километра амортизирана подземна кабелна мрежа. \r\nДо есента на тази година проектът ще бъде изпълнен на територията на целия жилищен комплекс. Община Бургас осигури средства за изпълнението му от Национален доверителен екофонд, като участва и със собствено съфинансиране. \r\nКомплекс „Изгрев“ ще се интегрира в автоматичната система за управление на осветлението в целия Бургас. Подобен проект бе изпълнен преди няколко години на територията на „Меден рудник“. Желанието на Общината е да продължи с обновлението на уличната осветителна система и в другите големи квартали.", "date": "2018.07.17", "title": "Бургас: Ще бъде монтирано енергоспестяващо улично осветление в целия к-с „Изгрев“"}
{"url": "http://www.focus-news.net/news/2018/07/17/2546221/yambol-prodalzhavat-tekushtite-remonti-po-ulichnata-mrezha-v-grada.html", "text": "С рехабилитиране на участъци от ямболски улици продължават мерките по  поддържането и обновяването на пътната инфраструктура в града. Това съобщиха от пресцентъра на  Общината . Приоритет при извършването на асфалтовите кърпежи са места с най-сериозни поражения след отминалата зима и улици, които се ползват от голям брой жители на общината. Сред тях са участъци по улиците „Крали Марко“, „Хан Тервел“, „Руен“, „Атанас Кратунов“ и др. Асфалтовите кърпежи обхващат площ от 8 000 кв. м. Извършва се и заливане с битумна смес на пукнатините и фугите по улиците в града. То обхваща обща площ от 51 300 метра. Приключи текущият ремонт на тротоарната настилка на ул. „Жорж Папазов“ пред бл. 20. Предстои извършване на частичен текущ ремонт на паважната настилка на улиците „Цар Асен“, „Богдан“, „Вихрен“ и „Перелик“.", "date": "2018.07.17", "title": "Ямбол: Продължават текущите ремонти по уличната мрежа в града"}
{"url": "http://www.focus-news.net/news/2018/07/17/2546204/blizo-chas-prodalzhava-izvanrednoto-zasedanie-na-predsedatelskiya-savet-za-chumata-po-zhivotnite.html", "text": "Близо час продължава извънредното заседание на Председателския съвет за чумата по животните, предаде репортер на  Агенция \"Фокус\" . \r\nЗаседанието се провежда в кабинета на председателя на Народното събрание Цвета Караянчева. На заседанието ръководствата на всички парламентарни групи ще бъдат информирани във връзка със случаите на чума по животните в страната. Заседанието бе свикано на 16 юли 2018 г. от председателя на парламента Цвета Караянчева по молба на Оперативния щаб, който координира борбата с чумата по животните. За извънредната среща пристигнаха министърът на земеделието Румен Порожанов, директорът на Българската агенция по безопасност на храните д-р Дамян Илиев, вътрешният министър Валентин Радев и главният секретар на МВР гл. комисар Младен Маринов.  \r\nДеница КИТАНОВА", "date": "2018.07.17", "title": "Близо час продължава извънредното заседание на Председателския съвет за чумата по животните"}
{"url": "http://www.focus-news.net/news/2018/07/17/2546222/vidin-edin-e-zaginal-a-drugi-dvama-sa-v-bolnitsa-sled-chelen-udar-mezhdu-dva-avtomobila-na-glaven-pat-e-79-blizo-do-razklona-za-s-pleshivets.html", "text": "Тежка катастрофа с един загинал и двама ранени е станала тази нощ на главен път Е-79, при километър 67+000 (в близост до разклона за село Плешивец). Това съобщиха от  ОДМВР- Видин . Сигналът за пътния инцидент е получен в 00.30 часа. Според първоначалните данни след челен сблъсък между две коли – „Фолксваген Шаран” със софийска регистрация и „Тойота” с видинска регистрация, е починал 51-годишен жител на областния град, пътник във втората кола. Двамата водачи – видинчанин и столичанин, са настанени с различни травми във видинската болница. Дежурна оперативна група е извършила оглед на местопроизшествието, причината за тежката катастрофа е в процес на установяване. По случая е образувано досъдебно производство.", "date": "2018.07.17", "title": "Видин: Един е загинал, а други двама са в болница след челен удар между два автомобила на главен път Е-79, близо до разклона за с. Плешивец"}
{"url": "http://www.focus-news.net/news/2018/07/17/2546226/kardzhali-intenziven-e-trafikat-na-avtomobili-na-izhod-na-gkpp-makaza.html", "text": "Интензивен е трафикът на автомобили на изход на ГКПП „Маказа“ към 10.00 часа. Това съобщиха за  Радио „Фокус“ – Смолян  от Главна дирекция „Гранична полиция“. На граничните пунктове „Златоград“ и „Капитан Петко войвода“ на българо-гръцката граница преминаването на автомобили и в двете посоки се осъществява нормално. \r\nНели ГЕРГЬОВСКА", "date": "2018.07.17", "title": "Кърджали: Интензивен е трафикът на автомобили на изход на ГКПП „Маказа“"}
{"url": "http://www.focus-news.net/news/2018/07/17/2546227/pregled-na-osnovnite-temi-vav-varnenskiya-pechat.html", "text": "„Летният сезон върви много добре“, съобщава на първата си страница вестник  „Черно море“ . Цитатът е от вицепремиера Валери Симеонов, който вчера беше на посещение във Варна. По информация от Областния щаб по туризъм в Областната администрация в града в града и областта има спад на престъпленията, а плажовете са чисти. „Откриха 28-ото издание на Международния балетен конкурс“, се съобщава на втора страница в днешния брой. Международният балетен конкурс бе открит в Летния театър от председателя на Народното събрание Цвета Караянчева, която е почетен патрон на най-стария балетен конкурс в света. „2/3 от участниците са в категория старша възраст“, продължава темата изданието. Близо 2700 са младите таланти, които са се изявявали в международния балетен конкурс до този момент. Около 420 са отличените със званието лауреат, а сцената на Летния театър е била трамплин за развитието на тяхната кариера. „И тюлените показаха умение в учението „Бриз 2018“, е друго заглавие от днешния брой. В рамките на националното военноморско учение с международно участие „Бриз 2018” се провежда съвместна подготовка между български и чуждестранни военнослужещи за действия при операции за проверка на кораби-нарушители и при терористични действия на море. „Припомнят творчеството на Володя Вълчев с изложба и сборник“ е водещото заглавие на четвърта страница днес. 20 картини на големия български живописец Володя Вълчев и 22-ма негови приятели са изложени в Градската художествена галерия до 26 август. Могат да се видят произведения на Милко Божков, Георги Лечев, Петьо Маринов, Вихрони Попнеделев, Ванко Урумов, Явор Цанев, Васил Василев. Инициативата „Володя Вълчев и приятели“ е на дъщерята на Володя – Владислава. „Георги Мамалев представя първата си книга“, посочва още екипът на вестника. Книгата на актьора „Усмихни се, човече“ излиза в съавторство с Весел Цанков и е от поредицата “Любимци на публиката”. А премиерното й представяне ще бъде на 18 юли от 19.00 часа. Актьорът и авторът Георги Мамалев ще отговаря на удобни и неудобни въпроси и ще дарява автографи.", "date": "2018.07.17", "title": "Преглед на основните теми във варненския печат"}
{"url": "http://www.focus-news.net/news/2018/07/17/2546228/yambol-priklyuchi-obnovyavaneto-na-terena-na-sportno-igrishte-g-drazhev.html", "text": "Футболното игрище на спортен комплекс „Г. Драожев“ в Ямбол вече е изцяло обновен. Това съобщиха от пресцентъра на  Общината . Дейностите включваха фрезоване, опесъчаване и заравняване на терена, изграждане на поливна система и последващо затревяване. Монтирани са и нови футболни врати. Спортното игрище в парка е едно от най-използваните в града, като служи за тренировъчна база на седем футболни клуба. На него традиционно се провеждат редица турнири - зоналното и областно първенства за юноши старша и младша възраст, областното първенство за деца, както и ученическите турнири. Лошото състояние на терена, с липсваща досега поливна система и компрометирното затревяване често бе причина за отлагане на футболни срещи.  \r\nРемонтът на футболния терен дава възможност за повишаване нивото на спортната инфраструктура, създаване на по-благоприятни условия за постигане на високи спортни резултати, както и провеждане на значими футболни турнири от републикански мащаб за всички възрастови групи.", "date": "2018.07.17", "title": "Ямбол: Приключи обновяването на терена на спортно игрище „Г. Дражев“"}
{"url": "http://www.focus-news.net/news/2018/07/17/2546229/varna-kvartalite-asparuhovo-i-galata-shte-badat-bez-vodopodavane-zaradi-avariya-na-magistralen-vodoprovod.html", "text": "За 12 часа кварталите „Аспарухово“ и „Галата“ във Варна ще бъдат без водоподаване днес поради отстраняване на авария на магистрален водопровод. Това съобщиха от  водоснабдителното дружество . В двата квартала, както и в Южна промишлена зона (Острова), и местностите „Зеленика“, „Боровец“, „Вилите“, „Джанавара“ и „Лазур“ вода няма да има до 20 часа. Водоноски ще бъдат поставени на Обръщача (бункера) и до Онкоболницата. Поради ремонт и реконструкция на водопроводи без вода до около 17.00 часа ще бъдат и абонатите между бул. “Цар Освободител“, ул. \"Отец Паисий“, бул. “Сливница“ и ул. “Струга“. \r\nДиана СТОЕВА", "date": "2018.07.17", "title": "Варна: Кварталите „Аспарухово“ и „Галата“ ще бъдат без водоподаване заради авария на магистрален водопровод"}
{"url": "http://www.focus-news.net/news/2018/07/17/2546224/veliko-tarnovo-obshtinata-otchita-izklyuchitelno-golyam-interes-kam-mezhdunarodniya-konkurs-za-nov-gradski-tsentar-na-veliko-tarnovo.html", "text": "Международният архитектурен конкурс за нов градски център на Велико Търново, който е под мотото “Ново сърце за Стария град“ и е възложен от Община Велико Търново по инициатива на кмета Даниел Панов, е най-мащабният в България. Интересът към него е изключително голям, което личи от десетките въпроси, пристигащи ежедневно към организаторите от целия свят. Това съобщиха от пресцентъра на  Община Велико Търново . \r\nМеждународният конкурс е най-добрата форма за решение на такова сложно градоустройствено предизвикателство, каквото е теренът на Старото военно училище, категоричен е проф. д-р Георги Станишев, председател на международното жури и консултант на конкурса. \r\nПрофесионалната надпревара включва две части, които са неразривно свързани – градоустройствено решение (концепция) за територията на Старото военно училище и проект (концепция) за сграда на Експозиционен център. С нейното строителство, заедно с прилежащата инфраструктура, ще поставим началото на поетапното развитие на територията от близо 190 декара. Изграждането на експозиционния център е част от одобрената инвестиционна програма на Общината по мерките за градска среда на оперативна програма „Региони в растеж“, обясни кметът на Велико Търново Даниел Панов.  \r\n„Архитектурните конкурси са пътят към по-добра архитектура. Около това мнение се обединява архитектурната общност не само в България, а и по света. Те се считат за най-демократичния метод за избор на идеи и проекти, свързани с обществено финансиране, а добрите конкурсни процедури гарантират защитата на обществения интерес и целесъобразното изразходване на публични средства“, заяви Панов. \r\nКонкурсната програма за новия градски център е изготвена според обществените нагласи. Предвижда се повече озеленяване и по-малко строителство спрямо досегашните разработки за територията, също - създаване на пешеходна зона, място за провеждане на обществени, културни, научни, спортни и други събития, нова библиотека, музеи, спортни площи, нови паркоместа и др.  \r\n75000 евро е наградният фонд, обявен от Община Велико Търново. Журирането ще се проведе в Старата столица в периода 27 – 29 юли, а подаването на концепции е със срок до 20 юли. Регистрацията и участието в процедурата е безплатно. Концепции могат да подават дипломирани архитекти или екипи, в чиито състави има поне един архитект. \r\nИменити архитекти от няколко страни, доказани професионалисти в областта на архитектурата и градското проектиране, ще отсяват най-добрите предложения за нов градски център на Велико Търново. Сред предложенията международното жури ще търси решения, които стъпват на уникалното архитектурно наследство на Велико Търново, но преразказват историята и културата на мястото чрез новаторски пространствени решения и със средствата на  модерния архитектурен език. \r\nАндреа Д`Антраси представлява едно от най-престижните архитектурни студиа в света - MAD Аrchitects, базирано в Пекин, като директор на Европейския клон – MAD Europe (МАД архитекти – Европа). Притежава изключителен опит от реализацията на международни проекти в САЩ, Италия, Австралия, Китай и др.  \r\nПроф. Доминик Роайар от Франция - архитект, доктор по история на изкуството, е друго световноизвестно име в международното жури. Проучва новите градски форми в Европа, САЩ, страните на Латинска Америка и др. Нейните интереси са насочени към съвременната архитектура и връзката ѝ с наследството в градската среда.  \r\nПроф. Андрей Чернихов от Русия е сред водещите имена на архитектурата в родната си страна и в международен мащаб. Член е на най-престижните академии и организации в своята област, председател на Международната фондация \"Яков Чернихов\" (ICIF). Носител на голяма награда в конкурс за стратегическо планиране на Москва през 2012 г. В работата си съчетава историческата традиция на руския авангард от началото на 20 век и художествени открития в съвременното градоустройство. \r\nД-р Хеле Юул от Дания се занимава с научноизследователска дейност и е консултант за едни от най-големите образователни институции в областта на градското развитие и пространство. Акцент в дейността й е адаптирането на стари индустриални пространства и превръщането им в атрактивен елемент от съвременната градска среда.  \r\nАндрю Йоман – Великобритания и Хърватия, преподава в различни университети във Великобритания и е гостуващ професор в Кралската академия на изкуствата в Копенхаген. Носител е на национални и международни награди в областта на архитектурата. Чрез създаването на офис в Загреб – Хърватия, участва в проектни програми в този регион и Европа. Включен е в големи градски реновации за Копенхаген, които са сред най-мащабните в Европа.   \r\nБългарските представители в комисията са великотърновските архитекти Юрий Любомирски, Николай Малаков и Лора Бъчварова.  \r\n„Архитектите от международното жури са хора, отдавна доказали своя авторитет на световната сцена. Този факт, както и анонимността на конкурса, гарантират напълно безпристрастно и обективно оценяване на предложенията за проекти“, каза проф. Георги Станишев, който оглавява журито.  \r\nМного емблематични сгради и обекти в България са построени след провеждане на международни архитектурни конкурси, коментира великотърновският архитект и член на журито Лора Бъчварова. Сред тях са музеят на княз Александър I Батенберг, сградата на Доходно здание в Русе, Софийския университет „Св. Климент Охридски“ и Съдебната палата в столицата. Заради тяхната сложност и търсене на най-оптималните варианти за реализация, те продължавали години наред, като този за Съда дори е провеждан три пъти.  \r\nИменити архитекти от Европа се включват в надпреварата с проекти за изграждането на Царския дворец, Народен музей и библиотека в столицата. Всички тези състезания на идеи променят облика на София, а големият брой чуждестранни участници свидетелства за повишения авторитет на България и разширените международни контакти на архитектурната гилдия. \r\nВ наши дни международните архитектурни конкурси повишават своето значение и популярност. Сред най-мащабните в света се нарежда състезанието между професионалисти за нов музей “Гугенхайм” в Хелзинки, обявен през 2014 г., в който се включват рекордните 1715 участници и конкурсът за новата Александрийска библиотека в Египет, в който участват 1700 архитекти от цял свят.", "date": "2018.07.17", "title": "Велико Търново: Общината отчита изключително голям интерес към Международния конкурс за нов градски център на Велико Търново"}
{"url": "http://www.focus-news.net/news/2018/07/17/2546225/kyustendil-vazstanoveno-e-dvizhenieto-po-avtomagistrala-struma-v-uchastaka-ot-paten-vazel-kocherinovo-do-paten-vazel-boboshevo-v-posoka-sofiya.html", "text": "Възстановено е движението по автомагистрала \"Струма\" в участъка от пътен възел \"Кочериново\" до пътен възел \"Бобошево\" в посока София. Това съобщиха от пресцентъра на  Агенция „Пътна инфраструктура“ . Трафикът беше временно ограничен и пренасочен по обходен маршрут поради пътнотранспортно произшествие.", "date": "2018.07.17", "title": "Кюстендил: Възстановено е движението по автомагистрала \"Струма\" в участъка от пътен възел \"Кочериново\" до пътен възел \"Бобошево\" в посока София"}
{"url": "http://www.focus-news.net/news/2018/07/17/2546220/smolyan-nad-160-zhiteli-na-obshtinata-praznuvat-imen-den-na-sveta-marina.html", "text": "Над 160 жители на община Смолян празнуват имен ден на 17 юли – денят, в който Православната църква почита света Марина. Това каза за  Радио „Фокус“ – Смолян  Мария Топова от служба ГРАО в местната администрация. Дамите, носещи името Марина, са 49, а Маринка са наречени 3 жени. Марин са кръстени 61 мъже. В деня на света Марина празнуват и всички с имената Маринела, Марчо и Марко, които в Смолян и околните села са над 50 души. \r\nНели ГЕРГЬОВСКА", "date": "2018.07.17", "title": "Смолян: Над 160 жители на общината празнуват имен ден на света Марина"}
{"url": "http://www.focus-news.net/news/2018/07/17/2546232/vidin-politsiyata-zalovi-15-godishen-mladezh-otkradnal-dve-koli-v-edin-den.html", "text": "Полицията във Видин залови 15-годишен младеж, откраднал две коли в един ден. Това съобщиха от пресцентъра на  ОДМВР-Видин . На 16 юли в 08.18 часа на тел.112 е постъпил сигнал за противозаконно отнета лека кола - „Опел Астра” без регистрационни табели, паркирана на ул. „Байкал” в кв. „Нов път”. В 09.00 часа превозното средство било открито на ул.„Волга” в квартала. Авторът на деянието е 15-годишен, който е установен в хода на предприетите незабавни оперативно-издирвателни действия. По случая в РУ-Видин е образувано досъдебно производство.  \r\nСъщият ден, в 22.30 часа видинчанка сигнализирала в полицията, че неизвестно лице влязло в магазина ѝ на ул. „Христо Ботев”, докато тя била пред търговския обект, и откраднало мобилния ѝ телефон и контактния ключ на колата ѝ „Ауди”. Вещите били оставени от нея на рафт до касата. След като установила липсата им жената видяла, че колата, паркирана пред обекта, я нямало. Предприети са незабавни оперативно-издирвателни действия, като превозното средство е открито от служителите на реда изоставено и заключено, със спукана предна гума и счупена джанта, на надлеза на ул.„Цар Иван Асен ІІ” в града. Авторът на деянието е заловен -  същият непълнолетен, който с протокол предал контактния ключ на „Ауди”-то. Момчето е доведено в РУ-Видин, предоставена му е полицейска закрила на основание наредбата за предоставяне на полицейска закрила на дете. Откраднатият мобилен телефон е намерен и предаден с протокол от пълнолетен видинчанин, който заявил, че по-рано вечерта го е закупил от момчето. Работата по случая продължава, в РУ-Видин е образувано досъдебно производство.", "date": "2018.07.17", "title": "Видин: Полицията залови 15-годишен младеж, откраднал две коли в един ден"}
{"url": "http://www.focus-news.net/news/2018/07/17/2546234/kyustendil-priklyuchva-srokat-za-zapisvane-na-klasiranite-na-vtori-etap-uchenitsi-v-osmi-klas.html", "text": "Приключва срокът за записване на класираните на втори етап ученици в осми клас. Това съобщиха за  Радио „Фокус” – Кюстендил  от Регионално управление на образованието – Кюстендил. Срокът е до днес (17 юли). Записването става в училището, в което са приети учениците. 133 ученици са класирани на втори етап в учебните заведения в областта. Учениците, които са класирани и не се запишат, не запазват местата си. Неприетите, некласираните и незаписаните ученици могат да участват в трето класиране. Те трябва да подават ново заявление в училищата-гнезда или по електронен път. Свободните места за третия етап на класиране ще бъдат обявени на 19 юли. За област Кюстендил училищата – гнезда са Основно училище „Св. св. Кирил и Методий” – Кюстендил и Основно училище „Христаки Павлович” – Дупница. След втория етап не са класирани 14 ученици от област Кюстендил. \r\nВенцеслав ИЛЧЕВ", "date": "2018.07.17", "title": "Кюстендил: Приключва срокът за записване на класираните на втори етап ученици в осми клас"}
{"url": "http://www.focus-news.net/news/2018/07/17/2546216/pazardzhik-deseti-den-prodalzhava-izdirvaneto-na-izcheznaloto-kray-bregovete-na-reka-luda-yana-6-godishno-momiche-ot-panagyurishte.html", "text": "Десети ден продължава издирването на изчезналото край бреговете на река Луда Яна 6-годишно момиче от Панагюрище. Това съобщи за  Радио „Фокус“ – Пазарджик  говорителят на полицията в Пазарджик Мирослав Стоянов. Той обясни, че и днес полицаи, пожарникари и доброволци ще продължат претърсването на райони край реката. Помощ при операцията са оказали мъже от сдруженията за пещерно спасяване в София и Пазарджик, местната ловна дружина, а също и членове на „Българското каяк общество“, които с помощта на две лодки и необходимото оборудване са направили детайлно претърсване и анализ на коритото на река Луда Яна в участъка между Панагюрище и село Бъта, въпреки тежкия терен, с бързеи, с опасни завои и падове на водата. В издирването на малкото момиче участват и две следови кучета. С помощта на двата дрона, предоставени от фирма от Панагюрище, са направени снимки на поречието на реката, които са ценен ориентир за участващите в издирването, което е затруднено от тежкия терен и гъстата растителност край бреговете на придошлата река Луда Яна. „Фокус“ припомня , че миналата неделя по обяд в дежурната на РУ - Панагюрище беше получен сигнал за тяло на дете открито в река Луда Яна, преминаваща през Панагюрище. Тогава беше намерено тялото на 8-годишно момиченце, живеещо заедно със семейството си в Панагюрище. Оттогава се издирва и неговата 6-годишна сестра, с която заедно са излезли от къщата сутринта и не са се прибрали. Работата по случая продължава. \r\nРадослава МУРДЖЕВА", "date": "2018.07.17", "title": "Пазарджик: Десети ден продължава издирването на изчезналото край бреговете на река Луда Яна 6-годишно момиче от Панагюрище"}
{"url": "http://www.focus-news.net/news/2018/07/17/2546230/sport-poveche-ot-polovin-milion-dushi-posreshtnaha-vitseshampionite-ot-mondial-2018.html", "text": "Повече от половин милион хървати се събраха в центъра на Загреб, за да посрещнат вицешампионите от Световното първенство по футбол в Русия.  \r\nИграчите бяха качени на открит автобус и бяха съпроводени от летището до центъра на Загреб от своите почитатели. Шествието продължи няколко часа. Малко преди 21 часа местно време хърватският национален отбор, ръководен от Златко Далич и капитана Лука Модрич, пристигна на площад „Бан Йелавич“, където играчите бяха приветствани от фенове от цялата страна.  \r\nПо-късно полицията потвърди, че в празненствата, които бяха в ход в рамките на целия ден, са се включили около 550 хиляди души.", "date": "2018.07.17", "title": "Спорт: Повече от половин милион души посрещнаха вицешампионите от Мондиал 2018"}
{"url": "http://www.focus-news.net/news/2018/07/17/2546235/vidin-piyan-mazh-e-zadarzhan-za-napadenie-na-politseyski-sluzhiteli.html", "text": "Пиян мъж е задържан за нападение на полицейски служители. 28-годишният пиян жител на Видин с инициали М.А. е задържан в ареста за хулиганство, съобщиха от  ОДМВР – Видин . Вчера около 11.45 часа двама полицейски служители от автопатрула на РУ - Видин се отзовали на сигнал за необходимост от оказване на съдействие на екип от ЦСМП за справяне с буйстващ мъж в нетрезво състояние на ул. ”Малина” в кв. ”Нов път”. При появата на униформените мъжът ударил с юмрук в тила единия от тях, а при задържането оказал яростна съпротива – викал, псувал, заплашвал, ритал с крака и ръкомахал, като нанесъл повърхностни рани по ръцете на полицаите. Двамата служители били прегледани в спешния център и освободени. 28-годишният е приведен в полицейския арест и задържан за срок до 24 часа. Работата по случая продължава, в РУ - Видин е образувано досъдебно производство.", "date": "2018.07.17", "title": "Видин: Пиян мъж е задържан за нападение на полицейски служители"}
{"url": "http://www.focus-news.net/news/2018/07/17/2546231/d-r-kamen-yankov-oblastna-direktsiya-po-bezopasnost-na-hranite-v-plovdivsko-nyama-ognishta-na-chuma-po-zhivotnite.html", "text": "В Пловдивско няма огнища на чума по животните. Това съобщи за  Радио „Фокус” - Пловдив  д-р Камен Янков, директор на Областната дирекция по безопасност на храните в Пловдив. „Всичко, което е необходимо, е направено. Няма какво друго да се каже за областта. Освен мерките, които са взети за цяла България, тук няма нищо по-специално”, добави д-р Янков. \r\nИменно оскъдната информация в началото около новината за чумата по овцете стана причина за политическа употреба, масови протести на земеделски стопани и искания за оставки. \r\nЦветана ТОНЧЕВА", "date": "2018.07.17", "title": "Д-р Камен Янков, Областна дирекция по безопасност на храните: В Пловдивско няма огнища на чума по животните"}
{"url": "http://www.focus-news.net/news/2018/07/17/2546237/burgas-tri-filma-s-butikova-stoynost-shte-badat-predstaveni-v-ramkite-na-mini-festivala-lyato-s-dokumentalno-kino.html", "text": "Три филма с бутикова стойност ще бъдат представени в рамките на мини фестивала „Лято с документално кино“. Това каза за  Радио „Фокус“ – Бургас  Ирина Тодорова, автор и инициатор на идеята. Събитието ще протече с подкрепата на Община Бургас, Културен център „Морско казино\" и Студентски съвет на СУ „Климент Охридски“. По думите на Тодорова филмите, които жителите и гостите на Бургас ще могат да видят на 17, 18 и 19 юли в зала „Петя Дубарова“ на Културен център „Морско казино“ от 18.30 часа, са много силни. „Това са филми, които са най-актуални през последните 3 години и са отличени с много европейски и международни награди. „Звярът е още жив“ скоро се върна от Гьотеборг с награда. След това беше в Амстердам на най-големия фестивал за документално кино. Другите два филма – „Всяка стена е врата“ и „Червено, твърде червено“ бяха показани на фестивала за документално кино в Ла Рошел, който се проведе преди седмица. „Червено, твърде червено“ беше селектиран тази година в Берлинале, което е едно голямо признание. „Така че и трите филма обикалят света и представят България и аз си мисля колко е хубаво, че тези филми ще могат да бъдат видени тук, в Бургас“, каза още Тодорова. По думите ѝ режисьорите дават своите филми с изключително голям ентусиазъм напълно безплатно. „Това са Весела Казакова, Мина Милева, Елица Георгиева. Директорът на КЦ „Морско казино“ Людмила Кутиева също ни предоставя залата безвъзмездно“, допълни Тодорова. \r\nВеселина НИКОЛОВА", "date": "2018.07.17", "title": "Бургас: Три филма с бутикова стойност ще бъдат представени в рамките на мини фестивала „Лято с документално кино“"}
{"url": "http://www.focus-news.net/news/2018/07/17/2546223/die-zeit-karles-puchdemon-osnova-novo-separatisko-dvizhenie.html", "text": "Отстраненият от поста председател на Женералитета на Каталуния Карлес Пучдемон основа ново движение, което да се бори за независимостта на североизточния испански регион, пише германският национален ежедневник  Die Zeit . \r\nЧрез новото движение Пучдемон се опитва да обедини привържениците на отделянето на Каталуния от Испания. „По-силни сме, когато действаме всеобхватно и единно“, подчерта бившият каталунски лидер по време на събитието, на което бе обявено създаването на „Национално движение за Република“ (Crida Internacional на ла República) в Барселона. \r\nПучдемон се включи в мероприятието чрез видеовръзка от Германия, където пребивава от пролетта. Той покани всички заинтересовани страни да се присъединят към движението. „Хората (подкрепили референдума за независимост) винаги ще имат мандат и няма да се предадат, въпреки всички трудности. Трябва да продължим да се борим, да се противопоставяме на неоправданите репресии и да продължим да се движим напред към Каталунска Република“, призова Пучдемон.  \r\nНовото движение, което до есента трябва да бъде трансформирано в партия, ще се бори за „независима държава под формата на република\", стана ясно от съобщение, разпространено в медиите. Досега в Каталуния има поне три партии, които подкрепят независимостта, припомнят от редакцията.  \r\nСпорът около независимостта на Каталуния ескалира миналата година, когато регионалните власти в Барселона организираха референдум за отделянето на автономния регион от Испания. Съдебните власти в Мадрид заклеймиха гласуването като незаконно. След вота Барселона обяви независимост, в резултат на което испанските власти суспендираха автономните правомощия на Каталуния. \r\nМадрид обвини Пучдемон в организиране на бунт и незаконно присвояване на обществени средства. Той обаче избяга в Белгия, а през март тази година бе задържан в Германия въз основа на европейска заповед за арест. Преди няколко дни Висшият окръжен съд в провинция Шлезвиг-Холщайн проправи пътя за екстрадирането му в Испания. Пучдемон ще бъде предаден на испанските власти само при подозрения за злоупотреби с публични средства, а не заради обвиненията за организиране на бунт. Тереза Герова", "date": "2018.07.17", "title": "Die Zeit: Карлес Пучдемон основа ново сепаратиско движение"}
{"url": "http://www.focus-news.net/news/2018/07/17/2546240/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "След срещата на върха в Хелзинки министърът на външните работи на ФРГ Хайко Маас (ГСДП) призова за по-нататъшно сближаване между САЩ и Русия, отбелязва германският национален ежедневник  Die Frankfurter Allgemeine Zeitung .  \r\nВажно е държавните глави на двете глобални сили да поддържат диалога помежду си, изрази увереност първият дипломат на Берлин. „Не можем да мълчим в Украйна, в Сирия, за контрола над въоръженията“, подчерта Маас, като същевременно допълни: „В Хелзинки Тръмп и Путин се опитаха да поставят ново начало на силно напрегнатите отношения между двете страни“. \r\nВ продължение на месеци държавният глава на САЩ Доналд Тръмп работи усилено срещу Европейския съюз, за да се стигне до сюблимния момент, в който определи Общността като „враг“. На фона на последните изявления на американския президент, министърът на външните работи на ФРГ Хайко Маас (ГСДП) заяви, че Белият дом вече не е надежден съюзник на Европа. Изявлението на президента на САЩ „за съжаление показва още веднъж колко голям е станал политическият Атлантик, откакто Доналд Тръмп е на власт\". \r\n„Ние вече не можем да разчитаме на Белия дом\", изрази увереност Маас. За бъде запазено партньорството с Вашингтон, то САЩ трябва да се променят. Европа на свой ред не трябва да допуска разединение, а тъкмо обратното – да се стреми към все по-тясно сътрудничество между отделните страни-членки на ЕС – напук на „острите“ и „абсурдни“ вербални атаки на Тръмп в социалната мрежа „Туитър“.  \r\nПо-рано в интервю за телевизионния канал CBS Тръмп определи ЕС като „враг“ на страната му. „Не е задължително да се мисили за ЕС, но той е враг“, изрази увереност лидерът на Белия дом. Тръмп обоснова твърдението си с „нечестните търговски практики на европейците“.  \r\n***  Още преди началото й, срещата на върха в Хелзинки между държавните глави на САЩ и Русия – Доналд Тръмп и Владимир Путин, предизвика критики в Германия, но и след края й атмосферата не се промени чувствително, коментират в редакцията на водещото издание  Der Spiegel . \r\nВ навечерието на преговорите във финландската столица министърът на външните работи на ФРГ Хайко Маас (ГСДП) призова за фундаментално преразглеждане на двустранните отношения между Берлин и Вашингтон. Той бе категоричен: на Белия дом вече не може да се гледа като на надежден съюзник.  \r\nСлед края на срещата Тръмп-Путин привидно Берлин демонстрира позитивизъм, като увери, че подкрепя задълбочаването на диалога между лидерите на двете глобални сили. Маас призова за по-нататъшно сближаване между САЩ и Русия с оглед необходимостта от сътрудничество за решаване на кризите.  \r\nДържавният секретар на външните работи Нилс Анен (ГСДП) разкритикува липсата на комуникация на администрацията на Тръмп с важни съюзници като Германия. „Така и не разбрахме както е обсъдено и решено“ в Хелзинки, подчерта германският дипломат след края на преговорите между лидерите на Кремъл и Белия дом. „Щях да бъда малко по-оптимистично настроен, ако знаех, че САЩ са подготвили тези разговори със собствените си съюзници“ – нещо, което според Анен не се е случило. \r\n***  Отстраненият от поста председател на Женералитета на Каталуния Карлес Пучдемон основа ново движение, което да се бори за независимостта на североизточния испански регион, пише германският национален ежедневник  Die Zeit . \r\nЧрез новото движение Пучдемон се опитва да обедини привържениците на отделянето на Каталуния от Испания. „По-силни сме, когато действаме всеобхватно и единно“, подчерта бившият каталунски лидер по време на събитието, на което бе обявено създаването на „Национално движение за Република“ (Crida Internacional на ла República) в Барселона. \r\nПучдемон се включи в мероприятието чрез видеовръзка от Германия, където пребивава от пролетта. Той покани всички заинтересовани страни да се присъединят към движението. „Хората (подкрепили референдума за независимост) винаги ще имат мандат и няма да се предадат, въпреки всички трудности. Трябва да продължим да се борим, да се противопоставяме на неоправданите репресии и да продължим да се движим напред към Каталунска Република“, призова Пучдемон.  \r\nНовото движение, което до есента трябва да бъде трансформирано в партия, ще се бори за „независима държава под формата на република\", стана ясно от съобщение, разпространено в медиите. Досега в Каталуния има поне три партии, които подкрепят независимостта, припомнят от редакцията.  \r\nСпорът около независимостта на Каталуния ескалира миналата година, когато регионалните власти в Барселона организираха референдум за отделянето на автономния регион от Испания. Съдебните власти в Мадрид заклеймиха гласуването като незаконно. След вота Барселона обяви независимост, в резултат на което испанските власти суспендираха автономните правомощия на Каталуния. \r\nМадрид обвини Пучдемон в организиране на бунт и незаконно присвояване на обществени средства. Той обаче избяга в Белгия, а през март тази година бе задържан в Германия въз основа на европейска заповед за арест. Преди няколко дни Висшият окръжен съд в провинция Шлезвиг-Холщайн проправи пътя за екстрадирането му в Испания. Пучдемон ще бъде предаден на испанските власти само при подозрения за злоупотреби с публични средства, а не заради обвиненията за организиране на бунт. \r\n***", "date": "2018.07.17", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/07/17/2546239/blagoevgrad-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в града вали в Благоевград. Пътните настилки са мокри и хлъзгави. С нормална интензивност е движението по основните улици и булеварди в града, предаде репортер на  Радио „Фокус“ – Пирин . По-интензивен е трафикът в района на входните и изходните пътни артерии в Благоевград. По булевардите „Васил Левски“, „Св. Димитър Солунски“ и „Св. св. Кирил и Методий“ движението е натоварено, но не се образуват задръствания. \r\n„Фокус“ призовава хората да се пазят от летящи предмети. \r\nЛора КАЛЧЕВА", "date": "2018.07.17", "title": "Благоевград: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/07/17/2546241/stara-zagora-vzrivni-raboti-shte-se-izvarshvat-v-mezhdugarieto-zmeyovo-stara-zagora-vav-vrazka-s-podnovyavane-na-zhelezniya-pat.html", "text": "Във връзка с изграждането на обект ”Механизирано подновяване на железния път в междугарието Змейово- Стара Загора\", считано от днес (17 юли 2018 г.) започва извършване на взривни работи в сервитута на железния път, за времето от 10.00 часа до 15.00 часа. Това съобщиха от пресцентъра на  Община Стара Загора . Умоляват се гражданите и живущите в района да не предприемат дейности в близост до жп линията в посоченото време от денонощието. При самото взривяване ще се подават сигнали със сирена. \r\nВзривните работи ще се извършват от фирма „Илмакс” ЕООД гр. Габрово с отговорник инж. Илиян Ганчев Ганчев, който е и управител.", "date": "2018.07.17", "title": "Стара Загора: Взривни работи ще се извършват в междугарието Змейово - Стара Загора във връзка с подновяване на железния път"}
{"url": "http://www.focus-news.net/news/2018/07/17/2546243/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за предстоящия ремонт на транспортния мост в село Капитан Димитриево, който свързва двете части на населеното място и е компрометиран още от 2014 години. Събеседник по темата ще бъде Иван Златинов, кмет на селото. Ще ви разкажем повече и за развитието на образователния проект „Две минути и половина преди полунощ“, който се реализира от Община Пещера съвместно с учебни заведения от Македония и Хърватия. Повече по темата ще научим от Весела Хамамджиева, експерт в Общината. В предаването ще разберете и какви летни инициативи за малки и големи са подготвени от Читалище „Зора“ в пещерското село Радилово. Телефоните за връзка със студиото са 0885 606692 и 034 420020.", "date": "2018.07.17", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/07/17/2546244/kyustendil-silen-dazhd-vali-v-rayona-na-sedemte-rilski-ezera-vremeto-ne-e-podhodyashto-za-turizam.html", "text": "Силен дъжд вали в района на Седемте рилски езера, времето не е подходящо за туризъм. Това съобщи за  Радио „Фокус” – Кюстендил  Кирил Чолаков, ръководител на планинския спасителен отряд в Дупница. По думите му към момента освен валежите от дъжд в района духа и силен вятър. „В момента извозваме хората на лифта и най-вероятно ще се наложи за кратко да се спре лифта, поне до отминаване на бурята”, каза Кирил Чолаков. По думите му обстановката в района не е подходяща за туризъм, но въпреки всичко има хора, които са пристигнали неподготвени за подобни условия. „Прогнозата за следващите дни отново не е добра. Нека хората да изчакат или поне да са екипирани добре”, каза Кирил Чолаков. \r\nВенцеслав ИЛЧЕВ", "date": "2018.07.17", "title": "Кюстендил: Силен дъжд вали в района на Седемте рилски езера, времето не е подходящо за туризъм"}
{"url": "http://www.focus-news.net/news/2018/07/17/2546246/razgrad-politsiyata-zadarzha-mazh-i-zhena-za-izvarshena-telefonna-izmama.html", "text": "Полицията задържа мъж и жена за извършена телефонна измама. Това съобщиха от  ОДМВР - Разград . Криминалисти от Районно управление - Разград разкриха за часове телефонната измама и успяха да върнат парите. Около 10.00 часа на 16 юли неизвестно лице се обажда по стационарния телефон на 81-годишна жена с инициали Ш.И. от град Разград. Под предлог, че трябва да се извърши операция на неин близък роднина, възрастната жена предава сумата от 380 лв. на непозната жена пред дома си. В хода на образуваното по случая досъдебно производство са предприети оперативно-издирвателни действия, в резултат на които полицейските служители установили извършителите. В град Попово са задържани 27-годишна жена с инициали К.А. от село Богданци и 38-годишният ѝ приятел с инициали Ю.М. Същата жена бе участник и в извършената на 3 май измама, при която друга възрастна жена от Разград бе въведена в заблуждение по телефона, че помага в полицейска акция по залавяне на телефонни измамници. Потърпевшата тогава пътува с такси до самуилското село Богданци, където на пейка в центъра на селото остави пазарска чанта с 26 000 лева. Т.нар. „мулета“ са задържани за срок от 24 часа в РУ-Разград. Работата по документиране и изясняване на случая продължава под ръководството на Прокуратурата в Разград.", "date": "2018.07.17", "title": "Разград: Полицията задържа мъж и жена за извършена телефонна измама"}
{"url": "http://www.focus-news.net/news/2018/07/17/2546233/fokus-makedoniya-zoran-zaev-poiska-sreshta-s-lidera-na-vmro-dpmne.html", "text": "Министър-председателят на Македония Зоран Заев ще поиска среща с лидера на опозиционната ВМРО-ДПМНЕ Християн Мицковски, която  - съгласно думите му – ще бъде с цел ускоряване на процесите за организиране на референдума за името, отбелязва скопското електронно издание  „Фокус“ . \r\n„Имам информация, че опозиционният лидер Християн Мицковски ще пътува в четвъртък следобед, днес (вторник, 17 юли – бел.р.) ще проведем консултации за лидерска среща, която вероятно ще се проведе в сряда, за да се ускорят процесите за предстоящия референдум“, поясни Заев в рамките на съвместна пресконференция с еврокомисаря по разширяването, Йоханес Хан. Тереза Герова", "date": "2018.07.17", "title": "„Фокус“ (Македония): Зоран Заев поиска среща с лидера на ВМРО-ДПМНЕ"}
{"url": "http://www.focus-news.net/news/2018/07/17/2546249/nad-5-tona-nelegalen-alkohol-sa-izzeti-v-ramkite-na-den-pri-proverki-po-chernomorieto.html", "text": "5 133 литра нелегален етилов алкохол иззеха митнически служители само за ден - на 13 юли 2018 г., в рамките на активните проверки срещу нерегламентираните производство и търговия с акцизни стоки в района на Черноморието. Това съобщиха от пресцентъра на  Агенция „Митници“ . \r\nНай-голямото количество нелегален алкохол е открито при проверка в село в община Аксаково, в която са взели участие митническа мобилна група и служители на митниците Столична и Варна, както и полицейски служители от Икономическа полиция Варна. В помощни постройки на частен имот митническите служители установяват общо 3859 литра спиртни напитки с алкохолно съдържание  между 45 и 60  %vol. \r\nВ същия ден, при две проверки на друго населено място на същата община, са открити още 1140 литра нелегален алкохол. В избено помещение под жилищната сграда, митническите служители от митническа мобилна група откриват 7 пластмасови бидона с вместимост по 100 литра, пълни догоре с общо 700 литра жълт на цвят етилов алкохол и алкохолен градус между 42 и 55 %vol, установени със сертифициран денситометър. При втората проверка, отново в частен имот, митническите служители откриват още 440 литра етилов алкохол без документи по ЗАДС, от които 120 литра с алкохолно съдържание 70 %vol и 320 литра със съдържание на алкохол от 45 до 58 %vol. \r\nИ при трите случая в рамките на проверката за установения алкохол не са представени документи по Закона за акцизите и данъчните складове. Взети са проби за лабораторен анализ на задържаните продукти. След излизане на резултатите от лабораторните експертизи ще бъдат образувани административнонаказателни производства. \r\nНа същата дата, друг екип на митническа мобилна група, при обход на междуградски път в община Поморие открива 134 литра етилов алкохол, разфасован в 2 пластмасови туби и 11 бутилки с етикети от минерална вода с различна вместимост. Жълтият на цвят алкохол е с алкохолен градус 37% vol. Митническите служители намират алкохола изоставен от крайпътни търговци, които са се подплашили от приближаването на мобилната група и са изоставили стоката си. \r\nНяколко дни по-късно, на 16 юли 2018 г., митнически служители извършват проверка в частен имот в област Бургас, където в избено помещение откриват 500 литра ракия, разпределена в 50 съда по 10 литра всеки. По думите на собственика ракията била произвеждана чрез изваряване в казан от закупено грозде в продължение на няколко години.", "date": "2018.07.17", "title": "Над 5 тона нелегален алкохол са иззети в рамките на ден при проверки по Черноморието"}
{"url": "http://www.focus-news.net/news/2018/07/17/2546238/korneliya-ninova-bsp-iskame-ostavkata-na-ministar-rumen-porozhanov-upravlyavashtite-da-ne-si-izmivat-ratsete-s-direktora-na-babh.html", "text": "Искаме оставката на министър Румен Порожанов, да не си измиват ръцете с директора на БАБХ Дамян Илиев. Това каза лидерът на БСП Корнелия Нинова след извънредното заседание на Председателския съвет на парламента за чумата по животните, предаде репортер на  Агенция „Фокус“ . По думите ѝ Румен Порожанов и премиерът Бойко Борисов носят лична отговорност за случилото се с чумата по животните.  \r\n„Не получихме отговор на научното становище, издадено от центъра към МЗХГ, с което четири доктори, професори и специалисти оспорват, че става дума за заболяване от чума. Искаме да се изясни за какво точно става дума“, каза Нинова. Тя подчерта, че БСП е предотвратила напрежение в Шарково. „Освен опасност от зараза, в момента имаме опасност от гражданско неподчинение, от ескалиране на напрежение и от сблъсъци. Предупредих и специално се обърнах към г-н Цветанов: „Дайте всички да успокоим това напрежение“, каза Нинова. \r\nДеница КИТАНОВА", "date": "2018.07.17", "title": "Корнелия Нинова, БСП: Искаме оставката на министър Румен Порожанов, управляващите да не си измиват ръцете с директора на БАБХ"}
{"url": "http://www.focus-news.net/news/2018/07/17/2546245/gazeta-express-osse-prizova-kosovskite-institutsii-da-razreshat-sluchaya-s-ubiystvoto-na-oliver-ivanovich.html", "text": "Мисията на Организацията за сигурност и сътрудничество в Европа (ОССЕ) в Прищина призова косовските институции да разрешат случая с убийството на един от лидерите на сърбите в страната – Оливер Иванович, който бе застрелян на 16 януари в Северна Митровица, съобщава електронното издание  Gazeta Express . \r\nВ съобщение, публикувано в социалната мрежа „Фейсбук“, мисията на ОССЕ подчертава, че шест месеца след убийството на Иванович виновните остават на свобода и информацията в публичното пространство относно напредъка на разследването е оскъдна. „Неотдавнашната среща между следователи от Прищина и Белград са положителни и ние насърчаваме правоохранителните органи и всички заинтересовани страни да направят всичко възможно да хвърлят светлина върху този въпрос. Както заявихме в деня на убийството на Оливер Иванович, този случай е основен тест за върховенството на закона в Косово и остава такъв и до ден днешен\", се подчертава в изявлението на ОССЕ. \r\nОливер Иванович беше застрелян на 16 януари 2018 г. пред централата на ръководената от него политическата партия - Гражданското движение на косовските сърби - „Свобода,демокрация, справедливост“ (СДП). Извършителите на престъплението все още не са арестувани от полицията. Тереза Герова", "date": "2018.07.17", "title": "Gazeta Express: ОССЕ призова косовските институции да разрешат случая с убийството на Оливер Иванович"}
{"url": "http://www.focus-news.net/news/2018/07/17/2546252/varna-predstaviteli-na-40-chitalishta-i-pensionerski-klubove-shte-uchastvat-vav-festivala-sveta-marina.html", "text": "Певци и танцьори от 40 читалища и пенсионески клубове в цяла Североизточна България ще се представят днес на сцената на фестивала “Света Марина” в село Ботево край Варна. Това съобщиха за  Радио „Фокус“ – Варна  от Община Аксаково. Фестивалът ще се проведе в местността Света Марина. Общият брой на изпълненията е 70. Във фолклорния празник участие ще вземат певчески и танцови колективи от Аксаково, Варна, Суворово, Белослав, Вълчи дол, Провадия, Аврен, Ветрино, Девня Добрич, Добричка, Генерал Тошево, Нови пазар, Балчик, Крушари, Тервел които ще представят традиционния български фолклор, характерен за Североизточна България.  Началото на фестивала е в 11 часа, след приключване на традиционния водосвет, който тази година се отслужва в присъствието на Негово Високопреосвещенство Варненския и Великопреславски митрополит Йоан. За участниците в празника и гостите ще има курбан, който ще бъде приготвен на място от Ути Бъчваров и неговия екип.", "date": "2018.07.17", "title": "Варна: Представители на 40 читалища и пенсионерски клубове ще участват във  фестивала “Света Марина”"}
{"url": "http://www.focus-news.net/news/2018/07/17/2546253/d-r-damyan-iliev-babh-samneniya-dali-ima-chuma-ili-nyama-za-nas-nyama-zatova-sme-predprieli-saotvetnite-merki.html", "text": "Съмнения дали има чума, или няма, за нас няма - затова сме предприели съответните мерки. Това каза директорът на БАБХ д-р Дамян Илиев след извънредното заседание на Председателския съвет на парламента за чумата по животните, предаде репортер на  Агенция „Фокус“ . „По никакъв начин на експертно ниво не бяха направени забележки. Винаги по всяко време всяка заповед за евтаназия е придружавана с протоколи“, каза д-р Илиев. Той поясни, че през цялото време е бил в контакт с европейските експерти. „Сега има група от Европа, които са на терен, с които да оценим достатъчно ефективни ли са нашите действия. Надявам се да спрем възможността чумата да се разпространи в страната“, каза д-р Илиев. Според него други мерки освен евтаназия, ще предизвикат повече санкции от сегашните за животновъдите.  \r\nДеница КИТАНОВА", "date": "2018.07.17", "title": "Д-р Дамян Илиев, БАБХ: Съмнения дали има чума, или няма, за нас няма - затова сме предприели съответните мерки"}
{"url": "http://www.focus-news.net/news/2018/07/17/2546255/blagoevgrad-neukrepen-tovar-stana-prichina-za-katastrofa-vodachat-na-avtomobila-e-izbyagal-ot-mestoproizshestvieto.html", "text": "Неукрепен товар стана причина за катастрофа, водачът на автомобила е избягал от местопроизшествието. Това съобщиха от  ОДМВР-Благоевград . Около 09:20 часа на 16 юли, от движещия се в посока с. Дебрен – с. Господинци, управляван от 28-годишен шофьор с инициали И.П. от с. Дъбница, товарен автомобил „Ивеко Дейли“, се изсипва неукрепен товар, в който се блъска лек автомобил „ВАЗ 2106“. Лекият автомобил излиза вдясно на пътното платно и се удря в крайпътен водоскок, в резултат на което водачът му е получава охлузна рана на главата и порезни рани по ръцете. След преглед на място от медицински екип, пострадалият е освободен за домашно лечение, без опасност за живота. И.П. не е изпълнил задълженията си като участник в ПТП и напуска местопроизшествието. По случая е образувано досъдебно производство.", "date": "2018.07.17", "title": "Благоевград: Неукрепен товар стана причина за катастрофа, водачът на автомобила е избягал от местопроизшествието"}
{"url": "http://www.focus-news.net/news/2018/07/17/2546248/ministar-nikolina-angelkova-sistemata-za-turisticheska-informatsiya-garantira-zashtitata-na-lichnite-danni.html", "text": "Системата за туристическа информация гарантира защитата на личните данни. Това каза министърът на туризма Николина Ангелкова по време на пресконференция във връзка с подписване на договор за изграждане и внедряване на Единна система за туристическа информация (ЕСТИ), предаде репортер на  Агенция „Фокус“ . „Основната ни цел бе свързана с ЕСТИ. Тя е част от борбата със сивия сектор и е свързана със сигурността. След година и половина обжалване, можем да пристъпим към подписване. Фирмата изпълнител е „Технологика“. Конкурсът продължи дълго. 1,128 млн. лв с ДДС е стойността на договора. 6 месеца е срокът за изпълнение на техническото задание, след това има тестови период“, коментира министър Ангелкова. „Надяваме се през май 2018 г. системата ЕСТИ да функционира във всички места за настаняване – клас А, клас Б. Дава се възможност за въвеждане на тези данни и през смарт телефони, това е с цел улеснение на бизнеса и потребителя“, допълни тя. „По предварителни прогнози до 3 години очакваме с 20% да нараснат приходите от нощувки. Тази система няма да бъде публична и изцяло се гарантира защитата на лични данни. Ще има ограничен достъп. Тя ще се администрира от министъра на туризма. Достъп до нея ще имат кметове на общини, МВР, НАП. Само в техния профил, на представителите на бранша, ще се въвеждат данните в реално време. Гарантира се защитата на личните данни“, допълни министърът на туризма. \r\nМариела РУСЕВА", "date": "2018.07.17", "title": "Министър Николина Ангелкова: Системата за туристическа информация гарантира защитата на личните данни"}
{"url": "http://www.focus-news.net/news/2018/07/17/2546236/korneliya-ninova-bsp-vsichki-deystviya-na-darzhavata-vav-vrazka-s-chumata-po-zhivotnite-sa-nezakonni.html", "text": "Всички действия на държавата във връзка с чумата по животните са незаконни. Това каза лидерът на БСП Корнелия Нинова след извънредното заседание на Председателския съвет на парламента за чумата по животните, предаде репортер на  Агенция „Фокус“ . „Запознаха ни със ситуацията. Обсъждахме досегашните действия на управляващите, както и бъдещите. Нашата позиция - оспорихме всички досегашни действия на правителството като незаконни на основание Закона за ветеринарно-медицинската дейност, който казва, че в тази ситуация трябва да се свика централната епизоотична комисия. Заповедите трябва да се подпишат от министъра на земеделието“, каза тя. По думите ѝ на това законово основание БСП смята, че всичко направено дотук е незаконно. Нинова заяви, че БСП са оспорили практическото изпълнение на предприетите мерки и отбеляза, че не се прави достатъчна дезинфекция, а стопаните не се информират. „На чисто правно основание и на практически действия досегашните мерки на правителството са абсолютно неадекватни. Предложихме да си спазват законите на страната, да си свикат централната епизоотична комисия днес. Двамата министри да си подпишат заповед за мерки. Ако стопаните заведат колективен иск, за което са готови, всички действия на държавата са незаконни, държавата ще бъде осъдена и ще трябва да плаща обезщетения на тези хора“, каза Нинова.  \r\nДеница КИТАНОВА", "date": "2018.07.17", "title": "Корнелия Нинова, БСП: Всички действия на държавата във връзка с чумата по животните са незаконни"}
{"url": "http://www.focus-news.net/news/2018/07/17/2546256/ministar-rumen-porozhanov-mzhg-shte-naeme-kompaniya-da-izchisti-i-dezinfektsira-stopanstvata-na-zhivotnovadite-ot-strandzha.html", "text": "Министерството на земеделието, храните и горите ще наеме компания да изчисти и дезинфекцира стопанствата на животновъдите от Странджа. Това каза министърът на земеделието, храните и горите Румен Порожанов след извънредното заседание на Председателския съвет на парламента за чумата по животните, предаде репортер на  Агенция „Фокус“ . „Една добра идея, която смятаме да реализираме - тъй като на много от стопаните ще бъдат трудно да почистят своите стопанства сами, това ще бъде направено с наета от нас компания“, каза той и добави, че това се прави, тъй като почистването няма да бъде по силите на малките стопани.  \r\nДеница КИТАНОВА", "date": "2018.07.17", "title": "Министър Румен Порожанов: МЗХГ ще наеме компания да изчисти и дезинфекцира стопанствата на животновъдите от Странджа"}
{"url": "http://www.focus-news.net/news/2018/07/17/2546259/ognyan-trayanov-tehnologika-esti-zashtitava-svetliya-biznes-i-dava-vazmozhnost-za-planirane-na-investitsiite.html", "text": "Единна система за туристическа информация (ЕСТИ) защитава светлия бизнес и дава възможност бизнесът да планира инвестициите си. Това каза Огнян Траянов, изпълнителен директор на „Технологика“ по време на пресконференция, предаде репортер на  Агенция „Фокус“ . По думите му тя дава възможност за навременна информация и взимане на информирани решения. „Ще може да се разкриват злоупотреби, както и да се проследява настаняването на лица от трети страни. Информацията за личните данни ще бъде съхранявана, спазвайки се новия регламент за защитата им“, коментира Траянов. \r\nМариела Русева", "date": "2018.07.17", "title": "Огнян Траянов, „Технологика“: ЕСТИ защитава светлия бизнес и дава възможност за планиране на инвестициите"}
{"url": "http://www.focus-news.net/news/2018/07/17/2546260/blagoevgrad-uchenitsi-ot-simitli-shte-posetyat-natsionalen-park-pirin-v-ramkite-na-organiziranite-zanimalnya-pastro-lyato.html", "text": "Ученици от Симитли ще посетят Национален парк „Пирин“ в рамките на организираната от Общината занималня „Пъстро лято“. Това каза за  Радио „Фокус“ – Пирин  Таня Тасева, експерт „Връзки с обществеността“ към общината. „Всички заедно ще отидат да видят Байкушевата мура, хижа Вихрен и езерото „Окото“, в рамките на организираната от общинска администрация еднодневна екскурзия“, каза още Тасева. Програмата на „Пъстро лято“ продължава и през следващите дни. На 18 юли ще отбележат 181 години от рождението на Апостола. Венци и цветя ще бъдат поднесени на бюст паметника на Васил Левски в мемориалния парк на площад „Септември“ в Симитли. На 19 юли децата сами ще направят градският парк, в който играят всеки ден, по-приветлив и приятен. „Те ще запретнат ръкави и ще почистят заедно площите на лесопарка“, заяви Тасева. На 20 юли, когато се отбелязват 115 години от Илинденско-Преображенското въстание, читалището в Симитли ще направи едно виртуално пътешествие в историята. Всички мероприятия за децата ще започват в 10.00 часа. \r\nЗа поредна година Община Симитли разработва програма, част от стратегията за здравословно развитие на младежта, в която всеки ученик може да оползотвори максимално лятната ваканция. \r\nЛивия НИНОВА", "date": "2018.07.17", "title": "Благоевград: Ученици от Симитли ще посетят Национален парк „Пирин“ в рамките на организираните занималня „Пъстро лято“"}
{"url": "http://www.focus-news.net/news/2018/07/17/2546247/tsvetan-tsvetanov-gerb-deystviyata-koito-sa-predpriemat-sreshtu-chumata-po-zhivotnite-tselyat-da-ogranichat-vazmozhnostta-stranata-ni-da-bade-potarpevsha-v-posledvasht-period-ot-vreme.html", "text": "Действията, които са предприемат срещу чумата по животните, целят да ограничат възможността страната ни да бъде потърпевша в последващ период от време. Това каза председателят на ПГ на ГЕРБ Цветан Цветанов след извънредното заседание на Председателския съвет на парламента за чумата по животните, предаде репортер на  Агенция „Фокус“ . По думите на Цветанов, ако не се предприемат действия за евтаназия, това би застрашило поминъка на хората  и отбеляза, че над 1 млрд. лв. е оборотът от търговията с дребен добитък.  \r\n„75% от обезщетенията, могат да бъдат възстановени от ЕК“, допълни Цветанов. \r\nТой благодари на председателя на Парламента Цвета Карачнчева за това, че е свикала извънредния Председателски съвет, на който парламентарните групи са били информирани за предприетите във връзка с чумата действия. „Чумата е установена на територията на областите Ямбол и  Бургас, като в тези области са локализирани 7 общини“, обобщи той. \r\nЦветанов обясни, че предприетите от страна на БАБХ мерки имат за цел да предотвратят разрастването на чумата.  \r\nДеница КИТАНОВА", "date": "2018.07.17", "title": "Цветан Цветанов, ГЕРБ: Действията, които са предприемат срещу чумата по животните, целят да ограничат възможността страната ни да бъде потърпевша в последващ период от време"}
{"url": "http://www.focus-news.net/news/2018/07/17/2546257/blagoevgrad-v-selo-senokos-raste-vekoven-bor-koyto-spored-mestnoto-naselenie-pritezhava-magicheska-sila-a-v-klonite-mu-se-vizhda-likat-na-sv-marina.html", "text": "Вековен бор с магическа сила, а в клоните му се вижда ликът на св. Марина, расте в симитлийското село Сенокос. Дървото е на повече от 500 година. Местните хора от селото твърдят, че борът има лековита сила, а когато се докоснеш до него – той пречиства, изцелява и дарява плодовитост. Това съобщиха за  Радио „Фокус“ – Пирин  от Община Симитли. Всяка година около вековния бор в подножието на Пирин се правят водосвет и курбан за здраве преди празника на св. Марина – 17 юли. Хора от различни краища идват тук, за да открият чудотворната му сила. Традицията бе спазена и тази година. Жители и гости на община Симитли усетиха магическата сила на вековния бор край Сенокос. Дни преди празника, в който Православната църква отбелязва света Марина, бе отслужен тържествен водосвет. Специално за празника местните сложиха дълги трапези, които да съберат всички желаещи да се докоснат до причудливото място. \r\nСвета Марина отбелязаха и в село Ракитна. В местността, наречена на света великомъченица Марина, край село Ракитна в навечерието на празника бе отслужен празничен водосвет и бе раздаден курбан за здраве и благополучие. По традиция в Ракитна света Марина се почита от всички миряни, десетки бяха на живописното място. Кметовете на Ракитна, Брежани и Мечкул празнуваха заедно с местните и вдигнаха наздравици. \r\nОт няколко години жителите и гостите се радват на нов навес с пейки и маси. Времето както обещаха синоптиците беше прекрасно и празнуващите се повеселиха в живописната местност, която открива уникална гледка пред себе си. \r\nОрганизаторът на празника отново беше Георги Апостолов и като всяка друга година не пропусна да благодари на всички присъстващи. Той обеща, ако е дал Бог още дълги години, да прави празник на мястото. \r\nОтец Яне отслужи празнична литургия, поръси за здраве всички и благослови присъстващите. Няколко казана курбан бяха осветени и раздадени на гостите. Кметът Апостол Апостолов също запали свещ за здраве заедно с кметовете на Ракитна, Градево, Черниче, Полето и Мечкул. \r\nЛивия НИНОВА", "date": "2018.07.17", "title": "Благоевград: В село Сенокос расте вековен бор, който според местното население притежава магическа сила, а в клоните му се вижда ликът на св. Марина"}
{"url": "http://www.focus-news.net/news/2018/07/17/2546254/the-jerusalem-post-izrael-preustanovi-dostavkite-na-gorivo-za-ivitsata-gaza.html", "text": "Израелските власти разпоредиха преустановяване на доставките на природен газ и гориво за Ивицата Газа, съобщава вестник  The Jerusalem Post , като уточнява, че мярката ще остане в сила от вторник до неделя (17-22 юли). Доставките на хранителни продукти и медикаменти няма да бъдат спирани. \r\nРешението - едно от най-строгите ограничения, които Израел е налагал на Ивицата Газа, бе взето след серия от инциденти през почивните дни, при които срещу територията на страната бяха изстреляни около 200 ракети. В резултат бяха ранени четирима души.  \r\nПотокът от търговски стоки за Ивицата Газа бе спрян миналата седмица в отговор на действията на палестинците, които през последните четири месеца изпепелиха хиляди акри гори и полета в Израел, поясняват от редакцията.  \r\nАрмията публикува изявление от министъра на отбраната Авигдор Либерман, в което се пояснява: „В светлината на продължаващите опити на терористичната организация „Хамас\", министърът на отбраната Авигдор Либерман, след консултации с началника на персонала, реши да спре доставките на гориво и газ до неделя. Ще бъдат допускано внасянето на храни и лекарства, но всеки отделен случай ще бъде одобряван отделно\". Тереза Герова", "date": "2018.07.17", "title": "The Jerusalem Post: Израел преустанови доставките на гориво за Ивицата Газа"}
{"url": "http://www.focus-news.net/news/2018/07/17/2546262/stoyan-parashkevov-obshtina-svishtov-nad-100-hilyadi-leva-e-ikonomiyata-koyato-napravihme-sled-sanirane-i-remont-na-tri-administrativni-sgradi-v-grada.html", "text": "100 хиляди лева е икономията, направена след санирането и ремонтът на сградата на Община Свищов, финансовия и културния отдел, само за последния отоплителен сезон. Това каза в предаването „Добре дошли в Свищов“ на  Радио „Фокус“ – Велико Търново  Стоян Парашкевов, директор на Дирекция „Управление на проекти и европейски оси“ в Община Свищов. Той уточни, че тя е само една от трите административни сгради в града, в чиито ремонт бяха вложени над 2 млн. лв. Средствата са осигурени чрез европейски механизми, а дейностите са част от Инвестиционната програма на Общината. Освен сградата на администрацията, бяха ремонтирани и зданията, в които се помещават финансовият и културният отдел. „Проектът включваше подмяна на дограма, полагане на топлоизолация, на хидроизолация, подмяна изцяло на отоплителните инсталации на трите сгради, като те сега са съвременно енергийно ефективни. На сградата на Община Свищов отоплението и охлаждането е с термопомпа, в сградата на финансовия отдел и културата е с модерен котел“, обясни Стоян Парашкевов. Той уточни, че срокът за изпълнение на проекта е спазен изцяло, дори дейностите приключват по-рано. По думите му това ще намали разходите на трите сгради и осигурява по-лесен достъп на гражданите до тях. \r\nЛуиза ТРАНЧЕВА", "date": "2018.07.17", "title": "Стоян Парашкевов, Община Свищов: Над 100 хиляди лева е икономията, която направихме след саниране и ремонт на три административни сгради в града"}
{"url": "http://www.focus-news.net/news/2018/07/17/2546242/korneliya-ninova-bsp-na-predsedatelskiya-savet-mi-obeshtaha-che-dokato-se-izyasni-dali-ima-chuma-shte-predpriemat-merki-za-karantina-i-dezinfektsiya-v-mestata-za-koito-ima-samneniya.html", "text": "На Председателския съвет ми обещаха, че докато се изясни дали има чума, ще предприемат мерки за карантина и дезинфекция в местата, за които има съмнения. Това каза лидерът на БСП Корнелия Нинова след извънредното заседание на Председателския съвет на парламента за чумата по животните, предаде репортер на  Агенция „Фокус“ . Според Нинова всички политици трябва да застанат в подкрепа на стопаните и докато се изяснят обстоятелствата трябва да се предприемат мерки за карантина и дезинфекция там, където има съмнение за сега. „Пълен контрол, карантинни мерки. Да се затвори, ако има огнище, за да не се разпръсва в страната. Ако има такова“, каза Нинова. Тя посочи, че по време на съвета ѝ е обещано, още днес ще започнат с тези действия.  \r\nДеница КИТАНОВА", "date": "2018.07.17", "title": "Корнелия Нинова, БСП: На Председателския съвет ми обещаха, че докато се изясни дали има чума, ще предприемат мерки за карантина и дезинфекция в местата, за които има съмнения"}
{"url": "http://www.focus-news.net/news/2018/07/17/2546250/tsvetan-tsvetanov-gerb-preporachahme-da-se-dava-ezhednevna-informatsiya-za-chumata-po-zhivotnite.html", "text": "Препоръчахме да се дава ежедневна информация за чумата по животните. Това каза председателят на ПГ на ГЕБ Цветан Цветанов след извънредното заседание на Председателския съвет на парламента за чумата по животните, предаде репортер на  Агенция „Фокус“ . По думите на Цветанов населението, където се предприемат тези действия, трябва да бъде информирано. „Това, което показа Дамян Илиев е, че голяма част от обществото е информирано“, каза Цветанов и поясни, че сега в информирането на хората ще бъдат включени и кметовете на населени места и това ще бъде протоколирано. „В момента са направени над 400 проби, но са взети на 6000. Обезщетенията ще бъде в максимално кратки срокове, в рамките на седмица до десет дни, за да може по този начин хората да бъдат спокойни, че ще са обезщетени“, каза Цветанов.", "date": "2018.07.17", "title": "Цветан Цветанов, ГЕРБ: Препоръчахме да се дава ежедневна информация за чумата по животните"}
{"url": "http://www.focus-news.net/news/2018/07/17/2546263/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Посолството на Руската федерация в Скопие реагира на изявлението на премиера Зоран Заев, който обвини проруски бизнесмени в опит да попречат на страната да се присъедини към НАТО, като финансират организирането на протести в страната, отбелязва скопското електронно издание  „Независен“ . \r\n„Смятаме, че изявлението на Зоран Заев е политически безотговорно. То постави под въпрос искреността на усилията на правителството на Република Македония за изграждане на добри отношения с Русия. Със съжаление констатираме, че русофобията все повече се превръща в инструмент и на външната, и на вътрешната политика\", се казва в съобщение, публикувано на официалната страница на руското посолство в Скопие в социалната мрежа „Туитър“. \r\nПо-рано в интервю за BuzzFeed News министър-председателят на Македония Зоран Заев обвини проруски бизнесмени в опит да попречат на страната да се присъедини към НАТО, като плащат за организирането на протести. Страни, близки с Русия, са платили хиляди долари, за да предизвикват насилие в Македония с цел осуетяване на интеграцията й в Алианса, подчерта Заев. Част от тях са отпускани на медии, а друга – за насърчаване на младите хора да протестират пред парламента в Скопие и нападат полицейски служители. Това е очевидно, категоричен бе Заев. \r\nМакедонският премиер отказа да поясни кой стои зад финансирането, отбелязвайки единствено, че разследването е в ход. Съгласно думите му, властите са разбрали за схемата след разпити на участници в протестите, проведени миналия месец в Скопие. \r\n***  Мисията на Организацията за сигурност и сътрудничество в Европа (ОССЕ) в Прищина призова косовските институции да разрешат случая с убийството на един от лидерите на сърбите в страната – Оливер Иванович, който бе застрелян на 16 януари в Северна Митровица, съобщава електронното издание  Gazeta Express . \r\nВ съобщение, публикувано в социалната мрежа „Фейсбук“, мисията на ОССЕ подчертава, че шест месеца след убийството на Иванович виновните остават на свобода и информацията в публичното пространство относно напредъка на разследването е оскъдна. „Неотдавнашната среща между следователи от Прищина и Белград са положителни и ние насърчаваме правоохранителните органи и всички заинтересовани страни да направят всичко възможно да хвърлят светлина върху този въпрос. Както заявихме в деня на убийството на Оливер Иванович, този случай е основен тест за върховенството на закона в Косово и остава такъв и до ден днешен\", се подчертава в изявлението на ОССЕ. \r\nОливер Иванович беше застрелян на 16 януари 2018 г. пред централата на ръководената от него политическата партия - Гражданското движение на косовските сърби - „Свобода,демокрация, справедливост“ (СДП). Извършителите на престъплението все още не са арестувани от полицията. \r\n***  Група от 57 мигранти без документи са заловени край бреговете на източния егейски остров Лесбос, съобщава електронното издание на гръцкия вестник  Kathimerini . \r\nОт редакцията уточняват, че мигрантите са забелязани от служители на гръцката брегова охрана и Европейската агенция за гранична охрана (Фронтекс) в ранните часове на понеделник. Капитанът на плавателния съд, превозващ мигрантите - 33-годишен мъж, е арестуван.  \r\nМеждувременно 56 други мигранти са били временно настанени в общински гимнастически салон в пристанище Астакос, след като са били заловени от гръцката брегова охрана. Лодката им е била забелязана край популярния остров Лефкада. Задържани са 44 души, сред които четири жени и осем деца. \r\nНяма информация за националностите на мигрантите. Арестувани са общо двама предполагаеми контрабандисти. \r\n***", "date": "2018.07.17", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/17/2546251/ministar-valentin-radev-predprietite-ot-strana-na-babh-mzhg-i-mvr-merki-sreshtu-chumata-po-zhivotnite-sa-adekvatni.html", "text": "Предприетите от страна на Българската агенция по безопасност на храните, Министерство на земеделието, храните и горитеГ и Министерство на вътрешните работи мерки срещу чумата по животните са адекватни. Това каза министърът на вътрешните работи Валентин Радев след извънредното заседание на Председателския съвет на парламента за чумата по животните, предаде репортер на  Агенция „Фокус“ . „Два часа близо обсъждахме. Получихме много забележки от всички парламентарни групи. Това за първи път се случва в Европа, действията бяха бързи. Ние решаваме така и се опитахме да докажем на народните представители, че мерките на БАБХ, МЗХГ и МВР са адекватни\", каза Радев.   \r\n„Такава ситуация - за първи път, когато се случва нещо такова на територията на Европа, очевидно сме направили грешки“, каза Радев и добави, че са получили забележки от опозицията. \r\nДеница КИТАНОВА", "date": "2018.07.17", "title": "Министър Валентин Радев: Предприетите от страна на БАБХ, МЗХГ и МВР мерки срещу чумата по животните са адекватни"}
{"url": "http://www.focus-news.net/news/2018/07/17/2546264/varna-77-godishen-peshehodets-e-blasnat-ot-lek-avtomobil-na-bul-vl-varnenchik.html", "text": "77-годишен пешеходец е блъснат от лек автомобил на бул. \"Вл. Варненчик\" във Варна. Това съобщиха от  ОДМВР - Варна . Инцидентът е станал на 16 юли около 11.40 часа. Водачът на лек автомобил - жена с инициали Б.Д. (на 46 г.) от с. Любен Каравелово, по време на движението си, блъска мъж, пресичащ пътното платно. Вследствие на инцидента 77-годишният пешеходец получава контузни наранявания, прегледан е и освободен без опасност за живота.", "date": "2018.07.17", "title": "Варна: 77-годишен пешеходец е блъснат от лек автомобил на бул. \"Вл. Варненчик\""}
{"url": "http://www.focus-news.net/news/2018/07/17/2546267/plovdiv-uchenitsite-ot-su-vasil-levski-v-karlovo-shte-se-vklyuchat-v-tarzhestvata-po-povod-181-godini-ot-rozhdenieto-na-vasil-levski.html", "text": "Учениците от СУ „Васил Левски“ в Карлово ще се включат в тържествата по повод 181 години от рождението на Апостола. Това каза за  Радио „Фокус“ – Пловдив  директорът на училището Мариана Манчева. „Днес ще участваме в откриването на изложбата „Издания за Васил Левски“, каза Манчева. Тя коментира, че възпитаниците на училището са преминали предварително по всички маршрути, свързани с дейността на Апостола в Карлово. Днес ще получат и своята награда в градския исторически музей. Ще се включат в литературните четения и в поднасянето на цветя. \r\nВесела КРЪСТЕВА", "date": "2018.07.17", "title": "Пловдив: Учениците от СУ „Васил Левски“ в Карлово ще се включат в тържествата по повод 181 години от рождението на Васил Левски"}
{"url": "http://www.focus-news.net/news/2018/07/17/2546258/volen-siderov-obedineni-patrioti-neka-ne-se-dopuskat-spekulatsii-s-chumata-po-zhivotnite-v-strandzha.html", "text": "Нека не се допускат спекулации с чумата по животните в Странджа. Това каза председателят на ПГ на „Обединени патриоти“ Волен Сидеров след извънредното заседание на Председателския съвет на парламента за чумата по животните, предаде репортер на  Агенция „Фокус“ .„Хора, които тръгват да ловят риба в мътна вода, да приберат въдиците, да не се опитат да го правят, защото е опасно за всички. Съжалявам, че опозицията не застана сред нас“, каза Сидеров. По думите му не трябва да се работи с внушения, че нещо се върши незаконно. „Всичко е точно като мерки. Имаме доказателства, че болест има“, каза Сидеров. \r\nДеница КИТАНОВА", "date": "2018.07.17", "title": "Волен Сидеров, „Обединени патриоти“: Нека не се допускат спекулации с чумата по животните в Странджа"}
{"url": "http://www.focus-news.net/news/2018/07/17/2546266/ministar-nikolina-angelkova-podpisa-dogovor-za-izgrazhdane-i-vnedryavane-na-edinna-sistema-za-turisticheska-informatsiya-esti.html", "text": "Министърът на туризма Николина Ангелкова подписа договор за изграждане и внедряване на Единна система за туристическа информация (ЕСТИ) с изпълнителния директор на „Технологика“ Огнян Траянов, предаде репортер на  Агенция „Фокус“ . ЕСТИ ще свърже в реално време регистрите на местата за настаняване с Министерството на туризма, НАП, МВР, НСИ и общините. По този начин се облекчава обменът и обработка на данните от различните регистри. \r\nПри подписването на договора министър Ангелкова заяви, че очаква качествено изпълнение в срок. \r\nМариела РУСЕВА", "date": "2018.07.17", "title": "Министър Николина Ангелкова подписа договор за изграждане и внедряване на Единна система за туристическа информация (ЕСТИ)"}
{"url": "http://www.focus-news.net/news/2018/07/17/2546269/sport-milan-preotstapva-nikola-kalinich-na-atletiko-madrid.html", "text": "Италианският гранд Милан преотстъпва Никола Калинич на Атлетико Мадрид, съобщи испанският спортен вестник  Marca .  \r\n30-годишният хърватин ще се присъедини към испанския тим под наем с опция за закупуването му другото лято срещу сума на стойност 18 милиона евро. В близките дни нападателят ще пътува за Мадрид, за да доуточни подробностите, пояснява изданието.  \r\nПрез миналия сезон Калинич изигра 47 мача във всички турнири, отбеляза седем гола и направи четири асистенции за Милан. Както вече е известно, на Световното първенство в Русия той бе изгонен от националния отбор на Хърватия, след като отказа да влезе като смяна в края на първия мач на тима срещу Нигерия.", "date": "2018.07.17", "title": "Спорт: Милан преотстъпва Никола Калинич на Атлетико Мадрид"}
{"url": "http://www.focus-news.net/news/2018/07/17/2546270/api-prodalzhava-remontat-na-noseshtite-koloni-na-viadukt-korenishki-dol-na-avtomagistrala-hemus-pri-36-ti-km.html", "text": "Продължава ремонтът на носещите колони на виадукт „Коренишки дол“ на автомагистрала „Хемус“ при 36-ти км, който започна на 20-ти април т. г. Това съобщиха от пресцентъра на  Агенция „Пътна инфраструктура“ . В момента движението по моста в посока София се осъществява двупосочно в платното за Варна. Работи се по съоръжението в посока София, като се ремонтират стълбове 3, 4, 5 и 6. Движението е ограничено, за да се ограничат вибрациите от преминаващите превозни средства. По този начин се осигурява безопасна работа на строителите, работещи по стълбовете на съоръжението. Агенция „Пътна инфраструктура“ прави това уточнение по повод запитвания от граждани за ремонтните дейности, извършвани в района. Пътната агенция благодари на шофьорите за търпението от причинените неудобства, които обаче са наложителни, за да се пътува удобно и безопасно по съоръженията, необновявани от построяването им през 1986 г. \r\nДо завършване на ремонтно-възстановителните работи трафикът е пренасочен двупосочно в платното за Варна. Осигурени са по една лента за Варна и една за София. Скоростта е ограничена до 50 км/ч. Необходимо е шофьорите да карат внимателно, да не предприемат изпреварвания в участъка и да спазват стриктно поставената сигнализация и въведеното ограничение на скоростта. \r\nОтново с цел да се ограничи натоварването на виадуктите в ремонт, движението на тежкотоварните камиони над 12 т по АМ „Хемус“ е ограничено в отсечката от 30-ти до 47-ми километър. Те се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. Като алтернативен маршрут за тежкотоварните автомобили може да се използва и път II-16 София-Своге-Мездра през Искърското дефиле, тъй като в момента се извършва частичен ремонт на път I-1 София-Ботевград и движението се осъществява в една лента. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища .", "date": "2018.07.17", "title": "АПИ: Продължава ремонтът на носещите колони на виадукт „Коренишки дол“ на автомагистрала „Хемус“ при 36-ти км"}
{"url": "http://www.focus-news.net/news/2018/07/17/2546273/varna-150-dka-pshenitsa-sa-izgoreli-pri-dva-pozhara-v-zemlishteto-na-selo-golitsa.html", "text": "150 дка пшеница са изгорели при два пожара в землището на село Голица. Сигналът за първия пожар е подаден около 11.50 часа на 16 юли. Съобщено е за пожар житен блок, намиращ се в землището на село Голица. Няма пострадали хора. Причината за инцидента се изяснява. Унищожени са 100 дка пшеница. Около 13.50 часа е подаден втори сигнал за пожар в житен блок, намиращ се отново в землището на с. Голица. Няма пострадали хора. Причината за инцидентите се изяснява. Унищожени са 50 дка пшеница.", "date": "2018.07.17", "title": "Варна: 150 дка пшеница са изгорели при два пожара в землището на село Голица"}
{"url": "http://www.focus-news.net/news/2018/07/17/2546271/ministar-nikolina-angelkova-edinnata-sistema-za-turisticheska-informatsiya-shte-bade-vavedena-navsyakade-prez-may-2019-g.html", "text": "Единната система за туристическа информация ще бъде въведена навсякъде през май 2019 г. Това каза министърът на туризма Николина Ангелкова по време на пресконференция след с подписване на договор за изграждане и внедряване на Единна система за туристическа информация (ЕСТИ), предаде репортер на  Агенция „Фокус“ . „Хотелиерите сами ще въвеждат данните си, това става веднага - в момента, в който пристигне туристът, трябва да се отрази в системата. Създадени са механизми и за проверки на място и за обратна връзка, за да може хотелиерите, управители на местата на настаняване ще бъдат обучени. Ще има видеоклип, който да показва елементарно как става въвеждането. Ще извършваме контрол. Обученията ще са безплатни. За бизнеса няма да струва нищо системата и софтуерът ще бъде адекватен към тези, които използват хотелите. Ще бъдат интегрирани в системата“, коментира министър Ангелкова.  \r\nОтносно публичната статистика и как ще бъде структурно търсенето в системата, Николина Ангелкова отговори, че ще се постараят да има максимален разрез в системата – региони, колко хотели съществуват там, общ брой на туристите, които са посетили даден регион, а не конкретно хотел, за да се направи максимален анализ на риска и инвестицията. „През март 2019 г. ще бъде изпробвана демоверсията. През май 2019 г. системата ЕСТИ трябва да бъде въведена навсякъде“, добави тя. \r\nМариела РУСЕВА", "date": "2018.07.17", "title": "Министър Николина Ангелкова: Единната система за туристическа информация ще бъде въведена навсякъде през май 2019 г."}
{"url": "http://www.focus-news.net/news/2018/07/17/2546275/kardzhali-tsisterna-s-mazut-e-goryala-v-rayona-na-bivshata-konservna-fabrika.html", "text": "Цистерна с мазут е горяла в района на бившата консервна фабрика. Това съобщиха от  ОДМВР - Кърджали . Сигналът за горящата цистерна в района на бившата консервна фабрика в Кърджали е подаден на тел.112 днес в 10.05 часа. Незабавно на място са били изпратени два противопожарни екипа и ръководители от регионалната дирекция и районната служба в Кърджали. Започнало незабавно охлаждане на горящата цистерна, в която имало остатъчен мазут. Пожарът е овладян. Вероятната причина за произшествието е човешка небрежност при ремонтни работи в близост до съоръжението.", "date": "2018.07.17", "title": "Кърджали: Цистерна с мазут е горяла в района на бившата консервна фабрика"}
{"url": "http://www.focus-news.net/news/2018/07/17/2546276/sofiya-ogranicheno-e-dvizhenieto-v-izprevarvashtata-lenta-po-avtomagistrala-trakiya-pri-km-26-na-v-posoka-sofiya-poradi-remontni-deynosti.html", "text": "Ограничено е движението в изпреварващата лента по автомагистрала „Тракия“, при км 26 на в посока София, поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента. Шофьорите да се движат с повишено внимание и съобразена скорост.", "date": "2018.07.17", "title": "София: Ограничено е движението в изпреварващата лента по автомагистрала „Тракия“, при км 26 на в посока София, поради ремонтни дейности"}
{"url": "http://www.focus-news.net/news/2018/07/17/2546274/tsvetan-tsvetanov-gerb-ne-tryabva-da-priemame-kato-politicheska-novina-sreshtata-na-predsedatelya-na-parlamenta-tsveta-karayancheva-s-nikolay-kolev-bosiya.html", "text": "Не трябва да приемаме като политическа новина срещата на председателя на парламента Цвета Караянчева с Николай Колев - Босия. Това каза председателят на ПГ на ГЕРБ Цветан Цветанов в отговор на въпрос за Анкетната комисия, която да провери твърденията на Николай Колев-Босия за злоупотреби при получаването на книжки, предаде репортер на  Агенция „Фокус“ . „Всяка една човешка съдба е от значение за г-жа Караянчева като председател, като жена и като майка. Това, че е проявила човещина и се е срещнала с Николай Колев – Босия, не трябва да го приемаме като политическа новина“, каза Цветанов. По думите му това е част от стъпките Босия да прекрати стачката си. Цветанов посочи, че Цвета Караянчева с диалог търси решение на всеки един въпрос, който се поставя от всеки един български граждани.  \r\nДеница КИТАНОВА", "date": "2018.07.17", "title": "Цветан Цветанов, ГЕРБ: Не трябва да приемаме като политическа новина срещата на председателя на парламента Цвета Караянчева с Николай Колев - Босия"}
{"url": "http://www.focus-news.net/news/2018/07/17/2546277/targovishte-turski-grazhdanin-e-blasnal-na-zaden-hod-peshehodets.html", "text": "Турски гражданин е блъснал на заден ход пешеходец. Това съобщиха от пресцентъра на  ОДМВР-Търговище . На 16 юли около 11.10 часа в Търговище – на улица „Братя Миладинови“, в близост до кръстовището с ул.„Вардар“, правоспособният водач И.Р. – гражданин на Република Турция, на 58 год., управлявайки собствения си лек автомобил „Опел Зафира“ с германска регистрация, при маневра движение на заден ход“ е блъснал със задна броня на автомобила пресичащ платното 83-годишен мъж от с. Разбойна, община Търговище. В резултат на пътно-транспортното произшествие пешеходецът е откаран в МБАЛ-Търговище с фрактура на лява предмишница. Извършен е оглед на местопроизшествието. По случая е образувано досъдебно производство по описа на РУ-Търговище.", "date": "2018.07.17", "title": "Търговище: Турски гражданин е блъснал на заден ход пешеходец"}
{"url": "http://www.focus-news.net/news/2018/07/17/2546280/sofiya-katastrofa-zatrudnyava-dvizhenieto-v-rayona-na-krastovishteto-mezhdu-ul-gsrakovski-i-ul-gen-gurko.html", "text": "Катастрофа затруднява движението в района на кръстовището между ул. „Г.С.Раковски” и ул.„ ген. Гурко”, предаде репортер на  Агенция „Фокус” . В катастрофата участват два леки автомобила, които препречват  движението по ул.„ ген. Гурко” в посока Телефонната палата. Няма пострадали при инцидента, нанесени са само материални щети. Все още на мястото на инцидента няма полиция.", "date": "2018.07.17", "title": "София: Катастрофа затруднява движението в района на кръстовището между ул. „Г.С.Раковски” и ул.„ ген. Гурко”"}
{"url": "http://www.focus-news.net/news/2018/07/17/2546279/veliko-tarnovo-obshtina-svishtov-organizira-obikolka-na-kulturno-istoricheskite-zabelezhitelnosti-v-grada-za-uchastnitsite-v-41-riya-mezhdunaroden-leten-seminar-po-balgarski-ezik.html", "text": "Разходка във времето е подготвила Община Свищов за участниците в 41-рия Международен летен семинар по български език и култура, който се организира от Великотърновския университет „Св. св. Кирил и Методий“. Общината в Свищов се включва за пръв път в събитието, което започна вчера. Това съобщи в предаването „Добре дошли в Свищов“ на  Радио „Фокус“ – Велико Търново  Маргарита Перникова, началник-отдел „Социално-икономическа политика и финансиращи програми” в Общината. Тя уточни, че участието предвижда посещение на град Свищов и разходка из културно-историческите забележителности. „Всичките участници в този семинар, по покана на кмета на Общината Генчо Генчев и в партньорство с общинската туристическа агенция „Царевград Търнов“, ще бъдат наши гости. На 28 юли те ще посетят град Свищов и това, което администрацията и ръководството на Общината са подготвили за тях, е едно уникално пътуване през времето, в рамките на една кратка програма. Това ще даде възможност да бъдат представени част от културните обекти, които са огромно историческо наследство, за наша радост. Ще бъдат включени контакти с автентични носители на неповторимото музикално и певческо фолклорно наследство на България“, коментира още Перникова. Тя допълни, че ще са организирани визити на римския град Нове,  Къщата-музей на Алеко Константинов, Стопанска академия „Димитър А. Ценов“, манастира „Св. св. Петър и Павел“ и други интересни забележителности. \r\nЛуиза ТРАНЧЕВА", "date": "2018.07.17", "title": "Велико Търново: Община Свищов организира обиколка на културно-историческите забележителности в града за участниците в 41-рия Международен летен семинар по български език"}
{"url": "http://www.focus-news.net/news/2018/07/17/2546272/ministar-rumen-porozhanov-190-lv-sa-minimalnite-obezshteteniya-za-ovtsa-i-koza-koito-ne-sa-pod-selektsionen-kontrol.html", "text": "190 лв. са минималните обезщетения за овца и коза, които не са под селекционен контрол. Това каза министърът на земеделието, храните и горите Румен Порожанов след извънредното заседание на Председателския съвет на парламента за чумата по животните, предаде репортер на  Агенция „Фокус“ . По думите му тези под селекционен контрол обезщетението е не по-малко от 250 лв. Според него обезщетението е абсолютно адекватно. „Запознахме Председателския съвет с предприетите действия, с резултатите от пробите, със самата болест, такава, каквато е. С всички мерки, предприети от БАБХ и с предприетите мерки за обезщетяване на стопаните“, каза министърът. Той поясни, че днес на стопаните в първите две населени места, пострадали от чума - Воден и Кости, ще получат компенсация. \r\nДеница КИТАНОВА", "date": "2018.07.17", "title": "Министър Румен Порожанов: 190 лв. са минималните обезщетения за овца и коза, които не са под селекционен контрол"}
{"url": "http://www.focus-news.net/news/2018/07/17/2546281/prof-georgi-stanishev-arhitekt-povedenieto-na-vlastta-vav-veliko-tarnovo-otnosno-izgrazhdaneto-na-nov-gradski-tsentar-e-izklyuchitelno-adekvatno-kam-momenta.html", "text": "Поведението на Община Велико Търново, относно изграждането на нов градски център в старопрестолния град, е изключително адекватно. Това заяви председателят на журито, което ще оценява проектите в конкурса за новия център и консултант на състезанието архитект проф. Георги Станишев, съобщиха от пресцентъра на  Община Велико Търново . Той определи старата столица като романтичен град с много качествена, на места – уникална архитектура. Станишев посочи, че личното му пристрастие към града се корени в един вътрешен резонанс с исихазма, който е дълбоко вплетен в историята на Търново и на околните манастири. „Като форма на професионално състезание на идеи, международните архитектурни конкурси са най-добрият начин за генериране на проектни решения в световната архитектурна практика. Те не са прищявка нито на Европейския съюз, нито на други обединения и организации, съществували са много преди демократичните промени у нас и са давали положителни резултати. Като принцип на действие конкурсът може да бъде съпоставен с процеса на еволюция в природата и с естествения подбор. Този принцип, пренесен в сферата на архитектурата, дава възможност по същия начин да бъдат избрани концепции, заредени с най-висок потенциал за решаване на сложни задачи, какъвто е новият градски център на Велико Търново. Японският архитект Кийонори Кикутаке утвърждава, че в основата на развитието, в това число – и архитектурното, лежи разнообразието от потенциални възможности, което е основа на всеки еволюционен процес“, обясни още архитектът. Той подчерта и, че теренът, където ще е новият градски център е доста специфичен, което усложнява изготвянето на проектите. „Сложността идва от многото противоречиви изисквания към търсения архитектурен и градоустройствен проект. Но има една концепция за синергетични решения, с която могат да бъдат решени много проблеми. Бъкминстър Фулър бе голям привърженик на този метод“, коментира още проф. Станишев.", "date": "2018.07.17", "title": "Проф. Георги Станишев, архитект: Поведението на властта във Велико Търново, относно изграждането на нов градски център е изключително адекватно към момента"}
{"url": "http://www.focus-news.net/news/2018/07/17/2546261/tsvetan-tsvetanov-gerb-neka-da-ne-pravim-politika-ot-chumata-i-da-ne-spekulirame-s-doverieto-v-balgarskite-institutsii.html", "text": "Нека да не правим политика и да не спекулираме с доверието в българските институции. Това каза председателят на ПГ на ГЕРБ Цветан Цветанов след извънредното заседание на Председателския съвет на парламента за чумата по животните, предаде репортер на  Агенция „Фокус“ . „Да, действително това се случва за първи път на територията на Европа“, каза той. „Действията, които предприе БАБХ са навременни, много неотложни и предприети съгласно българското законодателство. Чума в България има в 7 населени места“, каза Цветанов.  \r\nДеница КИТАНОВА", "date": "2018.07.17", "title": "Цветан Цветанов, ГЕРБ: Нека да не правим политика от чумата и да не спекулираме с доверието в българските институции"}
{"url": "http://www.focus-news.net/news/2018/07/17/2546282/api-dvizhenieto-se-osashtestvyava-v-edna-lenta-po-avtomagistrala-lyulin-pri-km-2-v-posoka-pernik-poradi-patnotransportno-proizshestvie.html", "text": "Движението се осъществява в една лента по автомагистрала „Люлин\", при км 2 в посока Перник, поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се осъществява в активна лента.", "date": "2018.07.17", "title": "АПИ: Движението се осъществява в една лента по автомагистрала „Люлин\", при км 2 в посока Перник, поради пътнотранспортно произшествие"}
{"url": "http://www.focus-news.net/news/2018/07/17/2546284/spetsializiranata-prokuratura-obvini-trima-dushi-za-nabirane-na-zheni-i-sklonyavane-kam-prostitutsiya-na-teritoriyata-na-sofiya.html", "text": "Специализираната прокуратура повдигна обвинения на три лица за участие в организирана престъпна група за набиране на жени и склоняване към проституция на територията на София. Това съобщиха от пресцентъра на  Апелативна специализирана прокуратура . Участниците са задържани на 12 юли 2018 г. при специализирана операция на ГДБОП и Специализираната прокуратура. Събраните доказателства сочат, че групата е започнала незаконната си дейност в края на 2016 г. Организирала е „клуб“, в който били предоставяни сексуални услуги. За целта било използвано и жилището, в което живеели тримата участници. При претърсванията в помещения и автомобили, ползвани от групата, са намерени и иззети лаптопи, от които били набирани клиенти чрез обяви в интернет, голям брой мобилни телефони и сим карти, документи, тефтер със списък на клиенти и посещения, както и наркотични вещества. \r\nСвидетелски показания за престъпната дейност на групата са дали седем от жертвите на сексуална експлоатация, четири от които пред съдия. Доказателства са събрани и със СРС. \r\nС постановления на прокурор от Специализирана прокуратура на всеки от тримата е наложена мярка за неотклонение „Парична гаранция“ от по 5000 лева.", "date": "2018.07.17", "title": "Специализираната прокуратура обвини трима души за набиране на жени и склоняване към проституция на територията на София"}
{"url": "http://www.focus-news.net/news/2018/07/17/2546283/tsvetan-tsvetanov-gerb-ubeden-sam-che-v-trioto-balgariyaavstriya-i-rumaniya-shte-prodalzhim-klyuchovite-prioriteti-na-balgarskoto-predsedatelstvo-kato-zapadnite-balkani.html", "text": "Убеден съм, че в триото България, Австрия и Румъния ще продължим ключовите приоритети в българското председателство като Западните Балкани. Това каза председателят на ПГ на ГЕРБ Цветан Цветанов на кръгла маса на тема „Постигнатото в областта на вътрешните работи по време на Българското председателство на Съвета на Европейския Съюз, предаде репортер на  Агенция „Фокус“ . „Успяхме да постигнем един изключително добър резултат, да имаме пълен политически консенсус и да приемем процедурни правила, които дадоха възможност на постоянната група за парламентарен контрол да може да заседава и да осъществява необходимия контрол над Европол“, каза Цветанов. „Тук искам да подчертая, че беше приета и дългогодишната програма на Европол, което ни даде възможност да подкрепим усилията на службата и извеждането на приоритетите, да се комуникира и работи със Западните Балкани“, допълни Цветанов.  \r\n„Искам да поздравя министър Радев за успешното председателство и за важните досиета, в които се говореше за оперативната съвместимост на информационните системи, за подобренията, които бяха направени в някои от системите“, каза Цветанов. По думите му така в Шенгенската информационна система ще има по-широк контрол. „Тук искам да споделя, че имаше няколко досиета, които бяха по тема убежище. Искам да благодаря и на Комисията за трафик на хора, защото когато говорим за миграционни потоци, нелегална миграция, няма как да не говорим и за трафика на хора. В немалката си част страната ни беше в една много неблагоприятна ситуация. В доклада на Държавния департамент на САЩ бяхме под постоянно наблюдение. От предприетите действия на българските институции заедно със законодателя, успяхме да изработим тези нормативни разпоредби, които да дадат подобряване на работата“, каза Цветанов. Според него така при последния доклад на Държания департамент да имаме и съответният резултат, че вече не сме не под особено наблюдение. „Имаме още дефицити, които са констатирани, но съм убеден, че в диалог с всички институции и с гражданското общество, ще можем да се справим и да подобрим своята работа“, каза Цветанов. Той благодари още на неправителствения сектор. \r\nДеница КИТАНОВА", "date": "2018.07.17", "title": "Цветан Цветанов, ГЕРБ: Убеден съм, че в триото България,Австрия и Румъния ще продължим ключовите приоритети на Българското председателство като Западните Балкани"}
{"url": "http://www.focus-news.net/news/2018/07/17/2546285/plovdiv-osem-sela-ot-oblastta-sa-bez-voda-zaradi-avarii.html", "text": "Осем села в Пловдивска област са без вода заради аварии. Това съобщиха за  Радио „Фокус“ – Пловдив  от водоспабдителното дружество. Без вода са жителите на селата Боянци, Червен, Скутаре, Кръстевич, Красново. Вода няма и в селата Дуванлии, Житница и Калояново заради авария на захранващ водопровод на Помпена станция в с. Ръжево Конаре. \r\nЕкипи от водоснабдителното дружество работят и по отстраняването на аварии в кв. „Долни Воден“ в Асеновград и ул. „Иван Вазов“ №26 в град Пловдив. Възможно е да е нарушено водоподаването в района на АГ Клиника „Весела“ заради авария в района на реконструкцията на бул. „Марица“. Частично нарушено водоподаване има в кв. „Прослав“, ул. „Мир“ №20. \r\nВесела КРЪСТЕВА", "date": "2018.07.17", "title": "Пловдив: Осем села от областта са без вода заради аварии"}
{"url": "http://www.focus-news.net/news/2018/07/17/2546287/rositsa-yordanova-zam-kmet-na-dobrich-v-hod-e-protsedura-po-aktualizatsiya-na-investitsionnata-programa-na-grada.html", "text": "В ход е процедура по актуализация на Инвестиционната програма на Добрич, която е в размер на 28 199 162 лв. Това съобщи зам.-кметът „Икономическо развитие и европейски фондове“ Росица Йорданова, предаде кореспондентът на  Радио „Фокус” – Варна . Досега програмата включваше списък на основни и резервни обекти. Във връзка обаче с последни указания и насоки на Управляващия орган тя може да бъде актуализирана с нови проектни идеи, отбеляза зам.-кметът. До 29 юни тази година са подавани фишове за проектни идеи. Работна комисия е разгледала предложенията, те са оценени и класирани. На 13 юни работната група е провела заседание, на което е станало ясно, че са подадени общо шест проектни фиша. Направена е класация по точки според установените критерии. Минимумът за участие в класацията и допустимост са събрани 15 точки за всеки фиш, каза Росица Йорданова.  \r\nНа първо място е класиран бул. „Добричка епопея“ и мостовото съоръжение със събрани 28 точки. Индикативният бюджет е 2 972 741 лв. На второ място с 26 точки е класирана ул. „Любен Каравелов“ с прилежащите междублокови пространства, с бюджет 1 097 409 лв., на трето място с 25 точки – ул. „Каменица“ с бюджет 1 600 000 лв., на четвърто място с 25 точки – ул. „Захари Стоянов“ с прилежащите междублокови пространства с бюджет 1 619 112 лв., на пето място – ул. „Екзарх Йосиф“ с прилежащите междублокови пространства с бюджет 600 000 лв. ( тук е включена и ул. „Методи Кусевич“) и на шесто място – Приютът за бездомни лица и семейства, който е събрал 19 точки, с бюджет 475 000 лв. Застроената площ на приюта е 116 кв. метра. Следващите стъпки са съставеният протокол да бъде одобрен от кмета на града и представен на Управляващия орган, който ще бъде информиран за проектните предложения. На по-следващ етап те ще бъдат представени за оценка, за да се стартира евентуално с реални действия по програмата.  \r\nЖулиета НИКОЛОВА", "date": "2018.07.17", "title": "Росица Йорданова, зам.-кмет на Добрич: В ход е процедура по актуализация на Инвестиционната програма на града"}
{"url": "http://www.focus-news.net/news/2018/07/17/2546265/tsvetan-tsvetanov-gerb-iskaneto-na-ostavki-e-ezhednevno-uprazhnenie-na-opozitsiyata.html", "text": "Искането на оставки от страна на опозицията е тяхното ежедневно упражнение. Това каза председателят на ПГ на ГЕРБ Цветан Цветанов след извънредното заседание на Председателския съвет на парламента за чумата по животните, предаде репортер на  Агенция „Фокус“ . По думите на Цветанов е нормално опозицията да критикува изпълнителната власт. „Преди 10 дни имаше вот на недоверие. Опозицията си има системен подход, за да иска оставката на това правителство, защото тя иска да влезе през служебния вход и да управлява“, каза Цветанов.  \r\n„Трябва да бъдем отговорни като политици, като държавници“, допълни Цветанов и поясни, че трябва да се проявява нетърпимост към действията на някой, който иска да има хаос в държавата. „Никой от опозицията не предлага конкретни мерки. Те казват, че това не е правилно“, каза Цветанов.  \r\nПредседателят на ПГ на \"„Обединени патриоти“ Волен Сидеров отбеляза, че лидерът на БСП Корнелия Нинова не приема мерките срещу разпространение на чумата и ги обявява за незаконни, но в същото време не е дала предложения какво да се направи. Той призова лидера на БСП да се присъедини към действията на институциите.  \r\nДеница КИТАНОВА", "date": "2018.07.17", "title": "Цветан Цветанов, ГЕРБ: Искането на оставки e ежедневно упражнение на опозицията"}
{"url": "http://www.focus-news.net/news/2018/07/17/2546289/varna-apelativniyat-sad-potvardi-zadarzhaneto-pod-strazha-na-ruski-grazhdanin-do-negovata-ekstraditsiya.html", "text": "Състав на Варненския апелативен съд потвърди като законосъобразно определение на Окръжен съд – Варна от миналата седмица, с което гражданинът на Руската федерация Михаил К. е бил задържан с мярка за неотклонение „задържане под стража“ до приключване на производството му по екстрадиция. Това съобщиха от пресцентъра на  Апелативен съд - Варна . Руснакът е бил задържан на 1 юни тази година на ГКПП Аерогара – Варна при опит да влезе в страната. Той е бил обявен за международно издирване чрез ИНТЕРПОЛ от руските власти, след като не е бил установен в родината си. Следствен комитет на Руската федерация в Москва е водила разследване спрямо него за документна измама в особено големи размери, а компетентен руски съд е издал решение за вземане на мярка за неотклонение „задържане под стража“ с цел екстрадиция. \r\nС определение на Варненския окръжен съд от 5 юни тази година Михаил К. е бил задърлжан временно за срок от 40 дни, период, в който компетентните руски власти трябва да изпратят молбата за екстрадицията на своя сънародник. Това определение е било отменено от Апелативен съд – Варна в края на м.Юни и мярката на руснака и била изменена в „домашен арест“. Чужденецът има собствено жилище в КК „Елените“. \r\nБроени дни преди да изтече 40 дневния срок, даден на руските власти, те са изпратили официалното искане за предаването на Михаил К. Молбата за екстрадиция е била придружена с всички документи, които ЗЕЕЗА посочва. \r\nДнес въззивната апелативна инстанция намери, че Окръжен съд – Варна правилно е определил отново мярка за неотклонение „задържане под стража“ на руския гражданин. Спрямо него в родината му има образувано наказателно производство за престъпление, което се наказва строго както по руския, така и по българския НК. Михаил е бил нееднократно призоваван в Русия, издирван първо там, а по-късно и чрез ИНТЕРПОЛ.  \r\nИ този съд намира, че мярката за неотклонение има за цел да гарантира явяването на лицето на делото пред Варненския окръжен съд, което ще разглежда по същество искането на руските власти за екстрадицията му. Първата съдебна инстанция го е насрочила за разглеждане утре, 18 юли 2018 година. \r\nМихаил К. ще дочака това в следствения арест, а определението на Варненския апелативен съд, с което се потвърждава „задържането под стража“ на руснака до приключване на производството по екстрадиция не подлежи на обжалване.", "date": "2018.07.17", "title": "Варна: Апелативният съд потвърди задържането под стража на руски гражданин до неговата екстрадиция"}
{"url": "http://www.focus-news.net/news/2018/07/17/2546288/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Гранична полиция. На другият граничен пункт между България и Гърция, който се намира в Югозападна България – „Илинден“ преминаването се извършва без проблеми. На българо-македонската граница трафикът е нормален. \r\nЛивия НИНОВА", "date": "2018.07.17", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/07/17/2546286/veliko-tarnovo-nyama-zamarsyavane-s-tezhki-metali-na-vodata-v-yazovir-dobri-dyal-kray-lyaskovets-osvetyavaneto-se-dalzhi-na-fitoplankton.html", "text": "Няма замърсяване с тежки метали на водата в язовир „Добри дял“ край Лясковец. Това са показали анализите на водните проби, взети на 5 юли в определените крайбрежни участъци, съобщиха за  Радио „Фокус“ – Велико Търново  от Регионалната инспекция по околната среда и водите. На 5 юли експерти от екоинспекцията и представители на Басейнова дирекция „Дунавски районая“– Плевен и Регионална лаборатория – Велико Търново извършиха проверка във връзка с получен сигнал за наблюдавано оцветяване на водата в крайбрежни участъци на язовир „Добри дял“. При огледа на язовира и вливащото се в него дере Брода не беше установено наличие на мъртва риба, а зелено оцветяване на водата в отделни участъци на язовира. \r\nИзследваните на място показатели рН, разтворен кислород и електропроводимост на водата в язовира съответстват на добро състояние на водния обект. За изследваните две водни проби от вливащото се в язовира дере, получените резултати за рН съответстват на добро състояние, а резултатите за разтворен кислород и електропроводимост – на умерено състояние на водния обект. \r\nРезултатите от изпитванията на пробите за съдържание на металите: арсен, олово, хром, хром, никел, цинк, кадмий и мед, са по-ниски от допустимите стойности. \r\nСпроед експертите наблюдаваното зелено оцветяване на водата в определени крайбрежни участъци на яз. „Добри дял“ вероятно се дължи на повишено съдържание на фитопланктон, което се потвърждава от измереното в лабораторни условия високо съдържание на хлорофил и измерената висока температура на водата в язовира 27,2 оС. \r\nДопълнителен ефект за интензифициране на развитието на фитопланктона в язовира е и вкарването на вещества и органика с храната на отглежданите риби от ползвателя на язовира. \r\nНадежда КРЪСТЕВА", "date": "2018.07.17", "title": "Велико Търново: Няма замърсяване с тежки метали на водата в язовир „Добри дял“ край Лясковец, осветяването се дължи на фитопланктон"}
{"url": "http://www.focus-news.net/news/2018/07/17/2546294/mariya-deyanova-istoricheski-muzey-karlovo-interesat-kam-lichnostta-na-vasil-levski-ne-stihva.html", "text": "Интересът към личността на Васил Левски не стихва. Това каза за  Радио „Фокус” - Пловдив  директорът на Историческия музей в Карлово Мария Деянова. „През последните години този интерес непрекъснато расте”, посочи Деянова. По думите ѝ много са заглавията за Левски, които заливат българската общественост през последните години, както от историци, така и от интелектуалци, и от всички българи, които се интересуват от живота и делото на Апостола на свободата. Мария Деянова посочи още, че до момента има може би над 10 000 заглавия, а може би и много повече, на научни книги, статии, монографии, сборници, които са посветени на Апостола на свободата. „Това е ярко доказателство за нестихващия интерес към неговия живот и дело”, каза Мария Деянова. Според нея понякога е много трудно в този огромен поток от научна литература човек да се ориентира кое си заслужава да бъде прочетено и да остане трайно в съзнанието му. „Трудовете на нашите професионални историци са тези, които ни помагат да разтълкуваме и да надградим своето познание за Левски”, каза още Деянова. Затова е важно да знаем за тези трудове, които през годините са изследвали живота и делото на Васил Левски. \r\nПо тази причина днес в Историческия музей в Карлово беше открита изложба, посветена на 181 години от рождението на Левски. Изложбата включва над 50 издания от библиотечния фонд на Историческия музей в Карлово и от фонда на Националния музей „В. Левски“, които са посветени на живота и делото на Апостола. „Това са много стойностни научни изследвания на значими български изследователи и историци, посветили живота си в издирването на живота и революционната му дейност и на дискусиите, които се пораждат през годините в българското общество, както и спорни моменти от дейността на Апостола“, добави Деянова. \r\n„Изложбата представя една голяма част от заглавията, които се представят за първи издания и представлява една много ценна колекция, която би била чест за всеки един библиотечен фонд“, коментира още Мария Деянова. „Разбира се, нямаме претенциите да бъде напълно изчерпателна и да представи всичко, което е написано за Левски, но тези заглавия, които ние излагаме, наистина са едни от най-значимите и стойностни научни изследвания и всеки, който проявява интерес към живота и делото на Васил Левски не може да подмине тези заглавия“, добави Мария Деянова. \r\nВ експозицията са включени първите биографии на Захари Стоянов, на Панайот Хитов за четничеството на Левски, като се премине през всички автори, които през годините, с критичен анализ и поглед са написали биографията му. Мария Деянова посочи още, че е показано и първото издание – Том 1, от 1929 година на Димитър Срашимиров „Живот и дело на Васил Левски” –„Извори”, което му е било възложено да бъде написано от Народния комитет. Тази биография става факт през 1945 година, когато сътрудникът на Страшимиров Иван Унджиев написва най-пълната и подробна биография на Левски. \r\nВ изложбата са представени още автори като Никола Кондарев, Михаил Димитров, Христо Гандев, Николай Генчев, проф. Дойно Дойнов, проф. Иван Стоянов, Цветана Павловска и др. „Акцентирали сме върху поколението по-предишни автори, като не омаловажаваме и съвременните автори, които пишат и днес за него”, добави Мария Деянова. \r\nВ експозицията е подредена и една витрина за чуждестранни автори, посветили своите изследвания на живота и дейността на Левски. \r\nЦветана ТОНЧЕВА", "date": "2018.07.17", "title": "Мария Деянова, Исторически музей - Карлово: Интересът към личността на Васил Левски не стихва"}
{"url": "http://www.focus-news.net/news/2018/07/17/2546295/kathimerini-golyama-chast-ot-plazhovete-v-atika-sa-opasni-za-pluvane-pokazva-proverka.html", "text": "Проверка на Панелинистичния център за екологични изследвания в района на Атика в гръцката столица е показала, че 71 от общо 323 проверени плажа са неподходящи за плуване, включително и популярни места като Луца, Оропос и Шиниас, съобщава електронното издание на вестник  Kathimerini . \r\nИзследователи от центъра, който е член на Програмата на ООН за околната среда, са проверили водите за наличието на ентерококи и фекални колиформи, както и за различни видове замърсявания от домакински препарати, минерални масла и феноли. След анализ на пробите е станало ясно, че къпането е опасно в плажовете Елевсина, Нераки в Неа Перамос, Саламина, Какия Скала, Кинета (Агии Теодори), Какия Таласа (Кератеа), Артемида (Луца), Шиниас, Оропос, Скала Оропу, Авлаки (Корфу), Агиос Космас, части от Глифада и Вула, Флисвос, Агия Марина, плаж Александрас в Пирея, Алепохори, Порто Гермено, остров Саламина. \r\nОстаналата част от инспектираните плажове са обявени за безопасни за здравето. От редакцията припомнят, че десетки плажове в Атика са получили престижното отличие за чистота на ивиците и спазване на екологичните норми „Син флаг“. Тереза Герова", "date": "2018.07.17", "title": "Kathimerini: Голяма част от плажовете в Атика са опасни за плуване, показва проверка"}
{"url": "http://www.focus-news.net/news/2018/07/17/2546296/pazardzhik-proliven-dazhd-vali-v-grada.html", "text": "Проливен дъжд, придружен с вятър, вали в Пазарджик, предаде репортер на  Радио „Фокус“ – Пазарджик . На места по улиците вече са се образували завирявания. Трафикът в централната градска част е интензивен, на някои кръстовища се образуват колони от автомобили. Натоварено е движението и по входно-изходните артерии. натоварено е движението в района на градския пазар и по булевардите „България” и „Христо Ботев”, както и по улиците „Пловдивска”, „Цар Иван Шишман” и „Княгиня Мария Луиза”. Засилен е трафикът и по улиците около пешеходната зона. Струпване на автомобили има и в района на моста на река Марица, а също и по околовръстния път в посока Пловдив. \r\nАлбена ЖИЛЕКОВА", "date": "2018.07.17", "title": "Пазарджик: Проливен дъжд вали в града"}
{"url": "http://www.focus-news.net/news/2018/07/17/2546290/mihail-shpindeleger-balgariya-svarshi-otlichna-rabota-po-vreme-na-predsedatelstvoto-si-i-povdigna-vsichki-vazhni-za-evropa-vaprosi.html", "text": "България свърши отлична работа по време на председателството си и повдигна всички важни за Европа въпроси. Това каза Михаил Шпинделегер, генерален директор на Международния център за развитие на миграционната политика, по време на кръгла маса на тема „Постигнатото в областта на вътрешните работи по време на Българското председателство на Съвета на Европейския Съюз, предаде репортер на  Агенция „Фокус“ . По думите на Шпинделегер България е поставила акцент, който е останал в съзнанието на европейските граждани - Западните Балкани. „Мисля, че това беше много успешно. България за пръв път пое председателството и наистина я поздравявам, защото тази задача не беше никак лесна“, каза той.  \r\nСпоред него страната ни е поела председателството в много трудни времена. „През 2018 г. станахме свидетели на 700 хил. нови заявки за влизане - цифра, която не е никак малка. Това даде време да се обмислят нещата в рамките на системата. Мисля, че тези искания за убежище, поставят някакъв натиск, но от друга страна всички администрации в ЕС трябваше да признаят, че не е лесна задача да има толкова много лица в много различни държави. В случая на Австрия например, в момента имаме 38 хил. заявления към Висшия съд, поради обжалване на неприети искания за убежище“, допълни той и отбеляза, че това е огромно количество работа.  \r\nПо думите му българското председателство е разбрало сложността на проблема с миграцията. „Вземайки предвид опасенията с европейските граници, успяхте да отнемете напрежението от границите“, коментира той. Според него основно постижение е връщането на акцента върху европейката перспектива на страните от Западните Балкани. „Това беше много добре заявено от българското председателство, което подсети цяла Европа, че страните имат нужда от перспектива“, каза още Шпинделегер. Той обърна внимание и на значението на споразумението за име върху спора между Атина и Скопие. „Наистина нещата се придвижиха докрай и то в рамките на българското председателство“, каза Шпинделегер и поясни, че изграждането на мостове може да е слоган на председателството ни. „Не беше малко постижение, че Европейският съвет успя да приеме различни съвместни заключения в областта на миграцията през юни месец“, допълни  той.   \r\nДеница КИТАНОВА", "date": "2018.07.17", "title": "Михаил Шпинделегер: България свърши отлична работа по време на председателството си и повдигна всички важни за Европа въпроси"}
{"url": "http://www.focus-news.net/news/2018/07/17/2546297/varna-gerb-nastoyava-za-novi-perspektivi-za-razvitie-na-provadiya.html", "text": "Провадия може да има много по-динамично и успешно развитие, каквото ѝ се полага не само като втори по големина град във Варненска област, а и като община с голям потенциал. Тази категорична позиция изразиха членове на ГЕРБ - Провадия пред областния координатор на партията Иван Портних, който е и кмет на Варна, съобщават от пресцентъра на  ГЕРБ – Варна . Заедно с народния представител от ГЕРБ Емилия Милкова снощи той се срещна с представители на общинската партийна структура и обсъди с тях актуални теми от националната и местната политика. „В рамките на следващата година ще се проведат вотът за Европейския парламент, а след това и местните избори, които са шанс за нови перспективи за развитието на Провадия. Реализацията на важни за общината проекти е изключително необходима, за да открие повече възможности за жителите на Провадия, а и за региона като цяло”, коментира Портних. По думите му без добра проектна готовност местната власт в Провадия няма как да осигури обновяването на градската среда, подобряването на условията за живот и инвестиционния климат, който от своя страна е стимул за разкриването на нови работни места и повишаването на доходите. „При управленските мандати на ГЕРБ държавата никога не е деляла общините на „наши” и „ваши” и Провадия е доказателство за това. Въпреки партийната принадлежност на действащия кмет, общината е получила подкрепа за реализираните през последните години проекти. Радвам се, че днес хората могат да оценят и положителния ефект от санираните чрез националната програма жилищни блокове”, изтъкна Димо Димов, общински съветник и ръководител на ГЕРБ - Провадия. Пред присъстващите на срещата в Художествената галерия в града той бе категоричен, че чувствителната промяна, която хората в Провадия очакват, изисква съществено по-ефективно и прозрачно управление от страна на общинската администрация и много по-активна работа по европроекти. Варненският депутат Емилия Милкова също поздрави присъстващите и ги покани да посетят Народното събрание. „Съдействаме за организацията на такива посещения, които винаги се радват на голям интерес. Те дават възможност хората лично да се убедят, че освен шумно отразяваните политически спорове, в парламента тече сериозна работа, а сред колегите има много достойни професионалисти”, подчерта Милкова и допълни, че варненските депутати от ГЕРБ поддържат непрекъснат диалог с гражданите, стараят се да бъдат медиатори между тях и държавните институции и да съдействат за решаването на поставените проблеми.", "date": "2018.07.17", "title": "Варна: ГЕРБ настоява за нови перспективи за развитие на Провадия"}
{"url": "http://www.focus-news.net/news/2018/07/17/2546291/tsvetan-pchelin-planinski-otryad-dobrinishte-zachestilite-intsidenti-v-pirin-se-dalzhat-na-po-golemiya-turistopotok-prez-poslednite-dni.html", "text": "Зачестилите инциденти в Пирин се дължат на по-големия туристопоток през последните дни. Това каза за  Радио „Фокус“ – Пирин  Цветна Пчелин, ръководител на Планински отряд – Добринище. По думите му, за да бъдат избегнати нови случаи на загубили се и пострадали туристи, то от първостепенно значение е хората да бъдат внимателни. „Моите препоръки към туристите са да бъдат много внимателни, да са с подходяща екипировка и да се съобразяват с метеорологичната и теренна обстановка. Мисля, че зачестилите случаи в момента се дължат на повечето туристи в планината. През изминалите дни времето беше лошо и имаше по-малко хора в планината, но сега времето е хубаво и има повече туристи. И най-важното нещо, за което апелираме към хората, е да си правят планинска здравна застраховка, защото когато нямат такава се започват главоболията“, каза още Пчелин. Той изрази надежда, че инциденти в планините ще намалеят през следващите дни. „Фокус“ припомня , че през миналата седмица са регистрирани два инцидента с туристи в Пирин. Първият от тях се случи на 11 юли, когато 50-годишна жена с навехнат глезен имаше нужда от помощ в района на Поповото езеро. Акцията по спасяването ѝ продължи 8 часа, а в нея се включиха екипи на Планинска спасителна служба от Банско и Добринище. Жената е била свалена от планината с носилка, тъй като е имала навехнат глезен и не е можела да се движи сама. Вторият инцидент е от 15 юли. Тогава екипи на ПСС са помогнали на 21-годишна жена със счупен глезен. Туристката е слизала от заслон „Тевно езеро“ към хижа „Безбог“, когато си е наранила глезена. Два отряда на ПСС от Добринище и Банско са организирали групи, които са ѝ оказали помощ. Жената е предадена на „Бърза помощ“. \r\nЛивия НИНОВА", "date": "2018.07.17", "title": "Цветан Пчелин, Планински отряд – Добринище: Зачестилите инциденти в Пирин се дължат на по-големия туристопоток през последните дни"}
{"url": "http://www.focus-news.net/news/2018/07/17/2546298/kyustendil-za-poredna-godina-balgarskiyat-cherven-krast-organizira-leten-lager-za-detsa.html", "text": "За поредна година Български червен кръст – Кюстендил организира летен лагер за деца. Това съобщиха за  Радио „Фокус” – Кюстендил  от червенокръстката организация. Лагерът се провежда в района на Симитли. Групата е от 20 деца от област Кюстендил, които участват в едноседмичен палатков лагер в Симитли. В рамките на тези дни децата са на къмпинг в палатки, те се включат в обучение на тема сухопътна отбрана. Целта е лагеруващите да се научат как да оцеляват в планина и в гора, как да работят с компас и да се ориентират в ситуация, когато са загубили посоката или пътя. По време на лагера децата ще преминат няколко курса за оказване на долекарска помощ, превенция на насилието, хигиена и здравословен начин на живот. Всичко, включено в програмата, има основната мисия да промени начина на живот на тези деца и да повлияе върху неговото подобряване. В рамките на програмата инструктор по водно спасяване ще учи децата да плуват. \r\nВенцеслав ИЛЧЕВ", "date": "2018.07.17", "title": "Кюстендил: За поредна година Българският червен кръст организира летен лагер за деца"}
{"url": "http://www.focus-news.net/news/2018/07/17/2546292/ministar-rumen-porozhanov-i-predstaviteli-na-branshovite-organizatsii-shte-dadat-preskonferentsiya-sled-provezhdaneto-na-konsultativniya-savet-po-zhivotnovadstvo.html", "text": "Днес ще се проведе заседание на Консултативния съвет по животновъдство. Това съобщиха от пресцентъра на   Министерството на земеделието, храните и горите . След края му ще бъде проведена пресконференция около 17.00 часа в сградата на Министерството на земеделието, храните и горите. В нея ще участват министър Румен Порожанов и представители на браншовите организации.", "date": "2018.07.17", "title": "Министър Румен Порожанов и представители на браншовите организации ще дадат пресконференция след провеждането на Консултативния съвет по животновъдство"}
{"url": "http://www.focus-news.net/news/2018/07/17/2546301/uspeshno-sa-priklyuchili-tehnicheskite-protseduri-po-vnedryavaneto-na-nova-versiya-na-modul-patni-taksi-i-razreshitelen-rezhim-po-vsichki-gkpp.html", "text": "Успешно са приключили техническите процедури по внедряването и пускането в реална експлоатация на нова версия на модул „Пътни такси и разрешителен режим\" (ПТРР) и системата вече работи на автоматичен режим. Това съобщиха от пресцентъра на  Агенция „Митници“ . От 10.50 часа днес е възстановена автоматизираната обработка на пътни превозни средства в модул „Пътни такси и разрешителен режим\" по всички ГКПП. Аварийната обработка бе предварително планирана за периода от 08.00 часа до 12.00 часа днес, но приключи предсрочно.", "date": "2018.07.17", "title": "Успешно са приключили техническите процедури по внедряването на нова версия на модул „Пътни такси и разрешителен режим\" по всички ГКПП"}
{"url": "http://www.focus-news.net/news/2018/07/17/2546268/ministar-rumen-porozhanov-v-momenta-v-koyto-premierat-kazhe-vseki-edin-ministar-mozhe-da-si-tragne.html", "text": "Темата с оставката ми не е кой знае каква. В момента, в който премиерът каже, всеки един министър може да си тръгне. Това каза министърът на земеделието, храните и горите Румен Порожанов след извънредното заседание на Председателския съвет на парламента за чумата по животните, предаде репортер на  Агенция „Фокус“ . „Не смятам, че нещо не е свършено както трябва. Основният пропуск беше комуникацията - това, че със самите земеделски производители не е работено по къщите“, каза Порожано и допълни, че все пак са направени много срещи.  \r\n„Г-жа Нинова ми поиска оставката още вчера в едно предаване“, каза той и поясни, че няма да влиза в обяснителен режим.  \r\nДеница КИТАНОВА", "date": "2018.07.17", "title": "Министър Румен Порожанов: В момента, в който премиерът каже, всеки един министър може да си тръгне"}
{"url": "http://www.focus-news.net/news/2018/07/17/2546293/ministar-valentin-radev-postignahme-100-uspeh-po-prioriteta-ni-za-sigurnost-na-evropeyskite-grazhdani.html", "text": "Постигнахме 100% успех по приоритета ни за сигурност на европейските граждани. Това каза министърът на вътрешните работи Валентин Радев на кръгла маса на тема „Постигнатото в областта на вътрешните работи по време на Българското председателство на Съвета на Европейския Съюз, предаде репортер на  Агенция „Фокус“ . „Подобрихме управлението на информационните системи, повишаване на качеството на информацията и оперативната съвместимост. Непременно искам да подчертая, че това е една от централните теми на Съвета за правосъдие и вътрешни работи“, каза Радев. Според него, откакто страната ни е започнала да участва в тези информационни системи, всички са говорили за обмяна на информация. „Всички държави по причините миграция, трафик на хора, много се вълнуваха от тази тема и това ескалира“, заяви Радев и добави, че е горд с това.  \r\nДеница КИТАНОВА", "date": "2018.07.17", "title": "Министър Валентин Радев: Постигнахме 100% успех по приоритета ни за сигурност на европейските граждани"}
{"url": "http://www.focus-news.net/news/2018/07/17/2546300/galap-interneshanal-58-ot-naselenieto-v-zapadnite-balkani-smyata-che-balgariya-e-pomognala-za-evropeyskata-integratsiya-na-stranata-im.html", "text": "58% от населението в Западните Балкани смята, че България е помогнала за европейската интеграция на страната им. Това показват данните от изследване в Западните Балкани, проведено от компаниите членове на Световната асоциация  „Галъп интернешънъл“ . След Българското европредседателство страните от Западните Балкани чувстват България по-близка, дори и на фона на факта, че големите държави в ЕС не дадоха особено ясна перспектива на тези общества. Българският принос е усетен и страните от Западните Балкани са възприели по-скоро позитивно българската роля. Това се отразява и във възприятията за българския премиер, който в последната една година повишава разпознаваемост в страните от Западните Балкани и сред тези шест общества сега се ползва с най-високо доверие сред останалите глави на изпълнителната власт в региона.    \r\nВ страните от Западните Балкани надделяват онези, които смятат, че България помага за Европейската интеграция на страната им (58% сега, при 54% миналата година) срещу онези, които смятат, че България не помага (42% сега, при 46% миналата година). Така, делът на онези, които виждат помощта на България, расте осезаемо спрямо предходната година и това е резултат от акцентът, който България постави върху темата за Западните Балкани.  \r\nВ  Албания  81% споделят мнението, че България помага. В повечето останали страни дяловете на съгласните се движат около 50%, а в  Черна гора  делът е 58% и расте с 10 пункта спрямо предната година, респективно с 10 пункта намалява делът на обратната опция.  \r\nВ близката до България  Македония  пък сред местната албанска общност мненията са силно положителни – 76% оценки, че България помага и ръст от цели 40 пункта спрямо предходната година. Сред останалите в страната обаче мненията са поляризирани и това се дължи на яростната и равностойна политическа битка между двете основни партии в страната. Подялбата на мненията доказва необходимостта от още по-активни връзки с Македония. Повече активност ще е нужна и по отношение на мюсюлманите в  Босна и Херцеговина , както и в  Косово , например, където оценките са по-умерени и културната близост с България не е толкова силна.        \r\nОценките за позитивен принос идват на фона на иначе неясната перспектива, като Брюксел и големите европейски столици очертаха за Западните Балкани.  \r\nЗаради тази неяснота няма и съществена промяна в последната една година в очакванията на западнобалканските общества кога ще бъдат приети в ЕС. Най-голям е оптимизмът сред албанските общности на Балканите.  \r\nБългарските усилия за Западните Балкани са довели до ръст в последната година на запознатостта с Бойко Борисов. Неразпознаваемостта му намалява чувствително с 16 пункта за една година. Това означава, че България получава активна роля в масовото съзнание на тези страни. Така през 2018 г. общата положителна минус общата отрицателна оценка за Борисов дава резултат от +22, с което Борисов е в най-изгодна позиция спрямо лидерите в региона. Сравнително високи положителни оценки, например, има и Ердоган, но там и отрицателните оценки са високи и разликата между положителни и отрицателни е +10. Освен това, при Ердоган в последната една година растат по-скоро негативните оценки.    \r\n44% от населението на Западните Балкани или над 6 милиона души, смятат себе си за най-общо запознати с темата за майската среща ЕС – Западни Балкани. Половината от тях дори намират себе си за запознати с резултатите. Дяловете са чувствителни, като се има предвид, че резултатите на подобни срещи обикновено остават далеч от ежедневието на хората.  \r\nИнициативата за тази среща министър-председателя Бойко Борисов се оценява по-скоро позитивно. Сред запознатите с резултатите от срещата пък навсякъде преобладават позитивните равносметки.", "date": "2018.07.17", "title": "„Галъп интернешънъл“: 58% от населението в Западните Балкани смята, че България е помогнала за европейската интеграция на страната им"}
{"url": "http://www.focus-news.net/news/2018/07/17/2546299/varna-akvariumat-v-grada-posreshta-posetitelite-si-s-novi-ekzotichni-ribi.html", "text": "С нови екзотични рибки посреща посетителите през активния туристически сезон Аквариумът във Варна. Това каза в интервю за  Радио „Фокус“ – Варна  директорът на Института по рибни ресурси в града доц. Елица Петрова. По думите ѝ Аквариумът непрекъснато попълва колекцията си от живи риби, както и експозицията с екзотични рибки. „В момента има нови обитатели, които са Дискуси. Посетителите могат да разгледат и другата жива експозиция, която е с обитатели на Черно море, сладководни обитатели“, каза още експертът. На въпрос дали в Аквариума е имало друг случай като този от 2015 когато във Варна бяха изпратени милиони малки стъклени змиорки, нелегално внесени в страната, доц. Петрова обясни, че скоро не е имало такава ситуация. „Скоро не сме имали такъв случай, което е добре. Това означава, че няма нелегално пренасяне на ценни екземпляри“, коментира тя. \r\nДиана СТОЕВА", "date": "2018.07.17", "title": "Варна: Аквариумът в града посреща посетителите си с нови екзотични риби"}
{"url": "http://www.focus-news.net/news/2018/07/17/2546302/zoran-zaev-rusiya-tryabva-da-razbere-che-za-makedoniya-nyama-alternativa-osven-es-i-nato.html", "text": "Министър-председателят на Македония Зоран Заев увери, че страната му ще се стреми към подобряване на сътрудничеството с Русия, но Москва трябва да разбере, че за Скопие няма алтернатива освен членството в Европейския съюз и НАТО, предава македонската информационна агенция  „Макфакс“  . \r\nПо-рано в интервю за BuzzFeed News министър-председателят на Македония Зоран Заев обвини проруски бизнесмени в опит да попречат на страната да се присъедини към НАТО, като плащат за организирането на протести. Страни, близки с Русия, са платили хиляди долари, за да предизвикват насилие в Македония с цел осуетяване на интеграцията й в Алианса, подчерта Заев. Част от тях са отпускани на медии, а друга – за насърчаване на младите хора да протестират пред парламента в Скопие и нападат полицейски служители. Това е очевидно, категоричен бе Заев. \r\nМакедонският премиер отказа да поясни кой стои зад финансирането, отбелязвайки единствено, че разследването е в ход. Съгласно думите му, властите са разбрали за схемата след разпити на участници в протестите, проведени миналия месец в Скопие. \r\nПосолството на Руската федерация в Скопие реагира на изявлението на премиера Зоран Заев. \r\n„Смятаме, че изявлението на Зоран Заев е политически безотговорно. То постави под въпрос искреността на усилията на правителството на Република Македония за изграждане на добри отношения с Русия. Със съжаление констатираме, че русофобията все повече се превръща в инструмент и на външната, и на вътрешната политика\", се казва в съобщение, публикувано на официалната страница на руското посолство в Скопие в социалната мрежа „Туитър“. Тереза Герова", "date": "2018.07.17", "title": "Зоран Заев: Русия трябва да разбере, че за Македония няма алтернатива освен ЕС и НАТО"}
{"url": "http://www.focus-news.net/news/2018/07/17/2546303/dobrich-33-godishen-mazh-e-zaginal-pri-katastrofa-na-razklona-za-selo-petleshkovo.html", "text": "33-годишен мъж е загинал при катастрофа на разклона за село Петлешково. Това съобщиха от  ОДМВР - Добрич . Инцидентът е станал на 16 юли около 17.30 часа. На място е установено, че водач на лек автомобил „Ауди” с шуменска регистрация движейки се от село Малина посока с. Победа на разклона за с. Петлешково не спира на знак „Стоп” и отнема предимството на лек автомобил „Фолксваген” с добричка регистрация, движещ се в посока с. Петлешково - с. Дропла. Вследствие на инцидента на път за болницата в линейката почива возещия се на предна дясна седалка в лек автомобил „Ауди”, мъж на 33 години от с. Тодор Икономово. Пострадали са возещите се пътници на задна седалка в лек автомобил „Ауди”, които са с диагноза комоцио. Водачът на лек автомобил „Фолксваген” - 42-годишна жена от с. Дропла, е с фрактура на седми ребро, оставена за лечение в МБАЛ - Добрич. Водачите са с отрицателни проби за употреба на алкохол. По случая е образувано досъдебно производство.", "date": "2018.07.17", "title": "Добрич: 33-годишен мъж е загинал при катастрофа на разклона за село Петлешково"}
{"url": "http://www.focus-news.net/news/2018/07/17/2546305/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  днес отново ще говорим за Васил Левски, ден преди рождената му дата. Тази година се навършват 181 години от рождението му. И тази година Община Карлово е подготвила събития, с които ще бъде отбелязана годишнината от рождението на Апостола на свободата. Днес в Историческия музей в Карлово беше открита изложба, посветена на Левски. Изложбата включва над 50 издания от библиотечния фонд на Историческия музей в Карлово и от фонда на Националния музей „В. Левски”, които са посветени на живота и делото на Апостола. Повече за изложбата и интереса към личността на Левски ще ни разкаже директорът на Историческия музей в Карлово Мария Деянова.  \r\nЩе чуем повече и за самият Васил Левски през погледа на неговите съграждани днес. За Левски и неговото дело ще говори доц. д-р Петър Ненков. \r\nНакрая в предаването ни ще чуем как се справят днес последователите на Левски – възпитаниците на СУ „Васил Левски“ в град Карлово. Училището с гордост носи името на героя и изпълнява заветите му. То е сред иновативните училища за новата учебна 2018/2019 година. Подробностите ще чуем от директора на училището Мариана Манчева. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.07.17", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/07/17/2546307/burgas-kmetat-na-pomorie-ivan-aleksiev-dari-na-politsiyata-moderen-elektronen-analizator-za-nalichie-na-narkotichni-veshtestva-v-choveshkiya-organizam.html", "text": "Районното управление в Поморие вече разполага с модерен електронен анализатор, улавящ наличието на осем наркотични вещества в човешкия организъм. Това съобщиха от  Община Поморие . С решение на местния парламент устройството Dräger DrugTest 5000 беше закупено от Община Поморие, за да обезпечи работата на пътните полицаи при проверка на водачите на превозни средства за употреба на забранени субстанции. \r\nДоброто партньорство и сътрудничество между Община Поморие, ОДМВР – Бургас и Районно управление „Полиция” – Поморие продължава с едно надграждане на всичко, което правим през последните години. Вярвам, че внедрената наскоро система за видеонаблюдение и настоящият дрегер значително ще допринесат за ограничаване на рисковите пътни ситуации, предотвратяване на тежки пътни произшествия и намаляване на битовата престъпност. Това каза кметът Иван Алексиев, като похвали полицейските служители за добрата им работа. В присъствието на заместник-кмета Кунчо Гайдов, председателя на Общински съвет – Поморие Адам Адамов, секретаря на Общината Тони Митев и директора на ОДМВР – Бургас старши комисар Калоян Калоянов, дрегерът бе предаден на началника на местното управление главен инспектор Георги Куцаров. \r\nDräger DrugTest 5000 служи за диагностични цели и за целите на съдебната медицина. Състои се от два основни компонента: анализатор и тестов комплект. Анализаторът подготвя пробата, взета с тестовия комплект и настройва необходимата реакционна температура. Само за няколко минути се извършва бърз и точен анализ на човешката слюнка, като системата  улавя осем различни забранени вещества в организма на човек: амфетамин, бензодиазепин, кокаин, метаамфетамин, метадон, кетамин, морфин и тетрахидроканабинол. \r\nАпаратът се обслужва само с няколко бутона и може да бъде свързан с различни устройства за обработка и запис на данни, а чрез интегрирания в него акумулатор, Dräger DrugTest 5000 е подходящ както за стационарна, така и за мобилна употреба. \r\n„Гледаме цифри и статистика, но моето дълбоко убеждение е, че основният критерий за работата на един полицай е общественото мнение и спокойствието на жителите и гостите на града. Не мога да не изкажа задоволство от Вашата работа в последните месеци, а от тук нататък се надявам все по-малко хора да употребяват и разпространяват наркотици”, сподели старши комисар Калоян Калоянов и пожела успех на полицаите, които още утре започват работа с дрегера.", "date": "2018.07.17", "title": "Бургас: Кметът на Поморие Иван Алексиев дари на полицията модерен електронен анализатор за наличие на наркотични вещества в човешкия организъм"}
{"url": "http://www.focus-news.net/news/2018/07/17/2546304/afp-es-i-yaponiya-podpisaha-mashtabno-targovsko-sporazumenie.html", "text": "Малко след решението на САЩ да въведат допълнителни тарифи за вноса от Стария континент, Европейският съюз и Япония сключиха „забележително“ споразумение за свободна търговия, предава  AFP . \r\nДокументът, подписан в Токио от високопоставени представители на Брюксел и японския министър-председател Шиндзо Абе, е най-голямата сделка, която ЕС е договарял от началото на съществуването си. Тя предвижда създаването на зона за свободна търговия, покриваща почти една трета от световния БВП. Тереза Герова", "date": "2018.07.17", "title": "AFP: ЕС и Япония подписаха мащабно търговско споразумение"}
{"url": "http://www.focus-news.net/news/2018/07/17/2546306/sport-viktoriya-tomova-zapochva-uchastieto-si-na-turnira-v-bukuresht.html", "text": "Първата ракета на България при дамите Виктория Томова започва участието си на турнира от сериите „Интернешънъл“ в Букурещ.  \r\nПървата съперничка на българката ще бъде румънската квалификантка Ирина Бара. До този момент двете тенисистки са се срещали веднъж – на миналогодишния турнир в Биариц, Франция. Срещата завърши с победа на Бара. \r\nМачът на Томова и Бара започва от 14:00 часа българско време във вторник. В следващия кръг на състезанието победителката ще играе срещу Елена-Габриела Русе или Полона Херцог.", "date": "2018.07.17", "title": "Спорт: Виктория Томова започва участието си на турнира в Букурещ"}
{"url": "http://www.focus-news.net/news/2018/07/17/2546278/mkd-makedoniya-yoahnes-han-prizova-grazhdanite-na-makedoniya-da-pokazhat-zrelost-i-da-glasuvat-na-referendum-za-imeto.html", "text": "Комисарят по европейска политика за съседство и преговори за разширяване Йоханес Хан призова гражданите на югозападната ни съседка да демонстрират зрелост, като излязат и гласуват на референдума за името, насрочен за есента, отбелязва скопското електронно издание  МКД . \r\nАвстрийският политик е на на еднодневно посещение в Скопие, с което официално се дава старт на мониторинга на ЕС над Македония. „В Скопие съм прекарал много нощи, някои от които безсънни, но днес мога да кажа добри новини за европейската перспектива на страната“, отбеляза Хан.  \r\n„Искам да Ви поздравя за поканата, която получихте миналата седмица за започване на преговори за присъединяване към НАТО. Гражданите ще получат повече сигурност. Хората в тази страна са показали съпротива и издръжливост и служат като пример за целия регион, което би трябвало да насърчи всички страни, които имат двустранни проблеми, да ги решат. Благодарение на Вашата решителност и тази на правителството постигнахте нещо, което изглеждаше невъзможно. Сега Вие ще решавате бъдещето на страната си. Вратата на ЕС е широко отворена и Вие можете да се възползвате от тази възможност. Призовавам гражданите да се възползват от тази възможност, особено младите хора. Успешният референдум ще покаже зрелостта на Вашата страна\", подчерта Хан. \r\nВ рамките на пресконференцията в Скопие, премиерът Зоран Заев заяви, че австрийският политик е определил следващите стъпки за проверка и подготовка за преговори между Македония и ЕС. „Утвърдихме обща динамика на преговорите, като установихме структурата им от наша и от тяхна страна. Днес Хан представи основния план за мониторинг и направихме някои заключения\", допълни Заев. Тереза Герова", "date": "2018.07.17", "title": "МКД (Македония): Йоахнес Хан призова гражданите на Македония да покажат зрелост и да гласуват на референдум за името"}
{"url": "http://www.focus-news.net/news/2018/07/17/2546308/chlenovete-na-natsionalniya-savet-za-tristranno-satrudnichestvo-ne-dopusnaha-ombudsmana-maya-manolova-da-prisastva-na-zasedanieto.html", "text": "Членовете на Националния съвет за тристранно сътрудничество не допуснаха омбудсмана Мая Манолова да присъства на заседанието, предаде  бТВ . Омбудсманът обясни, че темите, които ще се обсъждат са важни, а по един от законопроектите дори тя е вносител - този за ранното пенсиониране на миньорите. „Мястото на омбудсмана е там, където се обсъждат проблеми, които засягат правата хората и това ми е разрешено от закона за омбудсмана“, коментира Манолова. \r\nТя обясни, че Светлана Ангелова от ГЕРБ я е помолила да защити съвета на Тристранка вместо нея, тъй като народният представител има ангажимент в избирателния си район. По думите ѝ социалният министър Бисер Петков е знаел за това от седмица. \r\nВицепремиерът Валери Симеонов каза, че не може да се нарушава правилникът на заседанието на НСТС, дори и да дойдат главният прокурор или министър-председателят неканени. \r\nЧленовете на НСТС обсъждат проектите на постановление на Министерския съвет за изменение и допълнение на Правилника за устройството и организацията на работа на органите за медицинска експертиза. \r\nРаботодателите не приемат степента на увреждане да се определя от водещото заболяване. Според тях това не е начинът да се решат натрупаните с години проблеми.", "date": "2018.07.17", "title": "Членовете на Националния съвет за тристранно сътрудничество не допуснаха омбудсмана Мая Манолова да присъства на заседанието"}
{"url": "http://www.focus-news.net/news/2018/07/17/2546309/sofiya-dvizhenieto-se-osashtestvyava-v-edna-lenta-po-pat--82-samokov-sofiya-v-rayona-na-zlatna-ribka-pri-km-69-poradi-patnotransportno-proizshestvie.html", "text": "Движението се осъществява в една лента по път II-82 Самоков - София, в района на Златна рибка при км 69, поради пътнотранспортно произшествие. Това съобщиха от пресцентъра на  Агенция „Пътна инфраструктура“ .", "date": "2018.07.17", "title": "София: Движението се осъществява в една лента по път II-82 Самоков - София, в района на Златна рибка при км 69, поради пътнотранспортно произшествие"}
{"url": "http://www.focus-news.net/news/2018/07/17/2546313/dobrich-9-godishno-dete-e-postradalo-pri-intsident-s-poteglil-parkiran-avtomobil-v-selo-kranevo.html", "text": "9-годишно дете е пострадало при инцидент с потеглил паркиран автомобил в село Кранево. Това съобщиха от  ОДМВР - Добрич . Инцидентът е станал на 16 юли около 13.45 часа. На място е установено, че паркиран лек автомобил „Фолксваген” с варненска регистрация, който не е осигурен против потегляне се блъска в търговски обект. Вследствие на удара е пострадало 9-годишно момиче от град Търговище. При инцидента, детето получава контузни рани по крайниците, прегледано и освободено за домашно лечение, без опасност за живота. Водача на автомобила, руски гражданин е с отрицателна проба за употреба на алкохол. ПТП е обслужено по административен ред.", "date": "2018.07.17", "title": "Добрич: 9-годишно дете е пострадало при инцидент с потеглил паркиран автомобил в село Кранево"}
{"url": "http://www.focus-news.net/news/2018/07/17/2546311/izlozhbata-70-godini-velikotarnovski-hudozhnitsi-shte-bade-predstavena-v-sofiya.html", "text": "Изложбата „70 години Великотърновски художници“ гостува в София. Тя е създадена по случай отбелязването на 70-ия юбилей на Съюза на великотърновските художници и бе представена за пръв път във Велико Търново през март. Това каза за  Радио „Фокус“ – Велико Търново  Мариета Конова, председател на Представителството на Съюза. В експозицията са включени само творби на местни артисти, а целта е да се популяризира тяхната работа сред широката общественост. Изложбата е създадена с подкрепата на Община Велико Търново. В нея са поместени произведения на Васил Стоилов, Борис Денев, Рафаел Михайлов, Янаки Манасиев. \r\nДнес тя ще бъде подредена в Галерията на улица „Шипка“ 6 в София. Официалното откриване ще е от 18.30 часа. Експозицията ще остане в София до края на юли, след което творбите ще бъдат върнати на всички участници от екип на Представителство на СБХ – Велико Търново на 1-ви, 2-ри и 3-ти август от изложбени зали „Рафаел Михайлов“ във Велико Търново. Предвижда се и създаване на каталог, в който ще бъдат поместени снимки на всички участвали творби. \r\nЛуиза ТРАНЧЕВА", "date": "2018.07.17", "title": "Изложбата „70 години Великотърновски художници“ ще бъде представена в София"}
{"url": "http://www.focus-news.net/news/2018/07/17/2546314/pregled-na-mezhdunarodnite-novini-do-13-chasa-agentsiya-fokus.html", "text": "Малко след решението на САЩ да въведат допълнителни тарифи за вноса от Стария континент, Европейският съюз и Япония сключиха „забележително“ споразумение за свободна търговия, предава  AFP . \r\nДокументът, подписан в Токио от високопоставени представители на Брюксел и японския министър-председател Шиндзо Абе, е най-голямата сделка, която ЕС е договарял от началото на съществуването си. Тя предвижда създаването на зона за свободна търговия, покриваща почти една трета от световния БВП. \r\n***  Още преди началото й, срещата на върха в Хелзинки между държавните глави на САЩ и Русия – Доналд Тръмп и Владимир Путин, предизвика критики в Германия, но и след края й атмосферата не се промени чувствително, коментират в редакцията на водещото издание  Der Spiegel . \r\nВ навечерието на преговорите във финландската столица министърът на външните работи на ФРГ Хайко Маас (ГСДП) призова за фундаментално преразглеждане на двустранните отношения между Берлин и Вашингтон. Той бе категоричен: на Белия дом вече не може да се гледа като на надежден съюзник.  \r\nСлед края на срещата Тръмп-Путин привидно Берлин демонстрира позитивизъм, като увери, че подкрепя задълбочаването на диалога между лидерите на двете глобални сили. Маас призова за по-нататъшно сближаване между САЩ и Русия с оглед необходимостта от сътрудничество за решаване на кризите.  \r\nДържавният секретар на външните работи Нилс Анен (ГСДП) разкритикува липсата на комуникация на администрацията на Тръмп с важни съюзници като Германия. „Така и не разбрахме както е обсъдено и решено“ в Хелзинки, подчерта германският дипломат след края на преговорите между лидерите на Кремъл и Белия дом. „Щях да бъда малко по-оптимистично настроен, ако знаех, че САЩ са подготвили тези разговори със собствените си съюзници“ – нещо, което според Анен не се е случило. \r\n***  Израелските власти разпоредиха преустановяване на доставките на природен газ и гориво за Ивицата Газа, съобщава вестник  The Jerusalem Post , като уточнява, че мярката ще остане в сила от вторник до неделя (17-22 юли). Доставките на хранителни продукти и медикаменти няма да бъдат спирани. \r\nРешението - едно от най-строгите ограничения, които Израел е налагал на Ивицата Газа, бе взето след серия от инциденти през почивните дни, при които срещу територията на страната бяха изстреляни около 200 ракети. В резултат бяха ранени четирима души.  \r\nПотокът от търговски стоки за Ивицата Газа бе спрян миналата седмица в отговор на действията на палестинците, които през последните четири месеца изпепелиха хиляди акри гори и полета в Израел, поясняват от редакцията.  \r\nАрмията публикува изявление от министъра на отбраната Авигдор Либерман, в което се пояснява: „В светлината на продължаващите опити на терористичната организация „Хамас\", министърът на отбраната Авигдор Либерман, след консултации с началника на персонала, реши да спре доставките на гориво и газ до неделя. Ще бъдат допускано внасянето на храни и лекарства, но всеки отделен случай ще бъде одобряван отделно\". \r\n***  Отстраненият от поста председател на Женералитета на Каталуния Карлес Пучдемон основа ново движение, което да се бори за независимостта на североизточния испански регион, пише германският национален ежедневник  Die Zeit . \r\nЧрез новото движение Пучдемон се опитва да обедини привържениците на отделянето на Каталуния от Испания. „По-силни сме, когато действаме всеобхватно и единно“, подчерта бившият каталунски лидер по време на събитието, на което бе обявено създаването на „Национално движение за Република“ (Crida Internacional на ла República) в Барселона. \r\nПучдемон се включи в мероприятието чрез видеовръзка от Германия, където пребивава от пролетта. Той покани всички заинтересовани страни да се присъединят към движението. „Хората (подкрепили референдума за независимост) винаги ще имат мандат и няма да се предадат, въпреки всички трудности. Трябва да продължим да се борим, да се противопоставяме на неоправданите репресии и да продължим да се движим напред към Каталунска Република“, призова Пучдемон.  \r\nНовото движение, което до есента трябва да бъде трансформирано в партия, ще се бори за „независима държава под формата на република\", стана ясно от съобщение, разпространено в медиите. Досега в Каталуния има поне три партии, които подкрепят независимостта, припомнят от редакцията.  \r\nСпорът около независимостта на Каталуния ескалира миналата година, когато регионалните власти в Барселона организираха референдум за отделянето на автономния регион от Испания. Съдебните власти в Мадрид заклеймиха гласуването като незаконно. След вота Барселона обяви независимост, в резултат на което испанските власти суспендираха автономните правомощия на Каталуния. \r\nМадрид обвини Пучдемон в организиране на бунт и незаконно присвояване на обществени средства. Той обаче избяга в Белгия, а през март тази година бе задържан в Германия въз основа на европейска заповед за арест. Преди няколко дни Висшият окръжен съд в провинция Шлезвиг-Холщайн проправи пътя за екстрадирането му в Испания. Пучдемон ще бъде предаден на испанските власти само при подозрения за злоупотреби с публични средства, а не заради обвиненията за организиране на бунт. \r\n***  Комисарят по европейска политика за съседство и преговори за разширяване Йоханес Хан призова гражданите на югозападната ни съседка да демонстрират зрелост, като излязат и гласуват на референдума за името, насрочен за есента, отбелязва скопското електронно издание  МКД . \r\nАвстрийският политик е на на еднодневно посещение в Скопие, с което официално се дава старт на мониторинга на ЕС над Македония. „В Скопие съм прекарал много нощи, някои от които безсънни, но днес мога да кажа добри новини за европейската перспектива на страната“, отбеляза Хан.  \r\n„Искам да Ви поздравя за поканата, която получихте миналата седмица за започване на преговори за присъединяване към НАТО. Гражданите ще получат повече сигурност. Хората в тази страна са показали съпротива и издръжливост и служат като пример за целия регион, което би трябвало да насърчи всички страни, които имат двустранни проблеми, да ги решат. Благодарение на Вашата решителност и тази на правителството постигнахте нещо, което изглеждаше невъзможно. Сега Вие ще решавате бъдещето на страната си. Вратата на ЕС е широко отворена и Вие можете да се възползвате от тази възможност. Призовавам гражданите да се възползват от тази възможност, особено младите хора. Успешният референдум ще покаже зрелостта на Вашата страна\", подчерта Хан. \r\nВ рамките на пресконференцията в Скопие, премиерът Зоран Заев заяви, че австрийският политик е определил следващите стъпки за проверка и подготовка за преговори между Македония и ЕС. „Утвърдихме обща динамика на преговорите, като установихме структурата им от наша и от тяхна страна. Днес Хан представи основния план за мониторинг и направихме някои заключения\", допълни Заев. \r\n***  Посолството на Руската федерация в Скопие реагира на изявлението на премиера Зоран Заев, който обвини проруски бизнесмени в опит да попречат на страната да се присъедини към НАТО, като финансират организирането на протести в страната. \r\n„Смятаме, че изявлението на Зоран Заев е политически безотговорно. То постави под въпрос искреността на усилията на правителството на Република Македония за изграждане на добри отношения с Русия. Със съжаление констатираме, че русофобията все повече се превръща в инструмент и на външната, и на вътрешната политика\", се казва в съобщение, публикувано на официалната страница на руското посолство в Скопие в социалната мрежа „Туитър“. \r\nПо-рано в интервю за BuzzFeed News министър-председателят на Македония Зоран Заев обвини проруски бизнесмени в опит да попречат на страната да се присъедини към НАТО, като плащат за организирането на протести. Страни, близки с Русия, са платили хиляди долари, за да предизвикват насилие в Македония с цел осуетяване на интеграцията й в Алианса, подчерта Заев. Част от тях са отпускани на медии, а друга – за насърчаване на младите хора да протестират пред парламента в Скопие и нападат полицейски служители. Това е очевидно, категоричен бе Заев. \r\nМакедонският премиер отказа да поясни кой стои зад финансирането, отбелязвайки единствено, че разследването е в ход. Съгласно думите му, властите са разбрали за схемата след разпити на участници в протестите, проведени миналия месец в Скопие. \r\n***  Мисията на Организацията за сигурност и сътрудничество в Европа (ОССЕ) в Прищина призова косовските институции да разрешат случая с убийството на един от лидерите на сърбите в страната – Оливер Иванович, който бе застрелян на 16 януари в Северна Митровица. \r\nВ съобщение, публикувано в социалната мрежа „Фейсбук“, мисията на ОССЕ подчертава, че шест месеца след убийството на Иванович виновните остават на свобода и информацията в публичното пространство относно напредъка на разследването е оскъдна. „Неотдавнашната среща между следователи от Прищина и Белград са положителни и ние насърчаваме правоохранителните органи и всички заинтересовани страни да направят всичко възможно да хвърлят светлина върху този въпрос. Както заявихме в деня на убийството на Оливер Иванович, този случай е основен тест за върховенството на закона в Косово и остава такъв и до ден днешен\", се подчертава в изявлението на ОССЕ. \r\nОливер Иванович беше застрелян на 16 януари 2018 г. пред централата на ръководената от него политическата партия - Гражданското движение на косовските сърби - „Свобода,демокрация, справедливост“ (СДП). Извършителите на престъплението все още не са арестувани от полицията. \r\n***", "date": "2018.07.17", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/17/2546316/api-na-18-yuli-shte-badat-otkriti-rehabilitiranite-blizo-10-km-ot-pat-49-kubrat-tutrakan.html", "text": "На 18 юли в центъра на село Старо село, област Силистра, директорът на Дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова ще открие рехабилитирания 9.77-километров участък от път II-49 Търговище - Разград. Това съобщиха от пресцентъра на  Агенция „Пътна инфраструктура“ . Проектът се финансира от Оперативна програма „Региони в растеж“ 2014-2020 г. чрез Европейския фонд за регионално развитие.  \r\nИзпълнител на строително-монтажните работи на отсечката в област Силистра е „Пътперфект-Т“ ЕАД. Стойността на договора е 4 884 088,33 лв. с ДДС. Строителният надзор е осъществен от „Трафик Холдинг” ЕООД. Техният договор е за 145 080 лв. с ДДС. Авторският надзор е на „Трансконсулт - 22“ ООД. Договорът им е за 3 906.47 лв. с ДДС. \r\nОбщата стойност на проекта BG16RFOP001-7.001-0013 Лот 14 ,,Път II-49 Кубрат - Тутракан от км 89+100 до км 98+875.82, с обща дължина 9.776 км, област Силистра“ е 5 184 886.77 лв. с ДДС. Съфинансирането от Европейския съюз е 85% - 4 407 153.75 лв. с ДДС. Националното съфинансиране е 15% - 777 733.02 лв. с ДДС.", "date": "2018.07.17", "title": "АПИ: На 18 юли ще бъдат открити рехабилитираните близо 10 км от път II-49 Кубрат - Тутракан"}
{"url": "http://www.focus-news.net/news/2018/07/17/2546319/veliko-tarnovo-v-grada-beshe-otkrita-fotografska-izlozhba-posvetena-na-savremieto-na-obshtinata.html", "text": "Фотографска изложба проследява знакови събития, случили се във Велико Търново през последните две десетилетия. Това съобщиха от пресцентъра на  Община Велико Търново . Експозицията е организирана от областния всекидневник „Янтра днес“, с подкрепата на Общината. Поводът е 20-годишния рожден ден на вестника.  \r\nИзложбата беше открита днес, а сред гостите бяха заместник-кметът на Старата столица проф. Георги Камарашев и председателят на Общинския съвет Венцислав Спирдонов. Проф. Камарашев оцени високо инициативата и посочи, че многобройните и старателно подбрани фотографии представляват своеобразна енциклопедия за съвремието на Велико Търново. „Вестник „Янтра днес“ винаги е бил добър медиен партньор на Общината, но и неин коректив“, коментира проф. Камарашев.  \r\nБлизо 100 фотографии са подредени върху паната пред Факултета по изобразително изкуство към ВТУ „Св. св. Кирил и Методий“. Те отразяват съвременното развитие на Велико Търново и реализацията на важни проекти в различни сфери, променили облика на града.  \r\nФотосите са подбирани в продължение на два месеца. Те припомнят за строителството на големи инфраструктурни обекти като Южния пътен възел, Пътен възел „Качица“, реконструкцията на площад „Цар Асен I”, обновяването на парк „Марно поле“, завършването на храма „Свети Четиридесет мъченици“ и строителството на църквата „Възкресение Христово“.  \r\nСнимките припомнят също за гостуването на цар Симеон Втори и участието му като премиер в тържествата за Независимостта на България, за визитата на царица Маргарита, за посещенията на краля на Белгия Албер II и кралица Паола, на бившия президент на Бразилия Дилма Русев, посещението на Михаил Гобрачов през 2002 г. и др.  \r\nНа таблата са подредени и снимки с Ищар, Йосиф Кобзон, Ричард Клайдерман, Любе, Lord of the dance, Филип Киркоров - малка част от звездите, вдигнали на крака търновската публика през годините. Сред емблемите на старата столица са редица културни събития като Международният фолклорен фестивал, Международният фестивал „Ежедневието на средновековен Търновград“, Международният фестивал на духовите оркестри, Летният оперен фестивал „Сцена на вековете“, историческите възстановки на клуб „Традиция“ и др. \r\nИзложбата по повод юбилея на вестник „Янтра днес“ представя снимки на фотографите и фоторепортерите на ежедневника през годините – Найден Найденов, Бисер Бояджиев, Иван Солников, Стефан Михайлов, Валентин Сергеев, Даниел Йорданов и др. Тя ще остане експонирана в центъра на Велико Търново до края на юли.", "date": "2018.07.17", "title": "Велико Търново: В града беше открита фотографска изложба, посветена на съвремието на общината"}
{"url": "http://www.focus-news.net/news/2018/07/17/2546310/bsp-nepriemlivo-e-ombudsmanat-da-bade-gonen-ot-zasedanie-na-tristranniya-savet.html", "text": "Неприемливо е омбудсманът да бъде гонен от заседание на Тристранния съвет, още повече в момент, когато се обсъждат ТЕЛК и пенсионирането на миньорите - въпроси, които засягат пряко живота на хиляди българи. Това се посочва в  позиция на ИБ на НС на БСП  по повод недопускането на омбудсмана Мая Манолова на заседанието на Съвета. В позицията се посочва още: \"Ролята на обществения защитник е да отстоява правата на човека. В тази връзка, аргументът за неспазена процедура по присъствие на Омбудсмана на заседанието е несъстоятелен и е опит за поредно непрозрачно вземане на решения. \r\nВ петък, народни представители от БСП за България се срещнаха с миньори. И тогава, и сега заявяваме, че подкрепяме промените за пенсионирането им\".", "date": "2018.07.17", "title": "БСП: Неприемливо е омбудсманът да бъде гонен от заседание на Тристранния съвет"}
{"url": "http://www.focus-news.net/news/2018/07/17/2546320/dobrich-okrazhniyat-sad-osadi-na-6-mesetsa-s-3-godishen-izpitatelen-srok-zhena-teglila-pari-s-chuzhda-bankova-karta.html", "text": "Условно наказание от 6 месеца „лишаване от свобода“ с 3-годишен изпитателен срок ще търпи 33-годишна жена от село Оброчище, използвала платежен инструмент без съгласието на титуляра, след като Окръжен съд - Добрич одобри споразумението, сключено между подсъдимата и прокуратурата. Това съобщиха от пресцентъра на  Съда . Жената се признава за виновна в това, че на 31 декември 2017 г., при условията на продължавано престъпление, два пъти използвала чужда дебитна карта, с която изтеглила общо 90 лв. от банкомат в курорт „Албена“. Пред разследващите органи тя обяснила, че била на работа в курорта и след края на работния ден, докато вървяла към автобусната спирка, видяла портфейл на пътя, намерила вътре банковата карта, към която имало ПИН код и решила да я използва, а портфейла изхвърлила. Разследването на деянието започнало, след като потърпевшият, който също работел в курорта, сигнализирал, че установил липсата на портфейла си, както и че една от намиращите се в него дебитни карти била използвана. Пред съда жената изрази съжаление за стореното. Тя декларира, че е подписала доброволно споразумението, съгласна е с неговите параметри и се отказва от по-нататъшното разглеждане на делото по общия ред. Подсъдимата вече е възстановила причинените от престъплението имуществени вреди. Определението на Окръжен съд - Добрич е окончателно и има последиците на влязла в сила присъда.", "date": "2018.07.17", "title": "Добрич: Окръжният съд осъди на 6 месеца с 3-годишен изпитателен срок жена, теглила пари с чужда банкова карта"}
{"url": "http://www.focus-news.net/news/2018/07/17/2546317/donald-tusk-targovskoto-sporazumenie-mezhdu-es-i-yaponiya-e-yasno-poslanie-sreshtu-protektsionizma.html", "text": "Търговското споразумение между Европейския съюз и Япония е „ясно послание“ срещу протекционизма. Това заяви председателят на Европейския съвет Доналд Туск, предава  AFP . \r\n„Изпращаме ясно послание, че стоим заедно срещу протекционизма\", подчерта Туск след подписването на сделката, сключена малко след решението на САЩ да въведат допълнителни тарифи за вноса от ЕС. \r\nДокументът, подписан в Токио от високопоставени представители на Брюксел и японския министър-председател Шиндзо Абе, е най-голямата сделка, която ЕС е договарял от началото на съществуването си. Тя предвижда създаването на зона за свободна търговия, покриваща почти една трета от световния БВП. Тереза Герова", "date": "2018.07.17", "title": "Доналд Туск: Търговското споразумение между ЕС и Япония е ясно послание срещу протекционизма"}
{"url": "http://www.focus-news.net/news/2018/07/17/2546322/veliko-tarnovo-nad-50-e-izpalnenieto-na-investitsionnata-programa-na-obshtina-svishtov-za-poslednite-dve-godini.html", "text": "Над 50% е изпълнението на проекти, част от Инвестиционната програма на Община Свищов, за последните две години. Дейностите и проектите, които са включени в нея, са със срок до 2019 година. Това съобщи за  Радио „Фокус“ – Велико Търново  Стоян Парашкевов, директор на Дирекция „Управление на проекти и европейски оси“ в Общината. Той припомни, че приключените вече проекти са свързани с подобряване на образователната инфраструктура и градската среда в Свищов. Целият финансов размер на Програмата е 17 млн. лв. „Предстоят още няколко проекта, които трябва да се случат в рамките на следващите 2 години. Единият от тях е проект за изграждане на социални жилища по социална инфраструктура, както и един мащабен проект за прилагане на мерки за енергийна ефективност на три читалища на територията на Общината, в три различни кметства, т.е. ние сме преполовили с тези три проекта нашата Инвестиционна програма, но ни предстоят и други мащабни проекти, които да се случат в следващите 2 години“, допълни експертът. Той уточни, че Общината предвижда преизпълнение на Програмата до 2019 година. \r\nЛуиза ТРАНЧЕВА", "date": "2018.07.17", "title": "Велико Търново: Над 50% е изпълнението на Инвестиционната програма на Община Свищов за последните две години"}
{"url": "http://www.focus-news.net/news/2018/07/17/2546321/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.17", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/17/2546323/ivaylo-kalfin-v-stranata-nyama-tselenasochena-demografska-politika-tryabva-da-se-prilozhat-merki-za-namalyavane-na-smartnostta-i-netnata-migratsiya-i-uvelichavane-na-razhdaemostta.html", "text": "В страната няма целенасочена демографска политика – трябва да се приложат мерки за намаляване на смъртността и нетната миграция и увеличаване на раждаемостта. Това каза Ивайло Калфин, член на Националния съвет на АБВ, по време на пресконференция на ръководството на партията, предаде репортер на  Агенция „Фокус“ . Далеч сме от това да кажем, че има целенасочена демографска политика, заяви Калфин. Той коментира плана за действие за 2018 г., който правителството прие миналата седмица. „Много прекрасно, че в края на юли годишният план се приема“, каза Калфин и добави, че очевидно липсва нещо в този доклад за демографията. „Демографските проблеми няма как да се борят с прогнози“, каза Калфин. Според него са необходими действия, които много бързо да дадат резултат в страната и то да се предприемат комплексно. „Тези десет мерки са заложени в три направления – първото е удължаване на продължителността на живота, второто е увеличаване на раждаемостта и трето - намаляване на нетната миграция“, каза Калфин. \r\nПо отношение на увеличаването на раждаемостта, Калфин предложи четири мерки: безплатен достъп до детски ясли и градини; намаляване на детската бедност; значителен бонус за трето дете и подновяване на грижата за новородените.  \r\nВъв връзка с намаляване на нетната миграция, Ивайло Калфин отчете, че около 6000 души са излезли повече от България за последната една година. По думите му мерки за преодоляване на този проблем са: увеличаване на доходите от труд; подобряване на образованието и здравеопазването и сигурността на младите семейства да раждат децата си в България. Калфин обърна най-голямо внимание на мерките за удължаване на средната продължителност на живота. Той посочи, че когато политиката в здравеопазването е насочена към превенция, средната продължителност на живота ще се увеличи и такъв пример има в редица европейски страни. „67% от причините за смърт в България се дължат на заболявания на системата на кръвообращението. 17% от причините за смърт са различни онкологични образувания. Сърдечните и онкологичните болести, когато се намерят в ранен стадий и фаза, има възможност да бъдат овладяни и да се удължи средната продължителност на живота. В момента средната продължителност на живота е малко под 75 години, като тя е около 71 за мъжете и 78 за жените. Ако приемем, че се елиминират злокачествените заболявания, то средната възраст се увеличава на 77 години. Ако се елеминират причините, свързани със сърдечно- съдовите заболявания, средната възраст се покачва“, каза още Калфин и подчерта, че превенцията не струва пари. \r\n„Втората политика е свързана с намаляване на бедността сред възрастните хора. Третата мярка, свързана с продължителността на живота, е свързано с качеството на живот и услугите за тях“, допълни Калфин.  \r\nДеница КИТАНОВА", "date": "2018.07.17", "title": "Ивайло Калфин: В страната няма целенасочена демографска политика – трябва да се приложат мерки за намаляване на смъртността и нетната миграция и увеличаване на раждаемостта"}
{"url": "http://www.focus-news.net/news/2018/07/17/2546312/rumen-petkov-abv-konstatirame-bezsilie-na-darzhavata-vav-vrazka-s-chumata-po-zhivotnite-merkite-sa-na-parche-i-sa-rezultat-ot-natisk.html", "text": "Констатираме безсилие на държавата във връзка с чумата по животните – мерките са на парче и са резултат от натиск. Това каза председателят на ПП АБВ Румен Петков по време на пресконференция, предаде репортер на  Агенция „Фокус“ . „Ние като политическа партия не сме допускали спекулация с трагедията на отделни социални групи. За разлика от други избегнахме популизма, спекулата на място. Напротив, направихме един много сериозен задълбочен анализ“, каза Петков. Според него реалната ситуация не е добре анализирана и уточни, че този анализ ще бъде представен на институциите. „Мерките са на парче, и са резултат от натиск, а не анализ и оценка на реалната здравна карта“, коментира Петков.  \r\n„Има констатация за безсилието на държавата и зад нея стоят въпроси. От колко време националните ни ветеринарни власти са знаели за заболяването в Турция? Какво е предприето? Къде е мястото и каква е ролята на Центъра за оценка на риска по хранителната вериги като спомагателен орган на МЗХГ, след като в Турция са установени 700 огнища по дребните преживни животни? Какво е направил Центърът за оценка на риска, за да може да вземе държавата съответните мерки?“, попита Петков. Според него тези заболявания не са обект на изучаване в нашата здравно-ветеринарна наука и това съзнателно води до липса на подготовка във ветеринарните ни лекари. \r\nДеница КИТАНОВА", "date": "2018.07.17", "title": "Румен Петков, АБВ: Констатираме безсилие на държавата във връзка с чумата по животните – мерките са на парче и са резултат от натиск"}
{"url": "http://www.focus-news.net/news/2018/07/17/2546327/rumen-petkov-abv-chasten-samolet-e-izletyal-ot-letishte-sofiya-bez-proverka-ot-granichnite-vlasti.html", "text": "На 13 юли 2018 г. самолет е излетял от летище „София“ без проверка от граничните власти – ще бъда щастлив, ако ме опровергаят. Това каза председателят на ПП АБВ Румен Петков по време на пресконференция, предаде репортер на  Агенция „Фокус“ . „В петък 13, между 17.00 и 19.00 часа самолет с определен брой пътници на борда е излетял от летище „София“, без каквато и да е проверка от граничните власти - нито на пътниците, нито на техния багаж“, коментира Петков. „Ако, това е вярно, първо би било абсолютно непочтено, ръководството на МВР да се опита да прехвърли отговорността върху летищните власти“, каза Петков и уточни, че става въпрос за частен самолет. „Ако това е вярно, „любимец 13“, просто трябва да си ходи. Иначе става въпрос за неспособността на министър-председателя да създаде условия българските граници да бъдат ефективно управлявани на летището. Всичките ни приказки, че сме готови за Шенген, този министър ги разрушава с всички сили, които има под ръка“, каза Петков, визирайки министъра на вътрешните работи Валентин Радев. Петков поясни, че ако го опровергаят, ще бъде щастлив.  \r\nДеница КИТАНОВА", "date": "2018.07.17", "title": "Румен Петков, АБВ: Частен самолет е излетял от летище „София“ без проверка от граничните власти"}
{"url": "http://www.focus-news.net/news/2018/07/17/2546326/sport-ludogorets-gostuva-na-kruseydars-v-mach-revansh-ot-parviya-kvalifikatsionen-krag-v-shampionskata-liga.html", "text": "Лудогорец гостува на Крусейдърс в мач-реванш от първия квалификационен кръг в Шампионската лига. Двубоят ще се играе на стадион „Сийвю“ в Белфаст от 22:00 часа.  \r\nВ първия мач шампионът на България победи северноираландския тим  със 7:0. Следващият съперник на Лудогорец ще бъде излъчен двойката Видеотон-Дюделанж, които завършиха 1:1 в първия мач в Люксембург.", "date": "2018.07.17", "title": "Спорт: Лудогорец гостува на Крусейдърс в мач-реванш от първия квалификационен кръг в Шампионската лига"}
{"url": "http://www.focus-news.net/news/2018/07/17/2546324/irina-todorova-initsiator-na-festivala-lyato-s-dokumentalno-kino-ima-mnogo-hora-s-predpochitaniya-kam-dokumentalnoto-hudozhestveno-kino-u-nas.html", "text": "Има много хора с предпочитания към документалното художествено кино у нас. Това каза за  Радио „Фокус“ – Бургас  Ирина Тодорова, организатор на мини фестивала „Лято с документално кино“, който ще се проведе от днес до 19 юли в Бургас. „Фестивалът ще даде свежа глътка въздух, защото досега за промените се е говорело по много различен начин. Неслучайно темата е „Демократичните промени от 1989 година. Преходът в България и постсоциалистическото минало през погледа на творците: Божина Панайотова, Весела Казакова, Мина Милева и Елица Георгиева“, каза още Тодорова. \r\nПо думите ѝ трите филма разказват за времето, когато всичко се е възродило и в изкуството, и в литературата, и въобще в културата. „Интересен е този паралел - да потърсим каква е била тогава демокрацията, така каквато е сега или нещо, което се е загубило. Мисля, че ние като същности произхождаме от миналото, макар да  се стремим към новото да го търсим всеки ден“, допълни Тодорова. \r\nВеселина НИКОЛОВА", "date": "2018.07.17", "title": "Ирина Тодорова, инициатор на фестивала „Лято с документално кино“: Има много хора с предпочитания към документалното художествено кино у нас"}
{"url": "http://www.focus-news.net/news/2018/07/17/2546328/burgas-predstoi-sanirane-na-bivshata-treta-poliklinika-obshtinata-kandidatstva-s-proekt-i-za-dkts-i.html", "text": "Проектът на Община Бургас за въвеждане на мерки за енергийна ефективност в сградата на ДКЦ II (бившата Трета поликлиника) получи официално одобрение. Очаква се да бъде осигурено необходимото финансиране, за да стартират строително-монтажните дейности. Това съобщиха от пресцентъра на  Община Бургас . \r\nПо време на предстоящото заседание на местния парламент ще бъде разгледано предложение на кмета Димитър Николов, за санирането на Диагностично - консултативен център I (той се помещава в част от сградния ансамбъл на УМБАЛ - Бургас) също да се търси финансиране от Националния екодоверителен фонд. По новите правила, като отделни бенефициенти могат да бъдат идентифицирани еднолични търговски дружества със 100% държавно и/или общинско участие, които са лечебни заведения или които предоставят услуги от общ икономически интерес. \r\nСградите и на ДКЦ II, и на ДКЦ I не са ремонтирани основно от десетилетия, а през прага им пристъпват десетки хиляди души годишно. Обновяването им е от общ интерес както за пациентите, така и за медицинските работници.", "date": "2018.07.17", "title": "Бургас: Предстои саниране на бившата Трета поликлиника, Общината кандидатства с проект и за ДКЦ I"}
{"url": "http://www.focus-news.net/news/2018/07/17/2546318/abv-nastoyava-prezidentat-rumen-radev-da-svika-ksns-za-chumata-po-zhivotnite.html", "text": "Настояваме президентът да свика Консултативен съвет по национална сигурност (КСНС). Това каза председателят на АБВ Румен Петков по време на пресконференция, предаде репортер на  Агенция „Фокус“ . По думите на Петков там трябва да бъдат анализирани всички въпроси и те да не бъдат пречупвани през призмата на бягство от или прехвърляна на отговорност. Според него трябва да се набележат мерки, които да не допуснат и африканска чума по свинете на територията на страната, но и мерки, които да способстват да се гарантира не просто бита на фермерите.  \r\n„Ние бием тревога от няколко години, че отиваме към ликвидираме на поголовието в България“, каза още Петков.  \r\nДеница КИТАНОВА", "date": "2018.07.17", "title": "АБВ настоява президентът Румен Радев да свика КСНС за чумата по животните"}
{"url": "http://www.focus-news.net/news/2018/07/17/2546330/smolyan-premahvat-se-opasno-nadvisnali-darveta-na-ul-parvi-may.html", "text": "Премахват се опасно надвиснали дървета на ул. „Първи май“ в Смолян, предаде репортер на  Радио „Фокус“ – Смолян . Те се намират в участък между двете улици – едната, водеща към 101-ви Алпийски полк и другата, която води до голям жилищен блок. Заради проливните валежи и преовлажняването на почвите, голяма част от дърветата са надвиснали над пътя и представляват опасност за живеещите в намиращите се в района жилищни блокове, както и преминаващите оттам автомобили. Преди няколко седмици, едно от дърветата падна върху автомобил и в непосредствена близост до играещи наблизо деца. През зимата от тежкия сняг се счупи и друго дърво. И в двата случая живеещите в квартала сигнализираха на 112 и екипи на пожарната отрязаха опасните дървета. След оглед на представители от Община Смолян се взе решение надвисналите дървета да бъдат премахнати заради опасност от инциденти, а храстите и останалите дървета да бъдат подрязани. \r\nНели ГЕРГЬОВСКА", "date": "2018.07.17", "title": "Смолян: Премахват се опасно надвиснали дървета на ул. „Първи май“"}
{"url": "http://www.focus-news.net/news/2018/07/17/2546331/plovdiv-nezakonni-pistolet-i-dve-pushki-sa-izzeti-pri-proverka-v-s-malo-krushevo.html", "text": "Незаконно притежавани две пушки и пистолет с пълнител са иззети от къщата на 20-годишен жител на село Мало Крушево, съобщиха от  ОДМВР-Пловдив . При проверка вчера хисарски полицаи установили, че младежът съхранява в дома си оръжията без необходимите разрешителни документи. Работата по случая продължава разследващ полицай от районното управление.", "date": "2018.07.17", "title": "Пловдив: Незаконни пистолет и две пушки са иззети при проверка в с. Мало Крушево"}
{"url": "http://www.focus-news.net/news/2018/07/17/2546315/rumen-petkov-abv-preduprezhdavame-che-se-zadava-afrikanska-chuma-po-svinete.html", "text": "Предупреждаваме, че се задава африканска чума по свинете. Това каза председателят на АБВ Румен Петков по време на пресконференция, предаде репортер на  Агенция „Фокус“ . Според Петков контролът върху животните е занулен с ликвидирането на Националната ветеринарно-медицинска служба. Той припомни, че от ПП АБВ са предупреждавали, че с ликвидирането на службата и подготовката на редица звена на МЗХГ, ще стигнем до положение, в което ще ликвидираме поголовието си, но са осанали нечути.  \r\n„Сега предупреждаваме, че се задава африканска чума по свинете“, каза Петков.   \r\nДеница КИТАНОВА", "date": "2018.07.17", "title": "Румен Петков, АБВ: Предупреждаваме, че се задава африканска чума по свинете"}
{"url": "http://www.focus-news.net/news/2018/07/17/2546335/uchitelite-v-stranata-priklyuchiha-otsenyavaneto-na-proektite-na-uchebnitsi-i-uchebni-komplekti-za-iii-vii-i-ix-klas.html", "text": "Учителите в страната приключиха оценяването на проектите на учебници и учебни комплекти за III клас, на учебници за VII и IX клас, на учебни комплекти по чужд език за нива А1 и В1 от Европейската езикова рамка, както и на учебници за V клас по испански и италиански език. Това съобщиха от пресцентъра на  Министерството на образованието и науката . \r\nОбща оценка „Приложим в практиката“ са получили 60 проекта за III клас, четири за V клас, 91 за VII клас, 79 за IX клас и 44 по чужд език за нивата А1 и B1. Предстои те да бъдат одобрени със заповеди на министъра на образованието и науката. Списъкът с утвърдените учебници и учебни комплекти ще бъде публикуван в рубрика „Учебници“ на официалната страница на Министерството на образованието и науката (МОН).   \r\nОбщите оценки бяха представени днес пред вносителите на проектите. Тези, чиито варианти са одобрени, трябва да подадат заявление в МОН за разпространение в училищата в страната за следващата учебна година. На официалната  страница на министерството ще бъде публикуван и график на дейностите за осигуряване на учебници и учебни комплекти за безвъзмездно ползване от учениците от III, V и VII клас. Към графика ще бъде приложен и образец на заявки за необходимите количества.  \r\nБезплатните учебници за учениците до VII клас се избират от учителите, които преподават по съответния учебен предмет, след съгласуване с Обществения съвет. Учебниците, учебните комплекти и помагалата, които не се предоставят безвъзмездно, също се избират от учителите, които преподават в паралелката по съответния учебен предмет или модул.", "date": "2018.07.17", "title": "Учителите в страната приключиха оценяването на проектите на учебници и учебни комплекти за III, VII и IX клас"}
{"url": "http://www.focus-news.net/news/2018/07/17/2546337/tsvetan-pchelin-planinski-otryad-dobrinishte-izklyuchitelno-vazhno-e-turistite-da-imat-planinska-zastrahovka.html", "text": "Изключително важно е туристите да имат планинска застраховка. Това каза за  Радио „Фокус“ – Пирин  Цветан Пчелин, ръководител на Планински отряд – Добринище. По думите му цената ѝ за година варира в зависимост от пакетите с включени застрахователни събития. „Цената на планинската застраховка е различна - около 20 до 30 лева най-много за година. Всеки застраховател предлага негови и различни пакети, но като цяло планинската застраховка не е скъпа. Излиза около лев, лев и нещо на ден. Ако се направи групова, е още по-евтина“, каза още Пчелин. „Фокус“ припомня : \r\nПланинската здравна застраховка съществува на българският пазар от декември 2000 година. Тя e добра алтернатива за директно плащане при инциденти в планината. Препоръчително е туристите много добре да се запознаят с реда на покриване на разходите при евентуално настъпване на застрахователно събитие, когато сключват своите застраховки. Застрахователните практики са различни – някои застрахователни компании изплащат директно дължимите суми на ПСС, а други изискват пострадалият да плати, и след това на базата на протокол за застрахователното събитие, възстановяват сумите за извършените разходи. \r\nЛивия НИНОВА", "date": "2018.07.17", "title": "Цветан Пчелин, Планински отряд - Добринище: Изключително важно е туристите да имат планинска застраховка"}
{"url": "http://www.focus-news.net/news/2018/07/17/2546334/arh-yuriy-lyubomirski-mezhdunarodniyat-konkurs-e-nay-dobrata-forma-za-reshenie-na-predizvikatelstvoto-s-terena-na-staroto-voenno-uchilishte-vav-veliko-tarnovo.html", "text": "Международният конкурс е най-добрата форма за решение на такова сложно градоустройствено предизвикателство, каквото е теренът на Старото военно училище. Това каза арх. Юрий Любомирски, член на международното жури в конкурса за нов градски център на Велико Търново, съобщиха от пресцентъра на  Община Велико Търново . По думите му като форма на професионално състезание на идеи, международните архитектурни конкурси са най-добрият начин за генериране на проектни решения в световната архитектурна практика. „Този принцип дава възможност по същия начин да бъдат избрани концепции, заредени с най-висок потенциал за решаване на сложни задачи, какъвто е новият градски център на Велико Търново. Конкурсите са доказано добра практика, защото тук се състезават идеи и конкретни проекти, а не се създават условия за натиск от финансови параметри“, посочи арх. Юрий Любомирски. Според него с непосредственото близкото си разположение до градския център територията на Старото военно училище представлява голям потенциал за развитие на нов многофункционален градски център, който да даде възможност за развитие на нови и да обогати съществуващите дейности и услуги. „Река Янтра не участва активно в пространствената композиция на града, а и самата водна площ е почти недостъпна. Именно в този конкурс могат да бъдат предложени за активното ѝ въвеждане в новия градски център. Също така трябва да се предвидят места за подземни паркинги и гаражи за автомобили, но решението да е такова, че да не нарушава концепцията за максимално озеленяване и създаване на спортни и развлекателни съоръжения. В зоната на Старото военно училище е голяма  възможността за  създаването на така желаната от гражданите централна пешеходна зона, която активно отсъства в нашия град, поради естеството на неговите природни особености“, посочи арх. Любомирски. Той съобщи, че конкурсната програма за новия градски център е изготвена според обществените нагласи. Предвижда се повече озеленяване и по-малко строителство спрямо досегашните разработки за територията, създаване на пешеходна зона, място за провеждане на обществени, културни, научни, спортни и други събития, нова библиотека, музеи, спортни площи, нови паркоместа и други. „Трябва да бъдем внимателни и отговорни при вземането  на решение за цялостната посока на развитие на новата територия. Необходимо е и да има широко обществено обсъждане на премиралите проекти. От всички нас зависи дали новият градски център ще наподобява Манхатън или Лондонското сити, или ще има визия с човешки измерения“, посочи архитектът.", "date": "2018.07.17", "title": "Арх. Юрий Любомирски: Международният конкурс е най-добрата форма за решение на предизвикателството с терена на Старото военно училище във Велико Търново"}
{"url": "http://www.focus-news.net/news/2018/07/17/2546332/a1-on-makedoniya-rumantsite-otnovo-izlyazoha-na-protesti-sreshtu-koruptsiyata.html", "text": "Румънците отново излязоха на протест срещу корупцията в страната – в часовете преди обед група демонстранти издигнаха огромен транспарант пред сградата на правителството, което се събира за обсъждане на закона за амнистията, съобщава скопското електронно издание  A1 On . \r\n„Събуди се и излез на улицата! Диктатурата винаги е била налагана чрез закони!“, е текстът, изписан на плаката, издигнат от протестиращите.  \r\nПолитическите размирици в Румъния бяха провокирани от проектозакон, който декриминализира злоупотребата с длъжност – престъпление, заради което се правят опити за арестуването на лидера на управляващите социалдемократи Ливиу Драгнеа. \r\nОпозицията и президентът Клаус Йоанис се опитват да възпрепятстват приемането на закона чрез оспорване в Конституционния съд. Драгнеа отрича, че правителството планира мерките с цел освобождаването му от отговорност.  Тереза Герова", "date": "2018.07.17", "title": "A1 On (Македония): Румънците отново излязоха на протести срещу корупцията"}
{"url": "http://www.focus-news.net/news/2018/07/17/2546329/rumen-hristov-sds-ne-vodim-pregovori-s-drugi-politicheski-formatsii-iskame-da-stegnem-strukturite-si.html", "text": "Не водим преговори с други политически формации, искаме да стегнем структурите си. Това каза на пресконференция председателят на СДС Румен Христов, предаде репортер на  Агенция „Фокус“ . „Проведохме Национален изпълнителен съвет. Искам да представя заместниците си д-р Емил Кабаиванов, Теодор Петков и Марияна Лазарова. Радвам се, че поеха този тежък кръст“, каза Христов.  \r\n„Получавали сме около 70 -80 хил. гласа на избори. Това е един много твърд електорат, но това не е достатъчно за влизане в парламента. Целта ни е да достигнем до хората със син пламък. Няма да е лесно. Искаме да започнем да провеждаме политики, да отправяме послания“, обясни той.  \r\nМариела РУСЕВА", "date": "2018.07.17", "title": "Румен Христов, СДС:  Не водим преговори с други политически формации, искаме да стегнем структурите си"}
{"url": "http://www.focus-news.net/news/2018/07/17/2546338/rumen-hristov-sds-shte-napravim-finansova-reviziya-na-partiyata.html", "text": "Ще направим финансова ревизия на партията. Това каза на пресконференция председателят на СДС Румен Христов във връзка със финансовото състояние на партията, предаде репортер на  Агенция „Фокус“ . „Усмихвам се, но не е много за усмивки. В най-общи линии се запознах. Бил съм министър, шеф на администрацията на г-н Стоянов и смятам, че е редно да се направи финансова ревизия. Да се знае откъде започва новият председател, нищо лошо не казвам. Искам да знам как започвам като председател на СДС по отношение на финансовата част на СДС“, заяви Христов. \r\nМариела РУСЕВА", "date": "2018.07.17", "title": "Румен Христов, СДС: Ще направим финансова ревизия на партията"}
{"url": "http://www.focus-news.net/news/2018/07/17/2546325/rumen-hristov-sds-nyama-doverie-v-babh-zatova-iskame-ostavkata-na-direktora-na-agentsiyata.html", "text": "Няма доверие в БАБХ, затова искаме оставката на директора на агенцията. Това каза на пресконференция председателят на СДС Румен Христов във връзка с чумата по животните, предаде репортер на  Агенция „Фокус“ . „Поискахме още в неделя оставката на директора на БАБХ г-н Дамян Илиев с мотиви, че институцията загуби доверие и през последните години върви след събитията. Позволихме си да наречем служителите на БАБХ наказателен батальон. Няма доверие в институциите, на първо място в БАБХ. По тази причина искаме оставката на директора. Чакаме отговор на този въпрос. Липса на доверие видяхме и към други институции - представители на „Гранична полиция“, полицията“, заяви Христов.  \r\n„Дали можеше да не стигне до това напрежение и нелицеприятните сцени – тази болест е икономически значима, важна е за икономиката, има опасност за бизнеса като цяло. Безспорно трябва да се вземат мерки, но да се обясни, че това е неизбежно, да се намерят авторитетите в малки населени места, да се обясни на хората, че ще бъдат обезщетени“, добави той. „Според мен за зрелостта на едно общество трябва да съдим по нагласата му за солидарност – става дума за наводнения, унищожаване на животни. Обществото трябва да намери средства, за да могат тези хората да се компенсират, че няма да имат приходи през следващ период от време, да закупят нови животни.  \r\nСправедливата оценка на животните трябва да се направи“, каза още той. \r\nМариела РУСЕВА", "date": "2018.07.17", "title": "Румен Христов СДС: Няма доверие в БАБХ, затова искаме оставката на директора на агенцията"}
{"url": "http://www.focus-news.net/news/2018/07/17/2546339/kyustendil-prez-letniya-sezon-ima-po-golyam-potok-ot-turisti-v-rayona-na-planinskiya-spasitelen-otryad-dupnitsa.html", "text": "През летния сезон има по-голям поток от туристи в района на Планинския спасителен отряд – Дупница. Това каза пред  Радио „Фокус” – Кюстендил  Кирил Чолаков, ръководител на Планински спасителен отряд – Дупница. По думите му от началото на летния сезон отрядът е реагирал на четири сериозни спасителни акции. „За един месец имаме пет инцидента, от тях четири бяха сериозни акции. Имаме и един инцидент с колоездач, защото в района на лифта при езерата има и велосипеден парк. Идват много колоездачи, които карат по тези писти. Пострадалите са общо трима души, а едната акция беше за търсене на хора. Това е за около месец време”, каза Кирил Чолаков. По думите му през лятото в района на Седемте рилски езера потокът от туристи се увеличава изключително много, отиват и много неподготвени и не екипирани хора. „Знаят прогнозата за времето, знаят, че ще вали, но идват неподготвени. Това е предпоставка за инциденти”, каза Кирил Чолаков. По думите му от около две години работи приложение към Планинска спасителна служба, което е за мобилни телефони. „Хората, които ще отидат в планината, могат да свалят това приложение, а ако след това са в бедствие, може да го ползват и то да подаде съответните координати”, каза Чолаков. По думите му тази информация отива директно в Планинска спасителна служба, вече има подобни сигнали и проведени операции. \r\nВенцеслав ИЛЧЕВ", "date": "2018.07.17", "title": "Кюстендил: През летния сезон има по-голям поток от туристи в района на Планинския спасителен отряд – Дупница"}
{"url": "http://www.focus-news.net/news/2018/07/17/2546340/ivan-panayotov-rdpbzn-pazardzhik-pri-signal-za-izcheznal-ili-bedstvasht-chovek-v-planinata-se-tarsi-sadeystvie-ot-mobilnite-operatori-za-negovoto-lokalizirane.html", "text": "Новата система за откриване на изчезнали и бедстващи хора помага много в работата на РДПБЗН в Пазарджик, като благодарение на нея бе открит изчезнал турист край село Фотиново. Това каза за  Радио „Фокус“ – Пазарджик  Иван Панайотов, началник на пожарната в Пазарджик. По думите му принципът на издирването при сигнал за изчезнал и бедстващ човек е да се потърси съдействие от мобилен оператор, който чрез клетъчната си система да локализира лицето. „Изпращаме молба до мобилния оператор, след което чакаме разрешение за получаване на данни, което става след постановление на съдия и започваме спасителната акция. За последните години има само един трагичен случай на загубено момче в планината над село Света Петка, което, въпреки усилията на спасителните екипи, бе открито мъртво в гората“, уточни Панайотов. Той допълни, че РДПБЗН разчита и на доброволните формирования и планинари при кризисни ситуации с изчезнали хора в планините. \r\nАлбена ЖИЛЕКОВА", "date": "2018.07.17", "title": "Иван Панайотов, РДПБЗН - Пазарджик: При сигнал за изчезнал или бедстващ човек в планината се търси съдействие от мобилните оператори за неговото локализиране"}
{"url": "http://www.focus-news.net/news/2018/07/17/2546341/lokalno-makedoniya-loshoto-vreme-v-harvatiya-otne-zhivota-na-edin-chovek.html", "text": "Лошото време, което обхвана крайбрежния хърватски град Шибеник, отне един човешки живот, съобщава скопското електронно издание  „Локално“ . \r\nУточнява се, че жертвата е мъж, паднал от борда на рибарска лодка. Около три часа след полунощ (местно време) в морето е открито безжизненото му тяло. \r\nПрез последното денонищие службите за спешна помощ са получили над 20 сигнала за помощ на бедстващи жители на град Шибеник и са се намесили за разчистването на паднали дървета, клони и други предмети. \r\nСъобщава се за около двайсетина повредени превозни средства. Лошото време е нанесло щети и на редица къщи в района, допълват от редакцията. Тереза Герова", "date": "2018.07.17", "title": "„Локално“ (Македония): Лошото време в Хърватия отне живота на един човек"}
{"url": "http://www.focus-news.net/news/2018/07/17/2546342/burgas-dopalnitelni-merki-shte-osiguryavat-bezopasniya-trafik-i-predotvratyavaneto-na-zadrastvaniya-ot-tezhkotovarni-kamioni-po-ul-krayezerna-po-vreme-na-aktivniya-leten-sezon.html", "text": "Допълнителни мерки ще осигуряват безопасния трафик и предотвратяването на задръствания от тежкотоварни камиони по ул. \"Крайезерна\" по време на активния летен сезон. Това съобщиха от пресцентъра на  Община Бургас . Струпването на тежки машини е характерно за тази част на годината заради засиления превоз на товари към Пристанище \"Запад\". От своя страна това е предпоставка за затрудняване на движението по обновената ул. \"Крайезерна\", която изпълнява ролята на транзитен маршрут за автомобилите, пътуващи към Южното Черноморие. \r\nЗа да се избегне образуването на големи опашки от чакащи камиони, на терена зад бившия СОМАТ е обособен буферен паркинг. На него водачите на тежкотоварните машини ще изчакват, за да не блокират платната на \"Крайезерна\". Служители на пристанището допълнително ще извършват регулиране на движението на камионите при тяхното влизане и излизане от базата на порта. За да се ограничи времето за пребиваване на камионите в района на ул. \"Крайезерна\" и пристанището, товарите ще се обработват за възможно най-кратко време. \r\nОбщина Бургас и ОД на МВР ще осигуряват съдействие, контрол и координация на движението при ситуации на струпване на превозни средства и натоварен трафик. При необходимост ще бъдат изпращани екипи, които да регулират движението и да осигуряват условия за безопасно шофиране. \r\nМерките за предотвратяване на задръстванията от тежкотоварни автомобили се вземат по предложение на Община Бургас. Те са обсъдени от специална комисия, в състава на която има представители на местната администрация, полицията и пристанище БМФ Порт - Бургас.", "date": "2018.07.17", "title": "Бургас: Допълнителни мерки ще осигуряват безопасния трафик и предотвратяването на задръствания от тежкотоварни камиони по ул. \"Крайезерна\" по време на активния летен сезон"}
{"url": "http://www.focus-news.net/news/2018/07/17/2546344/gd-granichna-politsiya-intenziven-e-trafikat-za-tovarni-avtomobili-na-punktovete-dunav-most-ruse-dunav-most-vidin-kapitan-andreevo-i-kulata-na-izhod-ot-stranata.html", "text": "Интензивен е трафикът за товарни автомобили на пунктовете „Дунав мост Русе“, „Дунав мост Видин“, „Капитан Андреево“ и „Кулата“ на изход от страната. Това съобщиха от пресцентъра на  ГД „Гранична полиция“ , като информацията за трафика е към 12.00 часа. На граничен пункт „Маказа“ трафикът е интензивен за леки и лекотоварни автомобили на изход от страната. На останалите пунктове на българо-гръцката граница трафикът е нормален. На българо-сръбската и българо-македонската граници трафикът е нормален на всички гранични контролно-пропускателни пунктове.", "date": "2018.07.17", "title": "ГД „Гранична полиция“: Интензивен е трафикът за товарни автомобили на пунктовете „Дунав мост Русе“, „Дунав мост Видин“, „Капитан Андреево“ и „Кулата“ на изход от страната"}
{"url": "http://www.focus-news.net/news/2018/07/17/2546336/vladimir-marinov-abv-prietiyat-zakon-za-lova-i-opazvane-na-divecha-mozhe-da-dovede-do-choveshki-zhertvi-i-do-zarazyavane-na-divite-ni-svine-s-afrikanska-chuma.html", "text": "Приетият Закон за лова и опазване на дивеча може да доведе до човешки жертви и до заразяване на дивите ни свине с африканска чума. Това каза заместник-председателят на АБВ Владимир Маринов по време на пресконференция, предаде репортер на  Агенция „Фокус“ . Маринов определи този закон като недоразумение.По думите му той е приет в разрез с Правилника за организацията и дейността на Народното събрание в един ден на първо и второ четене. „Промените позволяват лов на дива свиня в сряда, събота и неделя. Досега това беше възможно само в събота и неделя и през официалните празнични дни. Ловът на дива свиня започваше от 1 октомври, а съгласно последните изменения от четвъртък, ловът може да започне от 18 юли“, каза Маринов. По думите му мотивът на вносителите касае заболяването от африканска чума по дивите свине. „Това е безумно. Първо законът не е обсъждан с никой по никакъв начин. Предложен е от група народни представители, влезнал е на първо и второ четене в един ден, приет е, а никой не си дава сметка за няколко неща“, каза заместник.-председателят на АБВ. По думите му едно от тях е, че в активния летен сезон ще бъдат пуснати около 200 хил. души ловци в сряда, събота и неделя, започвайки от утре,  в горите, които са пълни с гъбари, билкари и туристи. „Ние изказваме своите опасения, че това ще доведе до човешки жертви. Второ, основният обект на отстрел – малките, новородени прасета, няма да бъдат забелязани, заради високата растителност. Ние рискуваме да оставим тези животни без майки, което означава те да се пръснат и да останат без защита и никакъв контрол, допълни Маринов. По думите му в България все още не е доказан случай на африканска чума по свинете, но такива има в Румъния. „В пограничните райони на нашата държава с Румъния, ловът на гонка предполага разпръскане на дивеча. Разпръскването на дивеча предполага, че тези животни могат да минават и граници. Ако ние ги прогоним оттук здрави и ги върнем тук болни – кой носи отговорност?“, попита още Маринов.  \r\nДеница КИТАНОВА", "date": "2018.07.17", "title": "Владимир Маринов, АБВ: Приетият Закон за лова и опазване на дивеча може да доведе до човешки жертви и до заразяване на дивите ни свине с африканска чума"}
{"url": "http://www.focus-news.net/news/2018/07/17/2546349/veliko-tarnovo-obshtina-svishtov-uspeshno-priklyuchi-izpalnenieto-na-proekt-za-obnovyavaneto-na-infrastrukturata-v-grada.html", "text": "Община Свищов успешно приключи изпълнението на проект „Обновяване на обекти на публичната инфраструктура в град Свищов“, съобщиха от пресцентъра на  Община Свищов . По този повод в града се проведе заключителна пресконференция за отчитане на резултатите и постигнатите цели. След нея  кметът на Община Свищов Генчо Генчев тържествено откри обновената и ремонтирана административна сграда на Община Свищов – на ул. „Цанко Церковски” №2. На събитието присъстваха председателят на Общински съвет -Свищов  д-р Кристиян Кирилов, заместник-кметове, общински съветници, кметове на кметства от община Свищов, служители на общинска администрация, граждани, медии. \r\nПроект „Обновяване на обекти на публичната инфраструктура в град Свищов“  се изпълни съгласно Договор за предоставяне на безвъзмездна финансова помощ. Финансирането е по Оперативна програма “Региони в растеж” 2014-2020 година, процедура за директно предоставяне на безвъзмездна финансова помощ, част от Интегрирания планове за градско възстановяване и развитие 2014-2020.  Ремонтирани, обновени и с внедрени  мерки за енергийната ефективност са три от административните сгради в центъра на град Свищов – сградата на общинската администрация на ул. „Цанко Церковски“ №2 , сградата на отдел „Финансов“ на ул. „Димитър Г. Анев” №2 и сградата на звено „Култура“ на ул. „Димитър Г. Анев” №4. Изпълнението на заложените мерки ще доведе до намаляване на ползваната от сградите енергия с над 60%. Това ще позволи на общинската администрация да реализира годишни спестявания от 35 хил. лева само от намаляването на потреблението на електроенергия в сградите. Изпълнението на проекта ще има положително въздействие върху устойчивото развитие на община Свищов, чрез реализирането на енергоспестяващи мерки и породените от това спестявания. Общината ще може да използва спестените средства в други, важни за развитието на града мерки и да засили ефекта им.", "date": "2018.07.17", "title": "Велико Търново : Община Свищов успешно приключи изпълнението на проект за обновяването на инфраструктурата в града"}
{"url": "http://www.focus-news.net/news/2018/07/17/2546348/haskovo-obshtinata-organizira-ritual-po-podnasyane-na-ventsi-i-tsvetya-po-povod-181-godini-ot-rozhdenieto-na-vasil-levski.html", "text": "Община Хасково организира ритуал по поднасяне на венци и цветя по повод 181 години от рождението на Васил Левски на 18 юли от 10.30 часа на паметника на Апостола до едноименното училище. Това съобщиха от пресцентъра на  Общината . В ритуала ще участват военослужещи от хасковския гарнизон, Духовия оркестър на Община Хасково.   \r\nОбщината обнови пространството около паметника на Левски. Оформени са нови цветни лехи, има монтирано осветление, подменени са плочките пред паметника и са ремонтирани стълбите до него. \r\nПо повод рождението на В. Левски общината закупи книгата на доцент Ивайло Христов „Публичният образ на Васил Левски“ и я предостави на библиотеката в читалище „В. Левски\" в село Орлово, библиотека в училище „В. Левски“ село Книжовник, библиотеката в училище „В. Левски“ в Хасково така също в Регионалната библиотека и в тази на читалище „Заря“.", "date": "2018.07.17", "title": "Хасково: Общината организира ритуал по поднасяне на венци и цветя по повод 181 години от рождението на Васил Левски"}
{"url": "http://www.focus-news.net/news/2018/07/17/2546347/pernik-v-grada-shte-badat-otbelyazani-181-godini-ot-rozhdenieto-na-vasil-levski.html", "text": "Община Перник тържествено ще отбележи 181 години от рождението на Апостола.  \r\nПрограмата на 18 юли ще започне в 10.00 часа с изложба под мотото „Хората във времето и времето в хората“. Това съобщиха от пресцентъра на  Общината . Експозицията ще бъде наредена пред Регионалния исторически музей и ще продължи до 17.00 часа. В нея ще бъдат показани постери, посветени на Левски.  \r\nТочно в 10.30 часа в зала „Читалня“ на Регионалната библиотека „Светослав Минков“ ще отвори врати витрина с книги „Левски в литературата“. По същото време ще започне и литературно четене на стихове за Апостола „С Левски в сърцата“. В импровизираната лятна читалня \"С Левски в сърцата\" ще участват децата от „Ваканция в ОДК“. В 11.00 часа на паметника Левски ще бъдат поднесени венци и цветя.", "date": "2018.07.17", "title": "Перник: В града ще бъдат отбелязани 181 години от рождението на Васил Левски"}
{"url": "http://www.focus-news.net/news/2018/07/17/2546345/reuters-turski-sad-razporedi-ostavaneto-na-dvamata-gratski-voynitsi-v-aresta.html", "text": "Турски съд разпореди оставането в ареста на двамата военнослужещи на Гърция, които бяха арестувани през месец март след пресичане на границата, предава  Reuters , като се позовава на публикация в местно издание.  \r\nАтина твърди, че двамата военни са преминали на турска територия случайно, след като са се дезориентирали в резултат на лошите метеорологични условия. Анкара обаче разпореди задържането им за незаконно влизане в страната и опит за шпионаж.  \r\nРешението на съда бе издадено няколко дни, след като гръцкият премиер Алексис Ципрас и държавният глава на Турция Реджеп Тайип Ердоган се срещнаха в Брюксел в кулоарите на форума на високо равнище на НАТО и се съгласиха да се съсредоточат върху усилията за намаляване на напрежението в Егейско море. \r\nОт агенцията допълват, че в съда в Одрин, северозападна провинция, граничеща с Гърция и България, където двамата войници бяха задържани, се е състояло изслушване по случая с войниците, но магистратите са отхвърлили искането им да бъдат освободени. Срещу тях обаче все още няма повдигнати обвинения.  \r\nСлужители на съда, с които се е свързала агенцията, са отказали да коментират случая. . Тереза Герова", "date": "2018.07.17", "title": "Reuters: Турски съд разпореди оставането на двамата гръцки войници в ареста"}
{"url": "http://www.focus-news.net/news/2018/07/17/2546350/pernik-politsiyata-e-otkrila-nezakonen-punkt-za-izkupuvane-na-stari-avtomobili-v-radomir.html", "text": "Незаконен пункт за изкупуване на стари автомобили е установен в Радомир, съобщиха от  пресцентъра на МВР . Служителите на РУ – Радомир предприели проверки на имоти, ползвани от 37-годишен местен жител. В хода на инспекцията било устaнoвено, че помещенията се ползвали за пункт за изкупуване на отпадъци от черни и цветни метали, за което ползвателят нямал и издаден лиценз. От местата са иззети 15 излезли от употреба автомобила, 4 двигателя, скоростна кутия и брони от различни марки автомобили. Започнато е досъдебно производство, работата по него продължава под ръководството на прокуратурата.", "date": "2018.07.17", "title": "Перник: Полицията е открила незаконен пункт за изкупуване на стари автомобили в Радомир"}
{"url": "http://www.focus-news.net/news/2018/07/17/2546351/okrazhna-prokuratura-plovdiv-vnese-obvinitelen-akt-za-dlazhnostno-prisvoyavane-na-nad-3-mln-leva.html", "text": "Окръжна прокуратура-Пловдив внесе в съда обвинителен акт спрямо 45-годишната М.Д., с повдигнато обвинение за това, че в периода от 1 юни 2011 г. до 13 юли 2012 г., в гр. Пловдив, при условията на продължавано престъпление, в качеството си на длъжностно лице – финансов директор дружество със седалище в гр. Пловдив, в съучастие,  като извършител, с 41-годишната С.Д., като извършител, и с 56-годишния А.А. и с 44-годишния Н.Х., последните двама като помагачи, е присвоила чужди пари – сумата от 3 201 413 лева, собственост на дружество със седалище в гр. Пловдив, като присвояването е в особено големи размери и представлява особено тежък случай  – престъпление по чл. 203 ал.1 във връзка с чл.201 във връзка с чл.93 т.1 във връзка с чл.20 ал.2 във връзка ал. 1 във връзка с чл.26 ал. 1 от Наказателния кодекс. Това съобщиха от пресцентъра на  Апелативна прокуратура-Пловдив . Обвинителен акт е внесен и спрямо С. Д., с повдигнато обвинение за това, че през периода от 24 юни 2011 г. до 13 юли 2012 г. в гр. Пловдив, при условията на продължавано престъпление, в качеството си на длъжностно лице – „Организатор продажби“ в дружество със седалище в гр. Пловдив, в съучастие като съизвършител с М.Д., е присвоила чужди пари – сумата в размер на 128 661 лева, собственост на дружеството, връчени и в това качество и поверени и да ги управлява, като присвоеното имущество е в особено големи размери – престъпление по чл.202 ал.2 т.1 във връзка с чл.201 във връзка с чл.20 ал.1 във връзка с чл.26 ал.1 във връзка с чл.93 ал. 1 от Наказателния кодекс,  \r\nи спрямо Н.Х., с повдигнато обвинение за това, че през периода от 1 юни 2011 г. до 31 май 2012 г., в гр. Пловдив, при условията на продължавано престъпление, като помагач, в съучастие като помагач с А.А., умишлено е улеснил в извършване на престъпление М.Д., в качеството й на длъжностно лице – финансов директор на дружество със седалище в гр. Пловдив, чрез предоставяне на счетоводни документи за извършени фиктивни/недействителни/ сделки и чрез предоставяне на данни за банкови сметки, по които са превеждани парични потоци, предмет на длъжностното присвояване, да присвои чужди пари – сумата 1 347 351 лева, собственост на дружеството – престъпление по чл.203 ал.1 във връзка с чл.20 ал.1 във връзка с чл.201 във връзка с чл.20 ал. ал.4 във вр- ал. 1 във вр. чл.26 ал.1 от Наказателния кодекс,  \r\nи спрямо А.А., с повдигнато обвинение за това, че през периода от 8 юни 2011 г. до 7 май 2012 г., в гр. Пловдив, при условията на продължавано престъпление, като помагач, в съучастие като помагач с Н.Х., умишлено е улеснил в извършване на престъплението извършителя М.Д., в качеството й на длъжностно лице – финансов директор на дружество със седалище в гр. Пловдив, чрез предоставяне на счетоводни документи за извършване на фиктивни сделки и чрез предоставяне на данни за банкови сметки, по които са превеждане парични потоци, предмет на длъжностното престъпление, да присвои сумата от 2 301 218 лева, собственост на дружеството , като длъжностното присвояване и в особено големи размери и особено тежък случай – престъпление по чл.203 ал.1 във връзка с чл.201 вр. чл. 20 ал.4 вр. ул.1 вр. с чл.26 ал.1 от Наказателния кодекс.  \r\nПо делото е установено, че парите са били присвоени чрез извършване на фиктивни сделки за покупко-продажба на материали, свързани с производството на метални изделия, каквато дейност е извършвала фирмата, както и с отклоняване на средства, като са били манипулирани данни пред управителя на дружеството, касаещи очаквани плащания и постъпили такива по банков път.  \r\nЗа внесения обвинителен акт е уведомена и Комисията за отнемане на незаконно придобито имущество.  По делото са извършени разпити на свидетели, експертизи, иззети веществени доказателства и др.", "date": "2018.07.17", "title": "Окръжна прокуратура-Пловдив внесе обвинителен акт за длъжностно присвояване на над 3 млн. лева"}
{"url": "http://www.focus-news.net/news/2018/07/17/2546353/burgas-ruski-turist-e-bil-ograben-v-sozopol-krazhbata-e-razkrita.html", "text": "В резултат на полицейските действия на служители от Районното управление в Созопол е разкрита кражба на 5 000 рубли и златна гривна, собственост на 33-годишен руски турист, отседнал в созополски хотел. Това съобщиха от  пресцентъра на МВР . Установено е, че автор на престъплението е 25-годишна бургазлийка, която при направените самопризнания заявила, че е заложила открадната гривна в бургаска заложна къща, откъдето е иззета. Изяснено е, че младата дама е извършила и кражба на 500 евро и 100 долара, собственост на 42-годишен руски гражданин, осъществена на 12 юли от хотелската му стая в Созопол. Работата по случаите продължава от служители на РУ - Созопол.", "date": "2018.07.17", "title": "Бургас: Руски турист е бил ограбен в Созопол, кражбата е разкрита"}
{"url": "http://www.focus-news.net/news/2018/07/17/2546355/varna-umbal-sv-marina-beshe-otlichena-s-priz-za-inovativna-bolnitsa.html", "text": "УМБАЛ „Св. Марина“ – Варна беше отличена с приз „Иновативна болница на 2018“ в престижната класация на вестник 24 часа „Лекарите, на които вярваме“ в навечерието на патронния си празник. Това съобщиха от пресцентъра на  Медицински университет - Варна . Признание в националната класация получиха и лекари от високотехнологичната варненска болница, които бяха номинирани от своите пациенти. Отличени са проф. д-р Красимир Иванов, проф. д-р Боян Балев, доц. д-р Валерия Калева и доц. д-р Деян Анакиевски. \r\nВарненската „Света Марина\" е единствената високотехнологична болница в България, която е напълно оборудвана и комплектована за комплексно лечение на онкоболни пациенти, включващо диагностика на туморите с ендоскопски центрове, модерни скенери, ядрено-магнитен резонанс, позитронно-емисионна компютърна томография, собствен циклотронен комплекс, модерна патоанатомия с имунохистохимия и молекулярно-генетичен анализ на туморите, робот за разтваряне на цитостатици, персонализирана медицина,  безкръвни хирургични интервенции с 3D лапароскопска апаратура, индивидуализирана химиотерапия и модерно и ефективно лъчелечение.  \r\nНай-голямата болница в Източна България, която вече е утвърдена като европейското лице на българското болнично здравеопазване, предлага на пациентите комплексно медицинско обслужване, включващо доболнична, болнична и спешна помощ, диагностика с най-модерна и високотехнологична апаратура и експертна медицинска дейност. Тук българските пациенти могат да получат високоспециализирани медицински дейности, диагностика и лечение, за които до скоро се налагаше да пътуват извън страната и да плащат непосилни средства в европейски болници.", "date": "2018.07.17", "title": "Варна: УМБАЛ „Св. Марина“ беше отличена с приз за иновативна болница"}
{"url": "http://www.focus-news.net/news/2018/07/17/2546352/sofiya-vazstanoveno-e-dvizhenieto-po-pat-82-samokov-sofiya-v-rayona-na-zlatna-ribka.html", "text": "Възстановено е движението по път II-82 Самоков - София в района на Златна рибка. Това съобщиха от пресцентъра на  Агенция „Пътна инфраструктура“ .", "date": "2018.07.17", "title": "София: Възстановено е движението по път II-82 Самоков - София в района на Златна рибка"}
{"url": "http://www.focus-news.net/news/2018/07/17/2546343/nedyalko-slavov-oblasten-upravitel-na-smolyan-lovdzhiite-i-planinarite-da-podavat-signali-kam-babh-pri-nalichie-na-martvi-zhivotni-v-planinata-za-da-se-predotvrati-razprostranenieto-na-chumata.html", "text": "Ситуацията по отношение на африканската чума по свинете и чумата по дребните преживни животни в област Смолян е спокойна, но ние я следим с особено внимание, не само служителите на Областната дирекция по безопасност на храните, но и всички останали институции, които имат отношение към това особено и бързоразпространяващо се заболяване. Това каза областният управител на Смолян Недялко Славов след проведеното заседание на Постоянната областна епизоотична комисия във връзка с африканската чума по свинете в Европа, констатираните огнища в Румъния и опасността от навлизане на болестта на територията на Република България, предаде репортер на  Радио „Фокус“ – Смолян . Той подчерта, че болестите се са опасни за хората, но за самите животни са фатални и при всички положения се стига до смърт и изключително бързо се разпространяват. „Клиничната картина на чумата при дребните животни е такава, че късно се установява дали животното е заболяло. Затова трябва са сме особено внимателни. Болестта може да възникне от един до няколко месеца, тя е на три фази и обикновено се констатира на последната фаза, че животното е заразено с този вирус“, поясни Славов. \r\nТой уточни, че Смолянският регион се характеризира с високо разпространение на популацията на диви свине и вече са предприети мерки от страна на правителството, отстрелът на дива свиня да бъде разрешен по-рано с оглед разреждане на популацията. „Ловджиите трябва да са особено внимателни, за да не се допусне разпространяването на африканска чума по свинете. При домашните животни в областта засега няма констатирани болни животни“, посочи областният управител. Той призова ловджиите, гъбарите и планинарите при констатиране на трупове на животни в планината да сигнализират своевременно на служителите на ОДБХ. За тази цел ще се раздадат и листовки, които да информират как се процедира при подобна ситуация, защото не е изключено животните да са починали именно от вируса. Славов посочи, че вече са подадени два сигнала за открити трупове на разложени животни в гората. Пробите от тях, както и от всяко друго животно, при което има съмнение за някои от заболяванията, се изпращат в държавната акредитирана лаборатория в София, а резултатите излизат след пет дни. \r\n„Основният фактор при разпространение на тези заболявания е човешкия фактор и аз призовавам да се сведе до минимум нерегламентираното превозване на живи животни и фуражи, да се извършва съгласно изискванията и отглежданите животни да бъдат  с ясно констатиран произход, за да направим всички така, че заболяването да не се разпространи в нашата област“, призова още Недялко Славов. \r\nНели ГЕРГЬОВСКА", "date": "2018.07.17", "title": "Недялко Славов, областен управител на Смолян: Ловджиите и планинарите да подават сигнали към БАБХ при наличие на мъртви животни в планината, за да се предотврати разпространението на чумата"}
{"url": "http://www.focus-news.net/news/2018/07/17/2546354/mvnr-balgarskite-grazhdani-shte-mogat-da-prebivat-bez-viza-do-30-dni-na-ostrov-haynan-v-kitayska-narodna-republika.html", "text": "От 1 май 2018 г. гражданите на 59 страни, сред които и България, ще могат да пребивават до 30 дни, без необходимост от издаване на виза, на територията на остров Хайнан, Китайска народна република. Това съобщиха от пресцентъра на  Министерството на външните работи . \r\nБезвизовият режим е валиден за граждани, притежатели на обикновени паспорти, само при условие, че най-малко 48 часа преди пристигането си на острова те са регистрирали в една от туристическите компании, препоръчани от Асоциацията на туристическите агенции в Хайнан.  \r\nКонтакти на препоръчаните туристически компании са публикувани на електронната страница на посолството на Република България в Пекин  .", "date": "2018.07.17", "title": "МВнР: Българските граждани ще могат да пребиват без виза до 30 дни на остров Хайнан в Китайска народна република"}
{"url": "http://www.focus-news.net/news/2018/07/17/2546333/rumen-petkov-abv-pravitelstvoto-tryabva-da-tarsi-otgovornost-za-chumata-po-zhivotnite-i-ot-ek.html", "text": "Правителството трябва да търси отговорност за чумата по животните и в ЕК. Това каза председателят на АБВ Румен Петков по време на пресконференция, предаде репортер на  Агенция „Фокус“ . „Къде в тази ситуация е Европа. Достатъчна ли е нейната подкрепа и въобще има ли такава? Всъщност става дума за европейската граница, не просто за границата на България. Европейската граница и 700-те огнища  на напрежение в Турция очевидно не са представлявали интерес за европейските служби. Това е пълна неадекватност. Каква е била позицията и в какво се изразява помощта, съдействието, партньорството с българските служби от страна на европейските институции? Редом с отговорността, която трябва да изискваме от нашите звена – БАБХ, Центъра за оценка на риска, такава отговорност българското правителство трябва да настоява и в ЕК“, каза Петков. Председателят на АБВ заяви, че трябва да е ясно, че това заболяване е ново за Европа, но тя като цяло е неподготвена. „В обществото ни се усеща абсолютна несъпричастност и конкретна помощ на комисията и нейните институции в подобни ситуация. Затова първостепенна задача на нашето правителство трябва да стане ангажирането на европейските институции към гарантиране на здравното осигуряване на продуктивните животни в районите на днешните граници. В този ред на мисли предлагаме 10 конкретни препоръки, защото искаме обществото да има пълна представа не само за оценката и анализа, който правим, но и за решенията, които предлагаме“, каза Румен Петков. Той изброи: бърза намеса на евродепутатите, обезпечаване на граничния район с официални ветеринарни лекари и технически лекари, финансова, технологична, експертна съпричастност на ЕК, преобразуване на БАБХ в Българска агенция по здравеопазване на животните и безопасност на храните. „Контролът върху здравето на животните в България е занулен“, допълни Петков. Според него е необходим и специален фонд за зоопрофилактика.   \r\nДеница КИТАНОВА", "date": "2018.07.17", "title": "Румен Петков, АБВ: Правителството трябва да търси отговорност за чумата по животните и от ЕК"}
{"url": "http://www.focus-news.net/news/2018/07/17/2546356/britanski-doklad-stranite-ot-zapadnite-balkani-shte-dostignat-standarta-na-es-sled-50-60-godini.html", "text": "Доклад на британската правителствена комисия за външни работи предвижда, че страните от Западните Балкани ще достигнат стандарта на държавите от Европейския съюз след 50-60 години, предава излъчващият на албански език скопски телевизионен канал  „Алсат-М“ . \r\nДокументът е бил публикуван на 3 юли тази година. Той е изготвен на база прогнозите на Европейската банка за възстановяване и развитие.  \r\nОсвен дългогодишната икономическа стагнация, сред основните проблеми на страните от региона са посочени двустранните спорове и етническите конфликти.  \r\nВ доклада се споменава и договорът за името на Македония. Разрешаването на спора между Скопие и Атина е приветствано, но същевременно се подчертава, че предстои договорът да бъде ратифициран  в парламентите на двете страни. В тази връзка в текста се припомня, че сделката за обединение на Кипър пропадна в последния момент. За финализирането на процеса по ратифицирането на договора за името се споменава влиянието на външни фактори, т.е. Русия.  Тереза Герова", "date": "2018.07.17", "title": "Британски доклад: Страните от Западните Балкани ще достигнат стандарта на ЕС след 50-60 години"}
{"url": "http://www.focus-news.net/news/2018/07/17/2546358/ognyan-kuzmanov-planinski-spasitel-v-osogovskata-planina-e-studeno-turistite-da-ne-podtsenyavat-situatsiyata.html", "text": "През тази година летният сезон в планина Осогово закъснява. Това каза пред  Радио „Фокус” – Кюстендил  Огнян Кузманов, член на Планински спасителен отряд – Кюстендил. „Туристите трябва да имат предвид, че в планината времето е студено, не трябва да подценяват ситуацията. В града е топло, но в планината е студено. Трябва да се носят повече дрехи, за почти зимни условия”, предупреди Огнян Кузманов. По думите му в Осоговската планина има възможност за изгубване и през лятото. „Тези дъждове, които се изсипват в града, обикновено се качват в планината на следващия ден във вид на мъгла. По билото е възможно да се появи мъгла”, обясни Огнян Кузманов. Той смята, че туристите трябва да са много добре запознати с маршрута, по който се движат. Необходимо е да имат и навигация – компас, карта. Възобновена е маркировката до връх Руен, но не трябва да се подценяват ситуациите. \r\nВенцеслав ИЛЧЕВ", "date": "2018.07.17", "title": "Огнян Кузманов, планински спасител: В Осоговската планина е студено, туристите да не подценяват ситуацията"}
{"url": "http://www.focus-news.net/news/2018/07/17/2546359/sofiya-vazstanoveno-e-dvizhenieto-po-avtomagistrala-lyulin-v-posoka-pernik-pri-km-2.html", "text": "Възстановено е движението по автомагистрала \"Люлин\" в посока Перник при км 2. Това съобщиха от пресцентъра на  Агенция „Пътна инфраструктура“ .", "date": "2018.07.17", "title": "София: Възстановено е движението по автомагистрала \"Люлин\" в посока Перник при км 2"}
{"url": "http://www.focus-news.net/news/2018/07/17/2546360/sport-elitsa-kostova-se-klasira-za-vtoriya-krag-na-turnira-v-gshtaad.html", "text": "Елица Костова се класира за втория кръг на турнира по тенис на червени кортове от сериите „Интернешънъл“ в швейцарския град Гщаад. Българката се наложи с 6:4, 0:6, 6:2 над 19-годишната рускиня Анна Калинская в двубой, продължил 99 минути.  \r\nВъв втория кръг Костова, която ще играе срещу Маркета Вондрушова от Чехия , която заема 104-то място в световната ранглиста. Българката е 186-та в света.", "date": "2018.07.17", "title": "Спорт: Елица Костова се класира за втория кръг на турнира в Гщаад"}
{"url": "http://www.focus-news.net/news/2018/07/17/2546361/kardzhali-na-gkpp-makaza-trafikat-e-intenziven-za-leki-i-lekotovarni-avtomobili-na-izhod-ot-stranata.html", "text": "На ГКПП „Маказа“ трафикът е интензивен за леки и лекотоварни автомобили на изход от страната. Това съобщиха за  Радио „Фокус“ – Смолян  от Главна дирекция „Гранична полиция“. На граничните пунктове „Златоград“ и „Капитан Петко войвода“ на българо-гръцката граница трафикът е нормален. \r\nНели ГЕРГЬОВСКА", "date": "2018.07.17", "title": "Кърджали: На ГКПП „Маказа“ трафикът е интензивен за леки и лекотоварни автомобили на изход от страната"}
{"url": "http://www.focus-news.net/news/2018/07/17/2546357/voennoe-obozrenie-rusiya-shte-predade-li-rusiya-iran-otnovoi.html", "text": "Вашингтон не се отказва от заветната цел – да нанесе колкото може по-силен удар по политическите и икономическите позиции на Иран. Но за това санкциите на САЩ и техните сателити не са достатъчни. Именно по тази причина в момента Доналд Тръмп не само „атакува челно“ Техеран със своите санкции, но и се опитва да му мине отзад, настройвайки против Иран неговите партньори и преди всичко Русия. Именно нашата страна е ключовият партньор на иранците в Сирия, доставя на Техеран въоръжение и му оказва значителна дипломатическа поддръжка, пише  руският военен портал „Военное обозрение“   в кратък материал, представен без редакторска намеса. \r\nНо не всичко е толкова безоблачно в руско-иранските отношения. Още през 2010 година Вашингтон успя „да натисне“ Москва, принуждавайки я да не продава С-300 на Техеран. Сега целта на САЩ е да уговори Русия да сдържа нарастващото иранско присъствие в Сирия. Това не е толкова лесно, но няма нищо невъзможно. \r\nИран е най-близкият съюзник и партньор на Сирия. Башар Асад има специални отношения с Техеран и независимо от наличието на руски бази в Сирия, участието на руските Военнокосмически сили и Сили за специални операции в бойните действия, Асад е особено близък с Иран. Още повече, че иранското ръководство гледа на сирийските алевити като част от единния шиитски пояс. Затова, между другото, Иран отправи в Сирия много по-голямо количество войски от Русия. Корпусът на стражите на Ислямската революция (КСИР), контролираните от Иран шиитски формирования, ливанските доброволци, афганците, пакистанците и иракчаните до голям степен осигуряват успеха на сухопътните операции на правителствените войски. Зависимостта на Асад от иранската помощ расте, което силно тревожи съседката на Сирия – Израел. Влиятелното в САЩ еврейско лоби, на свой ред, притиска американското ръководство по някакъв начин да уреди изгонването на Иран от Сирия, или най-малкото, да сведе присъствието на иранските военни в региона до минимум. \r\nНо как ще бъде заставена Русия да приеме гледната точка на Вашингтон? На първо място, Москва и без това не е доволна от нарастващото иранско влияние над Асад, т.е. присъствието на своего рода конкуренция за Сирия. Второ, Русия се старае да поддържа добри отношения с другите страни от Близкия Изток – и със Саудитска Арабия, и с Йордания, и с Израел, а всички те са сериозно загрижени от иранското присъствие в Сирия. Трето, Русия и Иран имат общи тактически, но съвършено различни икономически интереси в Близкия Изток. За Москва е важно да затвърди политическото и икономическото си влияние и да защити интересите си в нефтегазовия отрасъл, а за Иран – не само да осигури собствените си икономически интереси, но и да образува мощен шиитски пояс, който да противостои на старите им конкуренти – сунитите и главния враг – Израел. Затова не трябва да се мисли, че опитите да повлияят на руската позиция по отношение на Иран ще бъдат безрезултатни за американците. Не напразно, между другото, и израелският премиер на 9 май т.г. прекара целия ден в Москва редом с Владимир Путин, за да подчертае специалния характер на руско-израелските отношения. \r\nРазбира се, Вашингтон едва ли ще получи пълна подкрепа от Москва по въпроса за извеждането на иранските войски от територията на Сирия, тъй като руското ръководство прекрасно разбира, че Башар Асад остава президент и то до голяма степен благодарение именно на щиковете на иранските бойци. Но е напълно по силите на Тръмп да убеди Москва да натисне Иран по въпроса за съкращаването на неговото присъствие в Близкия Изток. Не по-малко интересно е, как действията на Москва, ако тя тръгне след Вашингтон, ще се отразят на ирано-руските отношения и взаимодействието между двете страни, както по сирийския въпрос, така и в икономиката. \r\nПревод и редакция:", "date": "2018.07.17", "title": "„Военное обозрение“ (Русия): Ще предаде ли Русия Иран отново?"}
{"url": "http://www.focus-news.net/news/2018/07/17/2546364/partiyata-na-evropeyskite-sotsialisti-shte-napravi-prouchvatelna-misiya-v-sofiya.html", "text": "Мисия на Партията на европейските социалисти (ПЕС), ръководена от генералния секретар на ПЕС и депутат в Германския Бундестаг Ахим Пост и председателя на Женската организация на ПЕС Зита Гурмай пристига в София утре. Това съобщиха от пресцентъра на  НС на БСП . \r\nВизитата има за цел да провери на място ситуацията с домашното насилие в България, отношението към жените, станали жертва на дискриминация или насилие и да продължи започнатия диалог за Истанбулската конвенция с Българската социалистическа партия. \r\nУчастниците в проучвателната мисия па ПЕС ще имат в София и официална среща с председателя на БСП, Изпълнителното бюро на партията и ръководството на парламентарната група на българските социалисти.  \r\nРешението ПЕС да изпрати проучвателна мисия в България бе взето на президиум на ПЕС през март, а съставът й бе определен по време на изнесено заседание на президиума, проведено в латвийската столица Рига преди месец.", "date": "2018.07.17", "title": "Партията на европейските социалисти ще направи проучвателна мисия в София"}
{"url": "http://www.focus-news.net/news/2018/07/17/2546362/sofiyska-rayonna-prokuratura-vnese-obvinitelen-akt-za-proyavena-zhestokost-kam-domashno-kuche.html", "text": "Софийска районна прокуратура внесе обвинителен акт за проявена жестокост към домашно куче. Това съобщиха от пресцентъра на  Софийска районна прокуратура . Обвиняемият А. Караминков и свидетелят Д. били в приятелски отношения. Обвиняемият знаел, че Д.  притежавал и полагал грижи за куче- черно-кафяво на цвят, от мъжки пол, което по данни на собственика го било ухапало по крака и дясната ръка. Знаейки за това ухапване, Караминков решил да откара кучето далеч от дома на Д. и да му причини телесни увреждания. \r\nВ изпълнение на тези свои намерения, на 04.07.2017 г., около 14.00 часа, Караминков отишъл със собствения си лек автомобил до дома на Д., качил кучето в превозното средство и го откарал в ж.к. „Връбница 1“ в гр.София. След като го свалил от автомобила в тревната площ между блок 509  на ж.к. „Връбница 1“ и гробищен парк „Бакърена фабрика“, обвиняемият Караминков завързал устата на кучето с хартиено тиксо, сложил го в бял сезалов чувал на земята, след което му нанесъл удари с алуминиев профил в областта на главата и стоварил голям камък върху главата на кучето. Вследствие на нанесените от него удари на кучето била причинена тежка фрактура в областта на черепа, оток и кръвонасядания в областта на главата и назалните кости, кръвоизливи в двете очи и двете ноздри, както  и трайно увреждане на дясното око и орбиталните кости, наложило оперативна намеса- енуклеация /отстраняване на очната ябълка/. След нанасянето на ударите, обвиняемият преместил завързаното с тиксо куче, заедно с чувала, навътре в тревните площи между блок 509 и гробищен парк „Бакърена фабрика“, и го изоставил там, след което се отдалечил от местопрестъплението. \r\nДействията на обвиняемия били възприети от свидетеля-очевидец П., който незабавно сигнализирал на тел. 112. По случая било образувано досъдебно производство под ръководството и надзора на Софийска районна прокуратура. В хода на разследването, на Караминков е повдигнато обвинение по чл.325 б, ал.2, т.2, пр.2 и т.3, пр.1 във вр.с ал.1, пр.2 и пр.3 от НК. На 17.07.2018 г. делото е внесено в съда, ведно с изготвен обвинителен акт срещу Караминков за описаното по-горе деяние. \r\nПредстои делото да бъде насрочено за разглеждане в Софийски районен съд.", "date": "2018.07.17", "title": "Софийска районна прокуратура внесе обвинителен акт за проявена жестокост към домашно куче"}
{"url": "http://www.focus-news.net/news/2018/07/17/2546363/predsedatelyat-na-stolichniya-obshtinski-savet-elen-gerdzhikov-na-26-yuli-shte-razgledame-predlozhenieto-za-izpalnenie-na-posledniya-etap-ot-realizatsiyata-na-park-vazrazhdane.html", "text": "На 26-и юли градският парламент ще разгледа предложението на дружеството за разходване на собствени средства и паричен заем в общ размер от 9,5 млн. лева и изпълнението на последния етап от реализацията на парк „Възраждане“. Това заяви председателят на Столичния общински съвет Елен Герджиков по време на представянето на  проекта от последния етап за обновяване и разширяване на парк „Възраждане“ с инвестиции от общинското дружество „Софийски имоти“, съобщиха от  пресцентъра на СОС . „Важно е да отбележим, че в последните години, „Софийски имоти“ се превърна от символ на разграбването - в такова, което управлява оптимално общинската собственост, предназначена за търговски цели и отстоява собствеността си“, коментира той. „За първи път капиталът на дружеството е ясен, чист и вписан. То вече може дори да инвестира в градската среда, което показа с изграждането на първите етапи на парка“, посочи Елен Герджиков. Той обясни, че тази година трябва да стартира и изграждането на последната част от парк „Възраждане“, която условно да бъде разделена на две зони  - паркова и развлекателна. Основната цел на този развлекателен комплекс, който предстои да се обособи, е да облагороди района на парк „Възраждане“, както и да подобри средата за отдих, да създаде допълнителни условия за спорт и  здравословна жизнена среда чрез използване на минералната вода в прилежащото находище. Съвкупността от водни развлекателни комплекси за отдих са ключов елемент от градската среда и анализът на състоянието им на територията на София показва, че голяма част от тях са разположени в покрайнините на града, както и извън него, а развлекателно-рекреационен комплекс Парк „Възраждане“ ще се намира в централната градска част на София. Проектно той се разделя на Обслужваща сграда със СПА зона и закрит басейн и Водно-развлекателна зона – аквапарк. С изпълнението на парка към зелените площи ще се прибавят още над 18,2 декара с 5 различни площадки. Ще се засадят над 420 дървета, 9800 храсти и 5000 цветя.", "date": "2018.07.17", "title": "Председателят на Столичния общински съвет Елен Герджиков: На 26 юли ще разгледаме предложението за изпълнение на последния етап от реализацията на парк „Възраждане“"}
{"url": "http://www.focus-news.net/news/2018/07/17/2546366/veliko-tarnovo-po-tehnicheski-prichini-kontsertat-opasen-char-s-pesnite-na-todor-kolev-nyama-da-se-sastoi.html", "text": "По технически причини концертът „Опасен чар“ с песните на Тодор Колев няма да се състои тази вечер, съобщиха от  Общинската агенция по туризъм „Царевград Търнов“ . Концертът бе част от съпътстващата програма на Третият летен сезон на българските оперни театри „Сцена на вековете“. Билетите, закупени за събитието, могат да се заверят без доплащане за мюзикъла „Зоро“ на 21 юли, от 21.00 часа, на крепостта Царевец във Велико Търново по следната ценова схема: 10 и 12 лева в ценовия пояс от 20 лева, както и 15 лева в ценовия пояс от 30 лева, а 20 и 25 лева в ценовия пояс от 40 лева. Презаверяването ще се извършва в Туристически информационен център на ул. „Христо Ботев“ №5 във Велико Търново.", "date": "2018.07.17", "title": "Велико Търново: По технически причини концертът „Опасен чар“ с песните на Тодор Колев няма да се състои"}
{"url": "http://www.focus-news.net/news/2018/07/17/2546367/kyustendil-odobreni-sa-kandidatite-za-personal-v-noviya-tsentar-za-aktivno-vklyuchvane.html", "text": "Одобрени са кандидатите за персонал в новия Център за активно включване. Това съобщиха за  Радио „Фокус” – Кюстендил  от Комисията за подбор на кандидати. В рамките на провеждания конкурс, за длъжността „Психолог” са допуснати петима кандидати, а до събеседването за длъжността „Социален работник” са допуснати седем кандидати. При третата позиция, касаеща професионален консултант, на допуснати седем кандидати. Съгласно утвърденият график, предстои събеседване с допуснатите кандидати, което ще се проведе на 2 август от 11.00 часа в общинската поликлиника. \r\nВенцеслав ИЛЧЕВ", "date": "2018.07.17", "title": "Кюстендил: Одобрени са кандидатите за персонал в новия Център за активно включване"}
{"url": "http://www.focus-news.net/news/2018/07/17/2546370/kmetat-yordanka-fandakova-shte-razshirim-park-vazrazhdane-i-shte-izgradim-akvapark-i-baseyni-s-mineralna-voda.html", "text": "Готови сме с идейния проект за разширяване на парк „Възраждане“ с още 25 дка. Върху 6,6 дка изграждаме аквапарк и басейни с минерална вода, а с 18,2 дка разширяваме парка. Това написа кметът на София Йорданка Фандъкова във  „Фейсбук“ . „Всички съществуващи дървета на терена се запазват, като ще бъдат засадени още над 400 широколистни и иглолистни дървета. Закритият плувен басейн ще е разположен в обслужващата сграда, в която ще има и СПА-център. Аквапаркът разполага с 5 открити басейна, като акценти са двете водни пързалки, детския и бебешкия басейн“, обяснява кметът. „Целта ни е паркът и аквапаркът да са готови в края на 2019 г. Така София ще разполага с над 80 дка нов парк с развлекателни и спортни съоръжения“, обявява Йорданка Фандъкова. „Предварителните оценки на инвестицията, която ще направи общинското дружество „Софийски имоти“, в изграждането на парка и аквапарка, е 9,5 млн. лв. Част от средствата се осигуряват от управлението на общинската собственост, а друга - ще бъде финансирана чрез заем от Фонда за градско развитие съм ОП „Региони в растеж““, пише още кметът. \r\nВизуализация на изготвения проект за разширение на парка можете да видите тук:", "date": "2018.07.17", "title": "Кметът Йорданка Фандъкова: Ще разширим парк „Възраждане“ и ще изградим аквапарк и басейни с минерална вода"}
{"url": "http://www.focus-news.net/news/2018/07/17/2546371/dobrich-zapochna-zapisvaneto-na-klasiranite-detsa-po-planoviya-priem-za-mesetsite-septemvri-oktomvri-noemvri-i-dekemvri-2018-g-za-detskite-yasli-na-teritoriyata-na-obshtinata.html", "text": "Започна записването на класираните деца по плановия прием за месеците септември, октомври, ноември и декември 2018 г. за детските ясли на територията на общината, предаде кореспондент на  Радио „Фокус” – Варна . Електронната система за редакция и регистрация на заявления беше затворена на 12 юли и от 13 юли започна записването, което ще продължи до 27 юли 2018 година включително. Всяко следващо класиране ще се извършва ежемесечно, посочват от Община град Добрич, при наличие на свободни места. Графикът на дейностите за всяко класиране се публикува на сайта на Общината в раздел „Новини“. В последното класиране са участвали 104 деца.  \r\nЖулиета НИКОЛОВА", "date": "2018.07.17", "title": "Добрич: Започна записването на класираните деца по плановия прием за месеците септември, октомври, ноември и декември 2018 г. за детските ясли на територията на общината"}
{"url": "http://www.focus-news.net/news/2018/07/17/2546373/hurriyet-izvanrednoto-polozhenie-v-turtsiya-shte-bade-otmeneno-do-nyakolko-dni.html", "text": "Извънредното положение в Турция, въведено след опита за държавен преврат от лятото на 2016 г., ще бъде отменено „до няколко дни“. Това увери правосъдният министър на Анкара Абдулхамит Гюл, съобщава турският вестник  Hurriyet . \r\n„Извънредното положение ще бъде отменено в рамките на няколко дни. Това обаче не трябва да се тълкува като прекратяване на борбата срещу тероризма. Борбата срещу тероризма, най-упоритата и решителна борба срещу всички видове тероризъм, особено срещу гюленистката терористична организация, ще продължи до края“, категоричен бе турският министър в рамките на реч, изнесена в Истанбул.  \r\nТурското правителство обяви извънредно положение на 20 юли 2016 г. вследствие на кръвопролитния опит за преврат срещу държавния глава Реджеп Тайип Ердоган. Анкара обвини за пуча мрежата на живеещия в САЩ ислямски духовник Фетхуллах Гюлен.  \r\nГюл също така похвали усилията на турската съдебна власт за подвеждане на виновните под отговорност. „Всички разследвания, пряко свързани с опита за преврат, с изключение на един, са завършени. Около 2161 обвиняеми са били съдени в 94 отделни дела. Други 195 процеси за приключени на първа инстанция. Общо 2382 обвиняеми получиха присъди, вариращи от няколко години лишаване от свобода до доживотен затвор“, поясни Гюл.  Тереза Герова", "date": "2018.07.17", "title": "Hurriyet: Извънредното положение в Турция ще бъде отменено „до няколко дни“"}
{"url": "http://www.focus-news.net/news/2018/07/17/2546375/kmetat-yordanka-fandakova-zapochvame-razshirenieto-na-traseto-na-troleybus-5-ot-zhk-mladost-1-do-zhk-mladost-2.html", "text": "Започваме разширението на трасето на тролейбус №5 от ж.к. „Младост“ 1 до ж.к. „Младост“ 2. Това написа кметът на София Йорданка Фандъкова във  „Фейсбук“ . „Изграждането му е част от програмата ни за подобряване на привлекателността и използването на градския транспорт“, обявява кметът. „Строителството на новата контактна мрежа ще се извърши в двете посоки, без спиране на движението и ще започне от обръщалото на тролейбус №5 на бул. „Андрей Сахаров” до автобусно ухо №306 (ул. „Св. Киприян”), където ще се изгради ново тролейбусно обръщателно ухо. Срокът за строителство е един месец“, пише още Йорданка Фандъкова.", "date": "2018.07.17", "title": "Кметът Йорданка Фандъкова: Започваме разширението на трасето на тролейбус №5 от ж.к. „Младост 1“ до ж.к. „Младост 2“"}
{"url": "http://www.focus-news.net/news/2018/07/17/2546374/", "text": "Добрата екипировка е изключително важна при преходи в планините. Това каза за  Радио „Фокус“ – Пирин  Цветан Пчелин, ръководител на Планински отряд – Добринище. Той отбеляза, че всеки турист задължително трябва да съобразява облеклото си с условията на терена и планината, която посещава. „Най-важното нещо при добрата екипировка са обувките. Те трябва да са с твърда подметка и високи, така че да стягат глезена. Задължително е също туристите да са с подходящи панталони, които да не запарват. Препоръчително е да носим термобельо. В раницата задължително трябва да имаме яке или дъждобран“, каза още Пчелин. При преходи в планината също е задължително да се запасим с храна, която да е високоенергийна. Също така трябва да имаме достатъчно вода и добре да плануваме маршрута, по който ще вървим. Експертът посъветва още да носим аптечка, която да е оборудвана с бинт, реванол, кислородна вода – в случай на подхлъзване и ожулване на кожата, средство срещу комари, алергозан, дефламол, слънцезащитен крем с висок фактор, противовъзпалително средство. \r\nЛивия НИНОВА", "date": "2018.07.17", "title": "Цветан Пчелин, Планински отряд – Добринище: Добрата екипировка е изключително важна при преходи в планините"}
{"url": "http://www.focus-news.net/news/2018/07/17/2546346/rumen-hristov-sds-nadyavam-se-che-v-partiyata-shte-ima-konsolidatsiya-a-ne-raztseplenie.html", "text": "Надявам се, че в СДС ще има консолидация, а не разцепление. Това каза на пресконференция председателят на СДС Румен Христов, предаде репортер на  Агенция „Фокус“ . „Основната ни задача е да потърсим коалиция с хората, които носят синия пламък, преди да потърсим коалиция с партийни структури. Хората очакват от нас да чуят решаване на проблеми, когато не си в парламента, няма как да ги решиш. Няма да е лесно. Ние сме опозиция на ГЕРБ и Обединени патриоти, няма как да бъде други. Целта ни е да потърсим отново тези избиратели, които гласуват или за представители на автентичната десница, каквато е СДС, или не гласуват“, поясни той и допълни, че искат да отправят послания и да реагират на важните теми, защото само така могат да си върнат доверието на тези избиратели. „Вярвам в СДС-рите, моите заместници и всички, които са в партията. Христов уточни, че на този етап иска да се стегнат структурите. \r\n„Имах среща с председателя на областна структура, който дойде и каза: „Подавам си оставката, защото работих против теб и гласувахме против теб“. Много мъжка постъпка. Казах му прибери си оставката, продължаваме да работи заедно. Приемам, че хората, които не са гласували за мен не са гласували против мен, а са подкрепили другия кандидат, който също е от СДС. За мен това, че има конкуренция в една демократична партия, каквото е СДС, е добре. Тези хора имат пълното ми доверие да продължим да работим за в бъдеще. Надявам се, че разцепление в СДС няма да има, напротив ще има консолидация за общия успех на автентичната десница, разбира се основно за СДС“, допълни той. \r\nМариела РУСЕВА", "date": "2018.07.17", "title": "Румен Христов, СДС: Надявам се, че в партията ще има консолидация, а не разцепление"}
{"url": "http://www.focus-news.net/news/2018/07/17/2546377/sliven-nad-10-000-lv-sa-sabrani-ot-blagotvoritelnata-kampaniya-v-oblastta-v-podkrepa-na-gimnaziyata-v-ukrainskiya-grad-bolgrad.html", "text": "Над 10 000 лв. са събрани в област Сливен в рамките на благотворителната кампания за първото българско средно училище – гимназията в украинския град Болград. Това съобщи пред  Радио „Фокус“ – Сливен  заместник областният управител Димитринка Петкова. Кампанията е инициирана от областния управител на Сливен Чавдар Божурски по идея на двама преподаватели в Техническия университет. Средства са дарили четирите общини – Сливен, Твърдица, Котел и Нова Загора. 1 000 лв. е дарила и Сливенска митрополия. В Сливен се състоя благотворителен концерт, а общините Твърдица и Нова Загора са дарили по 1 000 лв. собствени средства. В Котел са поставени кутии за набиране на дарения, които също са предназначени за гимназията. След началото на кампанията с решение на МС, училището дало образование на видни българи, сред които Александър Малинов, Ангел Кънчев, Данаил Николаев, Олимпий Панов, Александър Теодоров-Балан и Димитър Агура, ще получи 150 000 лв. А Министерството на образованието превърна конкурсът за есе „160 години Болградска гимназия – извор на родолюбие“ в национален. Всички есета от него ще бъдат публикувани в специален сборник, който ще се появи на бял свят за честванията на 160  години от създаване на училището. Петимата автори на най-добрите есета ще посетят и гимназията. Тя е основана през 1858 г. с указ на княз Никола Богориди, в Болград – административен център на българските села в Бесарабия. Тя е първото средно българско училище и тази година чества своя 160-годишен юбилей. \r\nЛюдмила ЙОРГОВА", "date": "2018.07.17", "title": "Сливен: Над 10 000 лв. са събрани от благотворителната кампания в областта в подкрепа на гимназията в украинския град Болград"}
{"url": "http://www.focus-news.net/news/2018/07/17/2546376/blagoevgrad-v-grada-beshe-uchredena-organizatsiya-za-upravlenie-na-rilo-pirinski-turisticheski-rayon.html", "text": "В града беше учредена Организация за управление на Рило-Пирински туристически район, предаде репортер на  Радио „Фокус“ - Пирин . Заседанието се провежда в Заседателната зала на Областна администрация - Благоевград. Учредителната община е Банско, като на срещата присъстват представители на общините Благоевград, Банско, Белица, Гърмен, Гоце Делчев, Дупница, Кресна, Костенец, Петрич, Разлог, Сандански, Сапарева баня, Сатовча, Хаджидимово и Якоруда, както и сдруженията „Долината на Места” и „Съюз на туристическия бизнес – Банско”. На заседанието присъства и Валентина Червенкова, представител от Министерство на туризма. Първа точка от дневния ред беше приемане на решение за учредяване на Организация за управление на Рило-Пирински туристически район. На заседанието ще бъде приет устав на организацията, както и избор на членове на Управителния съвет и на Контролния съвет. Присъстващите предстои да приемат решение за формите на финансиране на организацията. \r\nЛора КАЛЧЕВА", "date": "2018.07.17", "title": "Благоевград: В града беше учредена Организация за управление на Рило-Пирински туристически район"}
{"url": "http://www.focus-news.net/news/2018/07/17/2546378/veliko-tarnovo-folkloren-festival-s-premyana-na-megdana-shte-se-provede-za-treta-poredna-godina-v-selo-resen.html", "text": "Фолклорен фестивал  „С премяна на мегдана” ще се проведе за трета поредна година във великотърновското село Ресен. Това съобщиха за  Радио „Фокус“ – Велико Търново  организаторите от читалище „Народна просвета 1874“. Празникът тази година ще се състои на 21 юли, от 17.00 часа, на открито пред читалището.  Фестивалът има за цел да популяризира българските хора, народни танци и богатството на българските народни носии. Той не е с конкурсен характер. \r\nВ него участие ще вземат  над 160 танцьори  от 14 населени места от 8 общини.  Участниците във фолклорния фестивал  ще преминат през два етапа. Първият етап е представяне на автентично хоро, характерно за етнографската област на клуба-участник. Вторият е свързан с обработения фолклор – хореографска разработка на едно или повече хора от една етнографска област. \r\nАкцент на фестивала тази година е Мис и Мистър „Фестивал”, където участниците  ще  представят изпълнение. То  може да е танц, песен, музикално изпълнение, словесен фолклор, представяне на народна носия. Носителите на титлите ще получат плакет и грамота. За участниците са подготвени: награда на кмета на село Ресен – за изпълнителите, танцували с най-голямо настроение. Има и награда на читалище „Народна просвета 1874” село Ресен – за изпълнителите с най-артистично изпълнение, както и приз на публиката – за изпълнителите, най-бурно аплодирани от публиката. \r\nФестивалът ще завърши с хоротека и приятелска вечер „Под звездите в Ресен” \r\nПразникът се организира от Народно читалище „Народна просвета 1874”, село Ресен и Клуб за хора и народни танци „Ресенски япрак”, в партньорство с Кметство Ресен  и Община Велико Търново. \r\nНадежда КРЪСТЕВА", "date": "2018.07.17", "title": "Велико Търново: Фолклорен фестивал  „С премяна на мегдана” ще се проведе за трета поредна година в село Ресен"}
{"url": "http://www.focus-news.net/news/2018/07/17/2546379/igor-dodon-za-politicheskiya-statut-na-pridnestrovieto-shte-pogovorim-po-kasno.html", "text": "Държавният глава на Молдова Игор Додон обяви, че в следващите месеци планира да проведе среща с Вадим Красноселски, президент на Приднестровската република, която няма международноправен статут, предава руската информационна агенция  EA Daily . \r\n„Имаме положителна динамика в решаването на текущите проблеми на гражданите от двата бряга на река Днестър. Вече проведох три срещи с лидера на Приднестровието. Мисля, че в близките месеци – август, септември, ще има следваща среща, затова трябва да маркираме стъпките; има работа за всички, има и желание“, коментира президентът на Молдова.  \r\nДодон изрази увереност, че „има добри шансове за решаване на проблемите“. Съгласно думите му, „в последно време се забелязва осезаем успех“.  \r\nСъщевременно Додон подчерта, че за политическото решение на спора между Кишинев и Тираспол може да се говори по-късно. „Всичко може да бъде решено след парламентарни избори, които спечелят промолдовски сили. Те ще съставят правителство, която няма да предприема антируски действия… И всички въпроси ще бъдат решени. В това число и за бариерите по границата“, отбеляза президентът на Молдова. \r\n„С лидера на Приднестровието се съгласихме да се занимаваме преди всичко с въпроси, които засягат облекчаването на живота на обикновените хора от двете страни на Днестър. Това и правим“, заключи Додон.  Тереза Герова", "date": "2018.07.17", "title": "Игор Додон: За политическия статут на Приднестровието ще поговорим по-късно"}
{"url": "http://www.focus-news.net/news/2018/07/17/2546368/nova-makedoniya-pravitelstvoto-na-makedoniya-predlozhi-dik-da-bade-izbirana-s-obiknoveno-mnozinstvo.html", "text": "Правителството на премера Зоран Заев внесе в парламента предложение за промени в правилника за избирането на членовете на Държавната избирателна комисия (ДИК), който предвижда да бъдат назначавани с обикновено мнозинство от 61 депутати, а не с квалифицирано мнозинство, както до този момент, съобщава скопското електронно издание  „НОВА“ . \r\nПо данни на медията проектоизмененията са били приети на 80-то заседание на правителството и вече са внесени за обсъждане в парламента. Очаква се те да бъдат включени в дневния ред на сесията, насрочена за обедните часове на сряда, 18 юли.  \r\nПромените са предложени, след като опозиционната ВМРО-ДПМНЕ обвърза избора на членове на ДИК с приемането на Закона за финансирането на политическите партии, както и със създаването на служебно правителство. Поради тази причина формирането на ДИК е блокирано – крайният срок за избирането на новите й членове изтече преди две седмици. \r\nСъздаването на ДИК е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състоив края на септември или началото на октомври тази година.  \r\nПо-рано македонският министър-председател поиска среща с лидера на ВМРО-ДПМНЕ Християн Мицковски. Основна тема на разговорите помежду им ще бъде въпросът за референдума. Тереза Герова", "date": "2018.07.17", "title": "„НОВА“ (Македония): Правителството на Македония предложи ДИК да бъде избирана с обикновено мнозинство"}
{"url": "http://www.focus-news.net/news/2018/07/17/2546382/bsp-shte-predstavi-viziya-za-balgariya-na-natsionalno-saveshtanie-v-ndk-na-21-yuli-2018-g.html", "text": "На 21 юли 2018 г. (събота), от 13:00 часа, в залата 3 на НДК, ще се проведе Националното съвещание на БСП „Визия за  България”. Това съобщиха от пресцентъра на  Националния съвет на БСП.  Ще бъде представена визията на БСП за развитие на България в  четири приоритетни сфери: икономика и доходи, регионално развитие, здравеопазване, образование.", "date": "2018.07.17", "title": "БСП ще представи  \"Визия за България\" на Национално съвещание в НДК на 21 юли 2018 г."}
{"url": "http://www.focus-news.net/news/2018/07/17/2546380/konstitutsionniyat-sad-shte-zasedava-po-vaprosa-dali-istanbulskata-konventsiya-e-protivokonstitutsionna-na-27-yuli.html", "text": "Конституционният съд ще заседава по въпроса дали Истанбулската конвенция е противоконституционна на 27 юли. Това става ясно от   дневния ред на заседанието на Конституционния съд . Заседанието ще започне в 10.00 часа. Като първа точка конституционните съдии ще обсъдят Конституционно дело № 1/2018 г. по искане на Върховния административен съд за установяване на противоконституционност на чл. 193, ал. 6 от Закона за съдебната власт. \r\nКато втора точка те ще разгледат делото, внесено по искане на 75 народни представители от 44-тото народно събрание за произнасяне за съответствието на сключената от Република България Конвенция на Съвета на Европа за превенция и борба с насилието над жени и домашното насилие с Конституцията на Република България преди ратификацията ѝ. Агенция „Фокус припомня“:  На 8 февруари 2018г. ГЕРБ депозира в Конституционния съд искането си за преценка на съответствието на Конвенцията на Съвета на Европа за превенция и борба с насилието над жени и домашното насилие (Истанбулската конвенция) с Конституцията на Република България. Документите бяха внесени от народните представители Данаил Кирилов и Тома Биков, а искането бе подписано от 75 народните представители от ПГ на ГЕРБ. От партията са предоставили на съда като материали и преписката за ратификацията на документа в Народното събрание, както и 8 доклада, които са били изработени през последните 4 години и представляват анализ и оценка на възможността за прилагане на Истанбулската конвенция. Председателят на парламентарната Комисия по правни въпроси Данаил Кирилов обяви тогава, че от това дали Конституционният съд ще приеме, че ГЕРБ ще съобразят по-нататъшното си правно поведение по темата в зависимост от това какво ще реши Конституционният съд.", "date": "2018.07.17", "title": "Конституционният съд ще заседава по въпроса дали Истанбулската конвенция е противоконституционна на 27 юли"}
{"url": "http://www.focus-news.net/news/2018/07/17/2546383/ek-na-25-ata-sreshta-na-visoko-ravnishte-v-tokio-byaha-podpisani-dve-sporazumeniya-v-oblastta-na-targoviyata-i-satrudnichestvoto-mezhdu-es-i-yaponiya.html", "text": "На 25-ата среща на високо равнище между ЕС и Япония, която се състоя днес в Токио, бяха подписани две исторически споразумения – споразумението за стратегическо партньорство и споразумението за икономическо партньорство, които ще дадат значителен тласък на двустранните отношения. Това съобщиха от пресцентъра на  Представителството на ЕК в България .  \r\nСпоразумението за икономическо партньорство между ЕС и Япония е най-голямото, договаряно някога от Европейския съюз. С него се създава зона за свободна търговия, която обхваща над 600 милиона души и почти една трета от световния БВП. Със споразумението ще се премахнат по-голямата част от митата на обща стойност 1 млрд. евро, плащани годишно от изнасящите за Япония предприятия от ЕС, както и редица дългогодишни регулаторни пречки.  \r\nЩо се отнася до защитата на данните, днес ЕС и Япония приключиха преговорите относно адекватното ниво на защита, резултатите от които ще допълнят споразумението за икономическо партньорство. Те се съгласиха да признаят взаимно системите си за защита на данните като „еквивалентни“, което ще даде възможност за безопасно движение на данни между ЕС и Япония и по този начин ще бъде създадено най-голямото в света пространство на безопасно движение на данни.  \r\nЕвропейският съюз и Япония са партньори съмишленици, които работят заедно както двустранно, така и в рамките на многостранни форуми, като например ООН и Г-7. Със споразумението за стратегическо партньорство отношенията между ЕС и Япония ще се задълбочат и укрепят чрез осигуряване на всеобхватна и обвързваща рамка за засилено сътрудничество.", "date": "2018.07.17", "title": "ЕК: На 25-ата среща на високо равнище в Токио бяха подписани две споразумения в областта на търговията и сътрудничеството между ЕС и Япония"}
{"url": "http://www.focus-news.net/news/2018/07/17/2546381/nedyalko-slavov-oblasten-upravitel-na-smolyan-izvarshvat-se-zasileni-proverki-na-vhodyashtite-punktove-kam-oblastta-zaradi-chumata-po-zhivotnite.html", "text": "Извършват се засилени проверки на входящите пунктове към област Смолян заради чумата по животните, особено по най-натоварените от областите Кърджали и Пловдив. Това каза областният управител на Смолян Недялко Славов след проведеното заседание на Постоянната областна епизоотична комисия във връзка с африканската чума по свинете в Европа, констатираните огнища в Румъния и опасността от навлизане на болестта на територията на България, предаде репортер на  Радио „Фокус“ – Смолян . \"Обсъждат се и мерките, които трябва да се вземат на ГКПП „Златоград“, тъй като заповедта на министрите Порожанов и Радев е такава, че трябва да се осигури дезинфекция на всички входящи и изходящи автомобили в и от страната. На граничните пунктове се извършват и проверки на превозите на всички меса и продукти от животински произход, чрез които се разпространяват заболяванията\", поясни Славов. Той допълни, че през летния сезон през граничния пункт край Златоград преминават и много румънски туристи, а е факт, че в Северната ни съседка има много огнища на тези заболявания. „За съжаление нямаме такава физическа възможност за дезинфекция на автомобилите и предстои да се коментира с Гранична полиция, но е оказана от двамата министри такава мярка и трябва да бъде приведена към изпълнение. Въпросът стои по подобен начин и за ГКПП „Маказа“, но съвместно с колегата от Кърджали ще направим съвместни постъпки за осъществяване на такава опция. Ще се раздават и листовки за заболяването на границата на всички влизащи и излизащи от страната“, каза още областният управител на Смолян. \r\nНели ГЕРГЬОВСКА", "date": "2018.07.17", "title": "Недялко Славов, областен управител на Смолян: Извършват се засилени проверки на входящите пунктове към областта заради чумата по животните"}
{"url": "http://www.focus-news.net/news/2018/07/17/2546386/stara-zagora-mirela-demireva-i-nay-dobrite-ni-lekoatleti-shte-uchastvat-v-balkaniadata-na-stadion-beroe-na-20-i-21-yuli.html", "text": "Над 1 000 лекоатлети и членове на официални делегации от 18 страни, членуващи в Асоциацията на балканските атлетически федерации (АБАФ), пристигат на стадион \"Берое\" в Стара Загора, където на 20 и 21 юли 2018 г. ще се проведе Балканиада по лека атлетика за мъже и жени. Това съобщиха от пресцентъра на  Община Стара Загора . Турнирът е последна възможност за покриване на нормативите за Европейското първенство в Берлин (7-12 август) в различните дисциплини. Под Аязмото идват състезатели от Албания, Армения, Босна и Херцеговина, Грузия, Гърция, Хърватия, Израел, Кипър, Косово, Македония, Молдова, Румъния, Словения, Сърбия, Турция, Украйна, Черна гора. \r\nВ най-големия форум на Балканите ще участват и най-добрите български атлети. Сред чуждестранните състезатели са младежки европейски шампиони, сребърни и бронзови медалисти от световни и европейски турнири. \r\nВчера стана ясно, че любителите на атлетиката няма да могат да видят в Стара Загора най-добрата българска спринтьорка в последните години Ивет Лалова-Колио. Тя ще пропусне Балканиадата заради мускулно разтежение. \r\nВ нейно отсъствие на 100 и 200 метра ще стартира Инна Ефтимова, а на половин обиколка е заявена и Карин Околие. На 100 и 200 м при мъжете ще бягат Денис Димитров и Петър Пеев. И двамата имат покрити нормативи на 100 м за участие на Европейското в Берлин следващия месец. \r\nСребърната олимпийска медалистка в скока на височина от Рио де Жанейро 2016 Мирела Демирева, състезателка на СКЛА Берое, ще пристигне за участие в Стара Загора. В сектора при жените ще се появи и неостаряващата Венелина Венева-Матеева. Четвъртата в европейската ранглиста за сезона в тройния скок Габриела Петрова също ще участва на Балканиадата в Стара Загора. Възпитаничката на Атанас Атанасов ще скача скок дължина и троен скок. В тройния скок при мъжете ще участват Момчил Караилиев и Георги Цонов. \r\nПравещата отличен сезон до момента в тласкането на гюле Радослава Мавродиева също е в българския отбор. При мъжете в същата дисциплина ще стартира Георги Иванов. \r\nНационалният ни рекордьор в бягането на 3000 метра стийпълчейз Митко Ценов този път ще стартира в коронната си дисциплина. Той също има покрит норматив за еврошампионата в Берлин. \r\nИнтересът на старозагорци към състезанието е голям. На Балканиадата през 2013 г. всеки ден над 9000 зрители наблюдаваха стартовете. Очаква се тази година те да са повече.  \r\nОрганизатори на събитието са АБАФ, Община Стара Загора и Спортен клуб по лека атлетика „Берое“. \r\nПрез миналата 2017 г. за първи път Стара Загора бе домакин на балканската Гала на Асоциацията на балканските атлетически асоциации. \r\nПрез 2013 г. Стара Загора бе домакин на 66-ата Балканиада по лека атлетика, а през 2015 г. проведе отлично и Европейското отборно първенство - втора лига. През последните години СКЛА \"Берое\" възстанови успешно и международния турнир по лека атлетика \"Самарско знаме\".  \r\nНа откриването на Балканиадата, което ще се състои на 20 юли от 18.00 часа, ще присъства министърът на младежта и спорта Красен Кралев. Вечерните сесии на състезанието ще се излъчват пряко по БНТ. Състезанията след обед започват от 16.00 часа. \r\nПресконференцията на организаторите е на 19 юли 2018 г. от 12.00 часа в зала 2 на Общината.", "date": "2018.07.17", "title": "Стара Загора: Мирела Демирева и най-добрите ни лекоатлети ще участват в Балканиадата на стадион \"Берое\" на 20 и 21 юли"}
{"url": "http://www.focus-news.net/news/2018/07/17/2546387/d-r-zahari-zarkov-ntsoza-okolo-555-hil-dushi-s-tezhki-psihichni-razstroystva-v-stranata-sa-pod-nablyudenie.html", "text": "Около 55,5 хил. души с тежки психични разстройства в страната са под наблюдение. Това каза д-р Захари Зарков - началник на отдел „Психично здраве“ към Национален център по обществено здраве и анализи, в интервю за  Агенция „Фокус“ . Той обясни, че от около 10-15 г. е отпаднала т.нар. „диспансеризация“ и не се води диспансерен отчет за хората, които са преминали през психиатричните стационари. По думите му има данни за това, колко са хората под наблюдение с шизофренни разстройства, с умствена изостаналост, с деменция, но това са хора под наблюдение, които посещават различните служби и се консултират с психиатри, а не става въпрос за картотекиране. „Под наблюдение са около 25 хил. души с шизофренни заболявания, около 28 хил. души с различна степен на умствена изостаналост и около 2,5 хил. души с различна форма на деменция. Това са хора с т.нар. тежки психични разстройства“, заяви д-р Зарков. Той обясни, че под „тежка психична болест“ се има предвид хора с психиатрично заболяване, които освен медикаментозно лечение, имат нужда и от социално обслужване и водят живот с болестта с години напред. Това е според Международното описание на тежките психични разстройства.  Пълния текст на интервюто четете по-късно в „Мнение”", "date": "2018.07.17", "title": "Д-р Захари Зарков, НЦОЗА: Около 55,5 хил. души с тежки психични разстройства в страната са под наблюдение"}
{"url": "http://www.focus-news.net/news/2018/07/17/2546369/mzhg-zapovedite-na-direktora-na-babh-za-obyavyavane-na-chumata-po-drebnite-prezhivni-prezhivni-zhivotni-sa-zakonosaobrazni.html", "text": "Заповедите на директора на БАБХ за обявяване на чумата по дребните преживни преживни животни са законосъобразни. Това съобщиха от пресцентъра на   Министерството на земеделието, храните и горите . Във връзка с твърденията, че заповедите и мерките за ограничаване на огнищата с чума по дребните преживни животни са незаконни, Министерството на земеделието, храните и горите уточнява: \r\nЗаповедите на изпълнителния директор на Българската агенция по безопасност на храните д-р Дамян Илиев са издадени законосъобразно, на основание чл. 47, ал. 1 и 2, чл. 50, ал. 1, чл. 117 и чл. 126, ал. 1 от Закона за ветеринарномедицинската дейност (ЗВД). \r\nСъгласно чл. 47, ал. 1 от ЗВД „Българската агенция по безопасност на храните прилага мерки за профилактика, ограничаване и ликвидиране на някои особено опасни заразни болести, посочени в заповед на министъра на земеделието, храните и горите“. Заповедта на министъра по този член, в която са посочени тези особено опасни заразни болести, сред които е и чумата по дребните преживни животни, е №РД 09-641/06.07.2006 г.  \r\nСъгласно чл. 50, ал. 1 от Закона за ветеринарномедицинската дейност „Болестите по чл. 47, ал. 1, възникнали в страната, подлежат на задължително обявяване и регистрация от изпълнителния директор на БАБХ. \r\nСъгласно ал. 2 на същия член „Мерките се налагат със заповед на изпълнителния директор на БАБХ и включват умъртвяване на животни, забрани за придвижване на хора, животни, суровини и храни от животински произход, фуражни суровини, комбинирани фуражи и др. предмети, чрез които могат да бъдат пренесени заразни причинители.“ \r\nСъгласно чл. 126, ал. 1 от ЗВД „При поява на заразна болест изпълнителният директор на БАБХ издава заповед, с която определя мерките за ограничаване и ликвидиране на болестта“. \r\nЗаповедите на министъра на земеделието, храните и горите се издават на основание чл. 126, ал. 2 от ЗВД, съгласно която „При особено опасни заразни болести, включително болестите по чл. 47, ал. 1, чието разпространение може да причини значителни икономически загуби, мерките по ал. 1 се въвеждат на част от територията или на цялата територия на страната по предложение на изпълнителния директор на БАБХ със заповед на министъра на земеделието, храните и горите, съгласувана с министъра на вътрешните работи.  \r\nИменно на това основание заради разрастването на огнищата с чума, и по предложение на изпълнителния директор на БАБХ е издадена Заповед №РД 09-647/16.07.2018 г. на министъра на земеделието, храните и горите Румен Порожанов, съгласувана с министъра на вътрешните работи Валентин Радев, с която се въвеждат превантивни мерки на територията на цялата страна. \r\nПо повод твърденията, че трябва да бъде създаден Централен епизоотичен съвет, юристите са категорични, че това се налага само в случаи на заразни болести по животните, които засягат пряко здравето на човека. В случая заболяването чума по ДПЖ не е зооноза, тоест не се предава на човека и не е опасно за здравето му, но би могло да причини големи икономически загуби.", "date": "2018.07.17", "title": "МЗХГ: Заповедите на директора на БАБХ за обявяване на чумата по дребните преживни преживни животни са законосъобразни"}
{"url": "http://www.focus-news.net/news/2018/07/17/2546365/rumen-hristov-sds-balgariya-godishno-gubi-okolo-20-mln-lv-ot-evtanaziya-na-zhivotni-koito-bivat-unishtozhavani-zaradi-ekzotichni-bolesti.html", "text": "България годишно губи около 20 млн. лв. от евтаназия на животни, които биват унищожавани заради екзотични болести. Това каза на пресконференция председателят на СДС Румен Христов във връзка с чумата по дребните преживни животни, предаде репортер на  Агенция „Фокус“ . \r\n„Начинът, по който се предприеха неизбежните стъпки за мен е необясним. Справедливата оценка на животните трябва да бъде направена и може би това нещастие, което се случи с тези хора, трябва да се използва, за да бъде подпомогнат процесът на намиране на качествени животни. Да се получи от негативния ефект позитивен“, обясни той и допълни, че не е толкова лесно закупуването на животни. \r\n„Понеже стана дума, че този бизнес е в рамките на 1 млрд.лв., ами когато става дума за такава заплаха и трябва да унищожиш животни за няколко стотин хиляди, дайте ги тези компенсации на хората, за да няма това напрежение и да бъдат поне финансово спокойни за бъдещето си“, заяви Христов. \r\n„Попитахме по какъв начин се е появила тази болест, която е нетипична и не се е появявала в ЕС. Има няколко възможности. Едната е чрез нерегламентиран внос, питам къде е БАБХ, ако такъв е допуснат. Втората е преминаване през т. нар. възпиращо съоръжение. Като народен представител исках да бъде изградена ограда и към Гърция, защото в България болестите влизат по две линии – от Мала Азия през Турция и от Африка през Гърция. Очевидно е, че има пропуски в системата като цяло“, каза още той. \r\n„България е външна граница на ЕС, ние сме санитарен кордон, поели сме ангажимент, че спазваме изискванията по ликвидиране на такива огнища на заразяване. По този начин пазим не само българското, но и европейското животновъдство. Нека нашите представители са категорични пред Брюксел и да поискат  по-голяма сума при обезщетяването на такива случаи. България годишно губи около 20 млн.лв. от евтаназия на животни, които биват унищожавани заради екзотични болести“. \r\nПо думите му е имало наченки за проблеми в БАБХ, но през последните година-две са се увеличили. „Най-лесно е да убиеш едно животно. Въпросът е защо се стигна до това, първо. Второ – да не се получават прецеденти като тези преди да са излезли пробите и да ясни резултатите да се предприеме евтаназия“, поясни той.  \r\nВъв връзка с мотивите за исканата оставка на директора на БАБХ, Румен Христов поясни: „Не искаме на по-високо ниво оставка или да политизираме случая. Смятаме, че това е достатъчно основание най-висшият експерт да си отиде“. \r\nМариела РУСЕВА", "date": "2018.07.17", "title": "Румен Христов, СДС: България годишно губи около 20 млн. лв. от евтаназия на животни, които биват унищожавани заради екзотични болести"}
{"url": "http://www.focus-news.net/news/2018/07/17/2546388/d-r-ivayla-davidova-babh-nay-veroyatnata-prichina-za-pronikvane-na-chumata-v-balgariya-i-es-e-nelegalno-transportirane-na-zarazeno-zhivotno-ot-turtsiya.html", "text": "Най-вероятната причина за проникване на чумата по животните в България и ЕС е нелегално транспортиране на заразено животно от Турция. Това каза д-р Ивайла Давидова, началник отдел „Верификация на официалния контрол“ към БАБХ, по време на пресконференция във връзка с чумата и справянето със заразните болести при животните, предаде репортер на  Агенция „Фокус“ . \r\n„С колегите от чисто медицинска гледна точка можем да изкажем няколко предположения за това как се е появила заразата. Дори и в момента в сградата на БАБХ има представители на лабораторията в Монпелие, които извършват изследванията и най-вероятната причина за проникване на вируса на територията на България и Европейския съюз е нелегално транспортиране на животно, най-вероятно заразено, от Турция в България. Това не е прецедент, тъй като най-често около религиозни празници се случва нелегална търговия. Най-вероятно е станало по този начин“, каза още тя. \r\nД-р Давидова уточни, че с или без заболяване всяко движение на животни от точка А до точка Б трябва да става с документи. „Нелегалният превоз или търговия на животни са категорично забранени. Това е основното ни предположение в момента, но предстоят още проучвания“, обясни тя. \r\nЦветилена СИМЕОНОВА", "date": "2018.07.17", "title": "Д-р Ивайла Давидова, БАБХ: Най-вероятната причина за проникване на чумата в България и ЕС е нелегално транспортиране на заразено животно от Турция"}
{"url": "http://www.focus-news.net/news/2018/07/17/2546389/sport-manchestar-yunayted-proyavi-interes-kam-dvama-harvatski-natsionali.html", "text": "Манчестър Юнайтед е готов да отдели 100 милиона евро за трансфера на двама играчи на националния отбор по футбол на Хърватия.  \r\nАнглийският гранд проявява интерес към полузащитника на Интер Иван Перишич, а също и към нападателя на Айнтрахт (Франкфурт) Анте Ребич, съобщиха медиите на острова. \r\nНа световното първенство в Русия Перишич участва в седем мача, в които отбеляза три гола. За шест двубоя на Мондиал 2018 Ребич реализира едно попадение.", "date": "2018.07.17", "title": "Спорт: Манчестър Юнайтед прояви интерес към двама хърватски национали"}
{"url": "http://www.focus-news.net/news/2018/07/17/2546372/d-r-emil-kabaivanov-sds-pozitsiyata-na-kostadin-markov-beshe-za-koalitsiya-s-edna-ili-vsichki-formatsii-na-obedineni-patrioti-a-vchera-podade-ostavka-tochno-s-obratnata-teza.html", "text": "Позицията на Костадин Марков беше за коалиция с една или всички формации на „Обединени патриоти“, а вчера подаде оставка точно с обратната теза. Това каза зам.-председателят на СДС д-р Емил Кабаиванов по време на пресконференция на партията във връзка с оставката на зам.-председателя на партията Костадин Марков, предаде репортер на  Агенция „Фокус“ . Кабаиванов уточни, че са му направили впечатление мотивите, с които Костадин Марков е депозирал своята оставка в медиите. По думите му, когато някой иска да подава оставка, се спазва уставът на партията, като я подава писмено пред Националния изпълнителен съвет или очи в очи с колегите. Според него подаването на оставка чрез медиите е крайно неподходящ начин. „Позицията на Костадин Марков беше категорична, че иска Съюза на демократичните сили да прави коалиция заедно с една или всички формации на Обединените патриоти, а вчера подава оставка точно с обратната теза“, посочи Емил Кабаиванов. „Оставката е личен акт, но когато имаш определена позиция, трябва да бъдеш последователен, не можеш да я сменяш заради различни интереси“, коментира той. По думите му по устава на СДС броят на зам.-председателите на партията е до четири, което означава, че екипът е комплектован така, че според него председателят на СДС Румен Христов може да работи спокойно и да използва в най-добрия смисъл енергията на членовете на партията.  \r\nОт своя страна председателят на СДС Румен Христов коментира: „Уважавам избора на господин Марков, когато човек е в политиката трябва да се научи да губи. За мен лично в СДС имаше по-големи санкции, но аз останах да работя. Това е негов избор“.", "date": "2018.07.17", "title": "Д-р Емил Кабаиванов, СДС: Позицията на Костадин Марков беше за коалиция с една или всички формации на „Обединени патриоти“, а вчера подаде оставка точно с обратната теза"}
{"url": "http://www.focus-news.net/news/2018/07/17/2546384/vmro-dpmne-negoduva-shtom-yohanes-han-napusna-zasedanieto-podhvarliha-predlozhenie-za-promeni-v-izborniya-kodeks.html", "text": "Още в самото начало на 53-тото заседание на парламента на Република Македония бе обявена едночасова пауза по искане на координатора на парламентарната група на опозиционната ВМРО-ДПМНЕ Драган Данев, който реагира на измененията в дневния ред с включването на точка с предложения за промени в правилника за избирането на ДИК, отбелязва скопската електронна медия  „Плюс Инфо“ . \r\nСъгласно думите на Данев, веднага след като комисарят по европейска политика за съседство и преговори за разширяване Йоханес Хан е напуснал заседанието, е „подхвърлено“ предложението за промени, без при това да са проведени консултации и без да е дадено съгласието на опозицията.  \r\nПо-рано бе съобщено, че проектоизмененията са били приети на 80-то заседание на правителството и са внесени за обсъждане в парламента. Очаква се те да бъдат включени в дневния ред на сесията, насрочена за обедните часове на сряда, 18 юли.  \r\nПромените в правилника са предложени, след като опозиционната ВМРО-ДПМНЕ обвърза избора на членове на ДИК с приемането на Закона за финансирането на политическите партии, както и със създаването на служебно правителство. Поради тази причина формирането на ДИК е блокирано – крайният срок за избирането на новите й членове изтече преди две седмици. \r\nСъздаването на ДИК е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състои в края на септември или началото на октомври тази година.  \r\nПо-рано македонският министър-председател поиска среща с лидера на ВМРО-ДПМНЕ Християн Мицковски. Основна тема на разговорите помежду им ще бъде въпросът за референдума. Тереза Герова", "date": "2018.07.17", "title": "ВМРО-ДПМНЕ негодува: Щом Йоханес Хан напусна заседанието, подхвърлиха предложение за промени в Изборния кодекс"}
{"url": "http://www.focus-news.net/news/2018/07/17/2546393/ek-evropeyskata-komisiya-i-organite-za-zashtita-na-potrebitelite-na-es-publikuvat-okonchatelnata-si-otsenka-za-provedeniya-s-folksvagen-dialog.html", "text": "Европейската комисия и националните органи за защита на потребителите в ЕС публикуваха днес своите заключения относно изтеглянето от пазара в Съюза на 8,5 милиона автомобила, извършено от групата „Фолксваген” вследствие на скандала „Дизелгейт“, съобщават от  пресслужбата на ЕК. \r\nУсилията на групата VW за изграждане на доверие при изтеглянето от пазара на засегнатите автомобили и същественото подобрение по отношение на предоставяната на потребителите информация се приветстват. Процентът на поправките възлиза към настоящия момент на 80 % и групата се ангажира да продължи безплатната актуализация и свързаната с нея фактическа гаранция да разреши проблемите, които възникват след актуализацията, до края на 2020 г. Комисията и органите за защита на потребителите обаче изразяват съжаление, че дружеството не е предоставило цялостна и ясна гаранция в случай на проблеми, които възникват след поправката.  \r\nСлед скандала „Дизелгейт“, през септември 2016 г. комисар Йоурова получи от „Фолксваген” план за действие за целия ЕС, с който се гарантира, че засегнатите автомобили в Съюза ще бъдат поправени, че потребителите са надлежно информирани и че този процес не поражда неудобства за тях. През юни 2017 г., когато процесът по поправките все още беше бавен, в допълнение „Фолксваген” предостави т. нар. мярка за изграждане на доверие, като обеща да отстранява всички проблеми, възникващи след поправката, до края на 2018 г.  \r\nПрез септември 2017 г. националните органи за защита на потребителите под ръководството на нидерландския орган (ACM) и Европейската комисия поискаха от „Фолксваген” да положи допълнителни усилия. В днешния доклад се прави преглед на резултатите от действията, предприети от страна на „Фолксваген” в отговор на това искане.", "date": "2018.07.17", "title": "ЕК: Европейската комисия и органите за защита на потребителите на ЕС публикуват окончателната си оценка за проведения с „Фолксваген” диалог"}
{"url": "http://www.focus-news.net/news/2018/07/17/2546392/biser-mihaylov-oblasten-upravitel-na-blagoevgrad-osnovnata-deynost-na-rilo-pirinski-turisticheski-rayon-e-da-populyarizira-vazmozhnostite-za-turizam.html", "text": "Основната дейност на Рило-Пирински туристически район е популяризиране на прекрасните възможности, които има нашия район. Това каза по време на учредяване на Организация за управление на Рило-Пирински туристически район, предаде репортер на  Радио „Фокус“ - Пирин . „Последователните усилия на Министерство на туризма за развитие на всички дейности, свързани с регионалния маркетинг и рекламата на туристическите възможности най-вече на нашия Рило-Пирински район, са в следствие на това днес да бъде положена основата за учредяване на тази организация“, каза Михайлов. По думите му основната дейност ще бъде свързана именно с популяризиране на прекрасните възможности, които има районът и даденостите му – минерални извори, възможности за зимен и културен туризъм, така че поставянето на основата на това много важно за развитие на туризма начинание да бъде днес. „Предстои доста работа след това. Искам да декларирам безрезервната подкрепа, която ще имате от страна на Областна администрация - Благоевград в осъществяване на вашата дейност и постигане на целите. Ненапразно в Югозападния район за развитие на Регионалния съвет е определено, че една от приоритетните цели за дейността на този съвет, заедно с огромната подкрепа на Банско Георги Икономов, беше издигнато като приоритет туризма и неговото развитие“, каза още Михайлов. \r\nЛора КАЛЧЕВА", "date": "2018.07.17", "title": "Бисер Михайлов, областен управител на Благоевград: Основната дейност на Рило-Пирински туристически район е да популяризира възможностите за туризъм"}
{"url": "http://www.focus-news.net/news/2018/07/17/2546394/smolyan-silen-dazhd-vali-v-grada-trafikat-e-intenziven.html", "text": "Силен дъжд вали в града, предаде репортер на  Радио „Фокус“ – Смолян . Пътните настилки са мокри и хлъзгави. Автомобилният трафик е интензивен по централните улици, кръстовищата и входно-изходните артерии на града. \r\nНели ГЕРГЬОВСКА", "date": "2018.07.17", "title": "Смолян: Силен дъжд вали в града, трафикът е интензивен"}
{"url": "http://www.focus-news.net/news/2018/07/17/2546390/ombudsmanat-maya-manolova-otnemaneto-na-vazmozhnost-na-ombudsmana-da-predstavi-pozitsiyata-si-v-zashtita-na-narusheni-choveshki-prava-e-grubo-nezachitane-na-printsipite-na-pravovata-darzhava.html", "text": "Отнемането на възможност на омбудсмана да представи позицията си в защита на нарушени човешки права е грубо незачитане на принципите на правовата държава. Това се посочва в  позиция на омбудсмана Мая Манолова , която беше отстранена незаконно от заседанието на Националния съвет за тристранно сътрудничество към МС.  \r\nПредседателстващият съвета Валери Симеонов - вицепремиер по икономическата и демографската политика, не се съобрази със закона и след консултация с присъстващите социални партньори и с изричното съгласие на синдикатите омбудсманът на Република България Мая Манолова беше приканена да напусне заседанието.  \r\nСпоред международните стандарти, включително Парижките принципи на ООН, свързани със статута на националните правозащитни институции, на омбудсмана във всяка държава следва да се осигури възможно най-широк мандат от компетентности. Парижките принципи не просто предоставят право на националния обществен защитник да насърчава и защитава правата на човека, но и според чл. 3 му възлагат като отговорност участието и намесата във всяка ситуация при нарушавани човешки права. Такъв мандат на омбудсмана му е предоставен с Конституцията на Република България, а чл. 20 от Закона за омбудсмана предвижда, че националният обществен защитник има право на достъп до органите, техните администрации и лицата по чл. 2 (държавните и общинските органи и администрации, както и от лицата, на които е възложено да предоставят обществени услуги), включително и да присъства при обсъждане и вземане на решения от тях.  \r\nОтнемането на възможност на омбудсмана да представи позицията си в защита на нарушени човешки права е грубо незачитане на принципите на правовата държава и основите на функционирането на демократичните институции.  \r\n„Аз съм тук като вносител на промените в Кодекса за социално осигуряване (КСО), които да дадат възможност на миньорите от последния подземен рудник „Бобов дол“, около 80 души, да се пенсионират по начина, по който се пенсионираха всички миньори до края на миналата година“, заяви Манолова. \r\nТя беше възмутена, защото преди седмица е предупредила министъра на труда и социалната политика Бисер Петков, че ще участва в заседанието на тристранката.  \r\nОмбудсманът припомни, че още на 8 януари 2018 г. е внесла с писмо през председателя на парламента Цвета Караянчева законодателните промени в КСО, които са припознати от депутатите на ГЕРБ.  \r\n„Бях помолена от г-жа Светлана Ангелова, която има работа в избирателния си район, да дойда на това заседание и да защитя законопроекта“, подчерта Манолова. \r\nПо думите ѝ проектът се налага да бъде защитен, защото в края на миналата година без никакви дебати, обяснения и финансова обосновка депутатите в парламента отнемат правото на подземните миньори с трудов стаж по 10, 15, 20 години да се пенсионират по стария ред.  \r\n„Тъй като тристранката очевидно е одобрила предишните промени, с които е лишила миньорите от пенсиониране, беше нормално да дойда да чуя аргументите им. Още повече, че становището по този законопроект на КНСБ е отрицателно“, каза омбудсманът и допълни, че утре ще има такова обсъждане и в парламентарната комисия по труда, социалната и демографската политика. \r\n„Оказа се, че не всички са готови да отговорят публично на неудобни въпроси. За мен е абсолютно абсурдно синдикат, който е призван да защитава правата на миньорите, да се обяви срещу пенсионирането на 80-те души, от последния закрит рудник, при условия, които са били валидни до края на м.г.“, категорична бе Манолова. \r\n„На нас ни се отнема правото с тази поправка от м.г. да се пенсионираме по-рано, тъй като съкращението ни е по-рано от годините, които навършваме“, допълни  Кирил Минев, миньор с 44-годишен трудов стаж. Той подчерта, че има още три работни дни в рудник „Бобов дол“, на 20 юли 2018 г. изтича предизвестието му и него реално го съкращават, уволняват, а не напуска доброволно. \r\n „Важното, за което сме тук, е да се реши проблемът с ранното пенсиониране на миньорите, касае се за 80 човека, които се пенсионират поетапно, така че едва ли ще бъде ощетен бюджетът на НОИ. Заедно с г-жа Манолова дойдохме тук, за да искаме подкрепа, но странното е, че синдикатът КНСБ не ни подкрепи“, подчерта кметът на Бобов дол Елза Величкова. Тя изрази безпокойство, че ръководената от нея община ще остане с голям брой безработни хора.", "date": "2018.07.17", "title": "Омбудсманът Мая Манолова: Отнемането на възможност на омбудсмана да представи позицията си в защита на нарушени човешки права е грубо незачитане на принципите на правовата държава"}
{"url": "http://www.focus-news.net/news/2018/07/17/2546395/plovdiv-okrazhnata-prokuratura-vnese-v-sada-obvinitelen-akt-spryamo-51-godishen-mazh-za-prigotovlenie-za-palezh-na-lineyka.html", "text": "Окръжна прокуратура-Пловдив внесе в съда обвинителен акт спрямо А.Ч., на 51 г., за това, че в периода от юни до септември 2017 г., в Пловдив, е извършил приготовление на палеж на линейка. Това съобщиха от пресцентъра на  Апелативна прокуратура-Пловдив . Линейката е на стойност 14 207 лева. По делото са разпитани свидетели, извършени са експертизи, иззети са веществени доказателства и др. Обвиняемият е задържан по друго дело със сходен предмет. Предвиденото от закона наказание за това престъпление е „лишаване от свобода“ е от една до осем години.", "date": "2018.07.17", "title": "Пловдив: Окръжната прокуратура внесе в съда обвинителен акт спрямо 51-годишен мъж за приготовление за палеж на линейка"}
{"url": "http://www.focus-news.net/news/2018/07/17/2546396/evropeyskata-komisiya-i-organite-za-zashtita-na-potrebitelite-na-es-publikuvaha-okonchatelnata-si-otsenka-za-provedeniya-s-folksvagen-dialog.html", "text": "Европейската комисия и националните органи за защита на потребителите в ЕС публикуваха днес своите заключения относно изтеглянето от пазара в Съюза на 8,5 милиона автомобила, извършено от групата „Фолксваген” вследствие на скандала „Дизелгейт“. Това съобщиха от пресцентъра на  Представителството на ЕК в България . \r\nУсилията на групата VW за изграждане на доверие при изтеглянето от пазара на засегнатите автомобили и същественото подобрение по отношение на предоставяната на потребителите информация се приветстват. Процентът на поправките възлиза към настоящия момент на 80 % и групата се ангажира да продължи безплатната актуализация и свързаната с нея фактическа гаранция да разреши проблемите, които възникват след актуализацията, до края на 2020 г. Комисията и органите за защита на потребителите обаче изразяват съжаление, че дружеството не е предоставило цялостна и ясна гаранция в случай на проблеми, които възникват след поправката.  \r\nСлед скандала „Дизелгейт“, през септември 2016 г. комисар Йоурова получи от „Фолксваген” план за действие за целия ЕС, с който се гарантира, че засегнатите автомобили в Съюза ще бъдат поправени, че потребителите са надлежно информирани и че този процес не поражда неудобства за тях. През юни 2017 г., когато процесът по поправките все още беше бавен, в допълнение „Фолксваген” предостави т. нар. мярка за изграждане на доверие, като обеща да отстранява всички проблеми, възникващи след поправката, до края на 2018 г.  \r\nПрез септември 2017 г. националните органи за защита на потребителите под ръководството на нидерландския орган (ACM) и Европейската комисия поискаха от „Фолксваген” да положи допълнителни усилия. В днешния доклад се прави преглед на резултатите от действията, предприети от страна на „Фолксваген” в отговор на това искане.", "date": "2018.07.17", "title": "Европейската комисия и органите за защита на потребителите на ЕС публикуваха окончателната си оценка за проведения с „Фолксваген” диалог"}
{"url": "http://www.focus-news.net/news/2018/07/17/2546385/gd-granichna-politsiya-intenziven-e-trafikat-za-tovarni-avtomobili-na-punktovete-dunav-most-ruse-dunav-most-vidin-kulata-i-kapitan-andreevo-na-izhod-ot-stranata.html", "text": "Интензивен е трафикът за товарни автомобили на пунктовете „Дунав мост Русе“, „Дунав мост Видин“, „Кулата“ и „Капитан Андреево“ на изход от страната. Това съобщиха от пресцентъра на  ГД „Гранична полиция“ , като информацията за трафика е към 14.00 часа. На ГКПП „Маказа“ трафикът е интензивен за леки и лекотоварни автомобили на изход от страната. На останалите пунктове на българо-гръцката граница трафикът е нормален. На българо-сръбската и българо-македонската граници трафикът е нормален на всички гранични контролно-пропускателни пунктове.", "date": "2018.07.17", "title": "ГД „Гранична полиция“: Интензивен е трафикът за товарни автомобили на пунктовете „Дунав мост Русе“, „Дунав мост Видин“, „Кулата“ и „Капитан Андреево“ на изход от страната"}
{"url": "http://www.focus-news.net/news/2018/07/17/2546400/kyustendil-zapochvat-masovi-sakrashteniya-v-rudnik-bobov-dol.html", "text": "В сила е уведомление за масово съкращение в рудник „Бобов дол”. Това съобщи за  Радио „Фокус” – Кюстендил  Станислава Поповска, директор на Регионална служба по заетостта – Благоевград. Съгласно Закона за насърчаване на заетостта е получено уведомление за масово уволнение на служители на „Въгледобив Бобов дол”. Срокът за освобождаване на работници и служители е до края на годината. „По информация на ръководството тези работници ще бъдат освобождавани поетапно. До момента в дирекциите „Бюро по труда” в Дупница и Кюстендил нямаме регистрирани безработни лица от този работодател”, каза Станислава Поповска. По думите ѝ за 400 души се споменава в уведомлението за масово уволнение. Част от тях са работещи пенсионери, а за други при връчване на заповедта за освобождаване, предстои да придобият това право. \r\nВенцеслав ИЛЧЕВ", "date": "2018.07.17", "title": "Кюстендил: Започват масови съкращения в рудник „Бобов дол”"}
{"url": "http://www.focus-news.net/news/2018/07/17/2546402/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-eko-rali.html", "text": "Въвежда се временна организация на движението във връзка с провеждането на Еко рали. Това съобщиха от пресцентъра на  Столична община . Забраняват се престоят и паркирането на пътни превозни средства както следва: \r\n- От 8.00 часа до 24.00 часа на 27 юли на паркинга на пл. „Княз Александър I“ – 50 места \r\n- От 15.00 часа до 21.00 часа на 29 юли на паркинга на пл. „Княз Александър I“ - 30 паркоместа.", "date": "2018.07.17", "title": "София: Въвежда се временна организация на движението във връзка с провеждането на Еко рали"}
{"url": "http://www.focus-news.net/news/2018/07/17/2546397/sofiya-udalzhava-se-vremennata-organizatsiyata-na-dvizhenie-vav-vrazka-s-izgrazhdane-na-severna-skorostna-tangenta.html", "text": "Удължава се временната организацията на движение във връзка с изграждане на \"Северна скоростна тангента\" до 30 юли. Това съобщиха от пресцентъра на  Столична община . До 24.00 часа на 30 юли 2018 г. остава забраната за влизането на превозни средства по южното локално пътно платно на \"Северната скоростна тангента\" между бъдещото положение на бул. \"Рожен\" и източно разположения подлез на \"Северна скоростна тангента\" към базата на \"Лукойл\". Движението ще се извършва двупосочно в една пътна лента по северното локално пътно платно на \"Севената тангента\" в същия участък.", "date": "2018.07.17", "title": "София: Удължава се временната организацията на движение във връзка с изграждане на \"Северна скоростна тангента\""}
{"url": "http://www.focus-news.net/news/2018/07/17/2546404/margarita-pernikova-obshtina-svishtov-festivalat-folkloren-izvor-shte-nameri-svoeto-znachitelno-uchastie-v-mezhdunarodniya-leten-seminar-po-balgarski-ezik-i-kultura-na-vtu.html", "text": "Фестивалът „Фолклорен извор“, който се провежда в свищовското село Царевец, ще намери своето място в програмата на Международния летен семинар по български език и култура, организиран от ВТУ „Св. св. Кирил и Методий“. Това съобщи в предаването „Добре дошли в Свищов“ на  Радио „Фокус“ – Велико Търново  Маргарита Перникова, началник-отдел „Социално-икономическа политика и финансиращи програми” в Общината. Тя е и един от ръководителите на участниците от форума, които ще посетят Свищов, за да се запознаят с материалното и нематериално културно наследство на града.  По думите ѝ фестивалът е едно от основните събития в региона и ще се впише много добре в духа на форума. „Това, което ни впечатли и убеди ръководството на Община Свищов да се отзове с ентусиазъм към поканата за партньорство, беше историята и визията на този Летен семинар, който включва преподаване на български език, българска литература, българско странознание, история, традиция, култура, едновременно представени със съвременния облик и постиженията на българското общество. Затова смятаме, че Община Свищов може да се впише много добре в тази визия“, коментира още Перникова. Тя добави, че в следващите години е възможно Общината да участва и в научната част на събитието – с представяне на нематериално културно наследство – фолклорни традиции, които имат богата история в региона. \r\nЛуиза ТРАНЧЕВА", "date": "2018.07.17", "title": "Маргарита Перникова, Община Свищов: Фестивалът „Фолклорен извор“ ще намери своето значително участие в Международния летен семинар по български език и култура на ВТУ"}
{"url": "http://www.focus-news.net/news/2018/07/17/2546403/d-r-mihail-bashtavelov-sayuz-na-veterinarnite-lekari-chumata-e-zabolyavane-obyaveno-za-biologichno-orazhie-grazhdanite-tryabva-da-okazvat-palno-sadeystvie-na-veterinarnite-lekari.html", "text": "Чумата е заболяване, обявено за биологично оръжие, гражданите трябва да оказват пълно съдействие на ветеринарните лекари. Това каза д-р Михаил Бащавелов, председател на Съюза на ветеринарните лекари в България, по време на пресконференция във връзка с чумата и справянето със заразните болести при животните, предаде репортер на  Агенция „Фокус“ . \r\n„Съюзът на ветеринарните лекари се обявява в пълна подкрепа на ветеринарните лекари, които се борят с опасната болест в област Ямбол. И се обявява против политизирането и извличането на изгода от човешкото нещастие, против езика на омразата и ксенофобията“, каза още д-р Бащавелов. \r\nТой посочи, че през юни болестта чума по дребните преживни животни проникна за първи път в България и Европа. „Тя е силно заразна, но към момента не е опасна за хората. Болестта е потвърдена двукратно – от лаборатории в България и Франция, и не съществува съмнение дали този вирус е проникнал на територията на нашата страна. Болестта е особено опасна, силно заразна и подходяща като употреба за биологично оръжие. Мерките за превенция и борба с това заболяване изисква високо ниво на биосигурност и не включват поставяне под карантина. Нужна е евтаназия по хуманен начин. Всяко присъствие на хора без подходяща екипировка на мястото на огнищата и опитите за пренос на животни с цел да бъдат спасени повишава неимоверно риска от повишаването на разпространението на болестта във вътрешността на страната“, каза още д-р Бащавелов. \r\n„Наистина цигани работят заедно с нашите колеги, те ни помагат и не е нормално това да провокира агресия и призиви за саморазправа с тях. Призоваваме гражданите да не пречат, да не проявяват агресия и да оказват пълно съдействие на ветеринарните специалисти, чиято единствена цел е да предпазват вътрешността на страната от навлизане на болестта. Искаме да напомни на обществото, че хуманният лекар лекува човека, а ветеринарният лекар лекува човечеството“, каза още той. \r\nЦветилена СИМЕОНОВА", "date": "2018.07.17", "title": "Д-р Михаил Бащавелов, Съюз на ветеринарните лекари: Чумата е заболяване, обявено за биологично оръжие, гражданите трябва да оказват пълно съдействие на ветеринарните лекари"}
{"url": "http://www.focus-news.net/news/2018/07/17/2546399/d-r-kamen-nikolov-babh-edinstvenoto-reshenie-na-problema-s-chumata-e-evtanaziya-na-zarazenite-zhivotni-nyama-alternativa.html", "text": "Единственото решение на проблема с чумата е евтаназия на заразените животни, няма алтернатива. Това каза директорът на Областната дирекция по безопасност на храните в София д-р Камен Николов по време на пресконференция във връзка с чумата и справянето със заразните болести при животните, предаде репортер на  Агенция „Фокус“ . \r\nД-р Николов посочи, че иска да развенчае три лъжливи новини. „Първо, това, че населението не е информирано достатъчно за това какво се случва с чумата. Това не е вярно, защото нашите колеги провеждат комисии и на тях присъстват всички заинтересовани страни – кметове, областни управители, пожарна, МВР и др. На второ място, това, че нашите колеги работят непрофесионално. Това не е вярно, тъй като в огнищата са изпратени колеги с изключително висок опит. Третото, което не е вярно е, че поведението в този случай има алтернатива. Единственото решение е евтаназия на животните, алтернатива няма“, каза още той. \r\nЦветилена СИМЕОНОВА", "date": "2018.07.17", "title": "Д-р Камен Николов, БАБХ: Единственото решение на проблема с чумата е евтаназия на заразените животни, няма алтернатива"}
{"url": "http://www.focus-news.net/news/2018/07/17/2546408/burgas-v-grada-beshe-predstaven-nov-mazhki-futbolen-klub.html", "text": "Представиха новия футболен клуб на Бургас „Звезденбург“ на пресконференция в Община Бургас, предаде репортер на  Радио „Фокус“ – Бургас . Проектът ще бъде ръководен от братята Петър и Христо Алексиеви, а старши треньор на клуба е Иван Мирчев с помощници Георги Цъцаров. \r\n„Проектът има дългосрочна визия за развитие на бургаския футбол, преминавайки по естествен, еволюционен път през всички нива на системата на БФС. Идеята му е да даде шанс за изява на местни футболисти. А основният му акцент е представителният отбор към 2022 г. да бъде изграден изцяло от възпитаници на собствената футболна академия“, каза Петър Алексиев, който е един от ръководителите на проекта. \r\nИдеята е да бъде даден шанс на момчетата от детския клуб „Звездичка“ да се развиват. \r\nВеселина НИКОЛОВА", "date": "2018.07.17", "title": "Бургас: В града беше представен нов мъжки футболен клуб"}
{"url": "http://www.focus-news.net/news/2018/07/17/2546406/varna-okrazhnata-prokuratura-zadarzha-shofyor-prichinil-smartta-na-dete-pri-paten-intsident-i-izbyagal-ot-mestoproizshestvieto.html", "text": "Окръжната прокуратура във Варна повдигна обвинение на водач за извършено пътнотранспортно произшествие, при което е настъпила 11 дни по-късно смъртта на непълнолетно момче. За престъплението е привлечен като обвиняем 42-годишен мъж с инициали Иван Д., който е избягал от местопроизшествието и се е укривал. Това съобщиха от пресцентъра на  Апелативна прокуратура - Варна . \r\nДосъдебното производство е било образувано на 5 юли 2018 г., веднага след извършване на престъплението, като тогава делото се е водело в Районната прокуратура във Варна за причиняване на тежка или средна телесна повреда по член 343, ал. 3, във връзка с ал. 1, буква „б“ от НК.  \r\nПътно-транспортното произшествие е станало на 5 юли около 0,45 часа в гр. Игнатиево. Водачът на автомобил „Рено“ по време на движението си блъснал непълнолетното момче, което се е движило по пътното платно. След инцидента мъжът, управлявал колата, не спира на местопроизшествието. \r\nПострадалото момче било настанено с опасност за живота в болницата „Света Анна“ във Варна с множество фрактури на крайници и луксация на двете рамена. 11 дни след произшествието детето починало в болницата. След смъртта му производството е било изпратено по компетентност в Окръжната прокуратура, като деянието е било преквалифицирано. \r\nЗа срок до 72 часа Окръжната прокуратура във Варна задържа 42-годишният Иван Д. в качеството му на обвиняем за причиняване на смърт по непредпазливост в тежкото пътно-транспортно произшествие, който вчера се е предал сам в полицията, след като се е укривал близо 10 дни. Прокуратурата ще внесе искане във Варненския окръжен съд за определяне мярка за неотклонение „Задържане под стража“ спрямо Иван Д.  \r\nДействията по разследването продължават. \r\nНа 5 юли т.г., около 00.45 часа, в гр. Игнатиево, на ул. \"Георги Петлешев\", е възникнало пътнотранспортно произшествие. Водачът на Л.А. «Рено», по време на движението си, блъска пешеходец – непълнолетно момче, движещо се по пътното платно, не спира на местопроизшествието и го напуска. Вследствие на инцидента момчето получава множество фрактури на крайници и луксация на двете рамена, настанено е за лечение в МБАЛ \"Св. Анна\", с опасност за живота. По случая е образувано досъдебно производство. Изяснява се кой е управлявал автомобила в момента на възникването на инцидента.", "date": "2018.07.17", "title": "Варна: Окръжната прокуратура задържа шофьор, причинил смъртта на дете при пътен инцидент и избягал от местопроизшествието"}
{"url": "http://www.focus-news.net/news/2018/07/17/2546391/d-r-ivayla-davidova-babh-ofitsialniyat-izvarshitel-na-evtanaziyata-na-zhivotnite-e-babh-nyama-naznacheni-tsigani.html", "text": "Официалният извършител на евтаназията на животните е БАБХ, няма назначени цигани. Това каза д-р Ивайла Давидова, началник отдел „Верификация на официалния контрол“ към БАБХ, по време на пресконференция във връзка с чумата и справянето със заразните болести при животните, предаде репортер на  Агенция „Фокус“ . \r\nТя уточни, че е била изпратена на огнищата и е прекарала там няколко дни заедно със своя колежка. „Около 4000 животни са евтаназирани до момента. Официално обявените огнища са 5 – т.е. селата, в които е установено наличие на болестта, са 5. Те са основно в Ямболска област – село Воден, село Кости (Бургаско), село Парково, село Крайново и село Странджа“, каза още д-р Давидова и уточни, че в тях местата, на които се отглеждат заразени животни, са около 40.  \r\n„Официалният извършител на евтаназията на животните е БАБХ, няма назначени цигани в нея – това са хора, които помагат при изнасянето на труповете, те държат животните и т.н. Те са в бели дрехи, за да се спазват минималните изисквания за биосигурност, тъй като това заболяване се използва като биологично оръжие“, обясни тя. \r\nД-р Давидова уточни, че в днешния ден екипите са изтеглени от Шарково и Крайново. „Това е така, тъй като са възпрепятствани от протести, замеряни са с тежки предмети, имало е барикади. Животните, с цел да бъдат спасени, което не е  в полза на животните, са били изваждани и подплашвани към гората. Козите на баба Дора, която стана известна, още не са евтаназирани. Единственият ни вариант за достъп до тези обекти е полицията да нападне хората, но това е категорично неприемливо“, каза още тя. \r\nЦветилена СИМЕОНОВА", "date": "2018.07.17", "title": "Д-р Ивайла Давидова, БАБХ: Официалният извършител на евтаназията на животните е БАБХ, няма назначени цигани"}
{"url": "http://www.focus-news.net/news/2018/07/17/2546398/haskovo-oblastniyat-upravitel-stanislav-dechev-svikva-zasedanie-na-oblastnata-epizootichna-komisiya-za-merkite-za-ogranichavane-na-zaraznite-bolesti-po-zhivotnite.html", "text": "Областният управител на Хасково Станислав Дечев свиква заседание на Областната епизоотична комисия. Това съобщиха от пресцентъра на  Областна администрация - Хасково . То е насрочено за 18 юли от 9.30 часа в Малката зала на Областна администрация.  \r\nЗаседанието на Епизоотичната комисия е поредното, на което ще бъдат обсъдени сега действащите превантивни мерки за недопускане разпространението на заразни болести по животните в Хасковска област. След заседание на 21 юни, със своя заповед областният управител на Хасково нареди:  \r\nВ граничните общини на област Хасково - община Тополовград и община Свиленград да се забранят: \r\n- Търговията, придвижването и транспорта на дребни преживни животни, с изключение на тези предназначини за незабавно клане, и след разрешение от официален ветеринарен лекар или такива преминаващи транзит. \r\n- Търговията, придвижването и транспорта на едри преживни животни, отглеждани в обекти заедно с дребни преживни животни с изключение на: тези предназначени за незабавно клане и след разрешение от официален ветеринарен лекар или такива преминаващи транзит; животни от държави членки на ЕС, преминаващи транзит; транспортирането на ЕПЖ след получаване на разрешение от ЦУ на БАБХ. \r\n- Организиране на пазари и изложби на дребни преживни животни на територията на Област Хасково. \r\n- Директорът на ОДБХ - Хасково да информира кметовете на населените места както и лицата отглеждащи едри преживни животни за клиниката на Чума по дребните преживни животни  и спазването на мерките за биосигурност в обектите и задължението им при съмнение за  заболяване и/или смъртност незабавно да информират съответният официален ветеринарен лекар. \r\n- Директора на ОДБХ - Хасково да приведе в готовност наличната дезинфекционна техника. \r\n- Кметовете на населените места да оказват съдействие на ветеринарните органи при провеждане на мероприятията. \r\nЗаповедта е сведена до кметовете на общини, ОДБХ - Хасково и всички членове на Областна епизоотична комисия. Контролът за изпълнението й е възложен на д-р Стефка Здравкова – Зам. областен управител на Област Хасково. \r\nВсички тези мерки са въведени от 21 юни 2018 година и не са отменяни.", "date": "2018.07.17", "title": "Хасково: Областният управител Станислав Дечев свиква заседание на Областната епизоотична комисия за мерките за ограничаване на заразните болести по животните"}
{"url": "http://www.focus-news.net/news/2018/07/17/2546410/api-dvizhenieto-se-osashtestvyava-v-edna-lenta-po-avtomagistrala-struma-pri-km-24-v-posoka-sofiya-poradi-patnotransportno-proizshestvie.html", "text": "Движението се осъществява в една лента по автомагистрала \"Струма\", при км 24 в посока София, поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Затворена е активна лента, движението се осъществява в изпреварваща лента.", "date": "2018.07.17", "title": "АПИ: Движението се осъществява в една лента по автомагистрала \"Струма\", при км 24 в посока София, поради пътнотранспортно произшествие"}
{"url": "http://www.focus-news.net/news/2018/07/17/2546412/ministarat-na-otbranata-krasimir-karakachanov-shte-otkrie-izlozhbata-spasenite-boyni-znamena-na-balgarskata-armiya.html", "text": "Министърът на отбраната Красимир Каракачанов ще открие изложбата „Спасените бойни знамена на Българската армия“ в Националния военноисторически музей (НВИМ) на 18 юли 2018 г. (сряда), от 17.00 часа. Това съобщиха от пресцентъра на  Министерство на отбраната . Тя е посветена на 140 години от създаването на Българската армия и 100 години от края на Първата световна война.  \r\nВ изложбата за първи път са представени оригиналите на всички спасени бойни знамена на българските полкове, участвали в Първата световна война, които се съхраняват в НВИМ. Българските офицери и войници останали в заложничество, с риск за живота си укриват и пренасят в България знамената, за да не ги предадат във вражески ръце. Този акт на себеотрицание остава като един от емблематичните примери за опазване честта и славата на Българската армия. Изложбата припомня, че 140-годишната ни армия няма пленено знаме и въпреки тежките битки, които е водила, винаги е успявала да запази честта на Родината. Тя може да бъде разгледана до 19 август 2018 г.", "date": "2018.07.17", "title": "Министърът на отбраната Красимир Каракачанов ще открие изложбата „Спасените бойни знамена на Българската армия“"}
{"url": "http://www.focus-news.net/news/2018/07/17/2546411/blagoevgrad-kmetat-na-bansko-georgi-ikonomov-e-izbran-za-predsedatel-na.html", "text": "За председател на Организацията за управление на Туристически район Рила – Пирин бе избран кметът на Банско Георги Икономов, предаде репортер на  Радио „Фокус“- Пирин . Георги Икономов стана и първият член на управителния съвет на организацията. За членове бяха избрани още представители на сдружение „Долината на Места“ и общините Благоевград, Сапарева баня и Дупница. В контролния съвет към новата туристическа организация пък влязоха представителите на Министерството на туризма, община Гоце Делчев и Съюза на туристическия бизнес – Банско. Членският внос бе определен така: за общините – 500 лева при приходи от туристически данък до 100 000. 1000 лева е членският внос при приходи от туристически данък над 100 000 лева. За сдруженията сумата е 250 лева.  \r\nСъгласно разпоредбите на Закона за туризма, туристическият район Рила – Пирин е един от общо деветте национални района. Целта на подобно райониране е обединяване на усилията и сътрудничеството между общините и неправителствените туристически асоциации в посока формиране на общ регионален туристически продукт и съответно реализиране на обща маркетингова и рекламна стратегия.  Съгласно законовите изисквания седалище ще бъде областния град Благоевград, а първоначалното финансиране на тези регионални туристически организации ще бъде подсигурено от ресорното министерство. \r\nЛора КАЛЧЕВА", "date": "2018.07.17", "title": "Благоевград: Кметът на Банско Георги Икономов е избран за председател на Организацията за управление на Туристически район Рила – Пирин"}
{"url": "http://www.focus-news.net/news/2018/07/17/2546401/ivo-vaygal-dokladchik-za-makedoniya-v-ep-sega-e-klyuchoviyat-moment-za-stranata-nyama-da-ima-vtori-shans.html", "text": "Докладчикът за Македония в Европейския парламент Иво Вайгъл предупреди, че страната се намира в ключов, исторически момент от съществуването си, който трябва да се оцени като първа конкретна стъпка към членство в Общността, отбелязва електронното издание на първия вестник в югозападната ни съседка –  „Нова Македония“. \r\nСъответното изявление Вайгъл направи в рамките на заседанието на Националния съвет за интеграция в македонския парламент, на която присъства и комисарят по европейска политика за съседство и преговори за разширяване Йоханес Хан. С него бе даден официален старт на Мониторинга на ЕС над Македония.  \r\n„Това не е формалност, това е възможност за прогрес. Членството в ЕС и НАТО е историческа възможност за Македония. Няма да има втори шанс. Искам да предам посланието, че няма да има втори шанс за решаване на откритите въпроси, които блокират процеса на присъединяване на Македония към ЕС. Никой не може да си представи по-добри условия, за да бъдат започнати и успешно приключени преговорите“, увери докладчикът на ЕП.  \r\nТой призова депутатите да работят заедно и да поставят държавните пред партийните интереси.  Тереза Герова", "date": "2018.07.17", "title": "Иво Вайгъл, докладчик за Македония в ЕП: Сега е ключовият момент за страната, няма да има втори шанс"}
{"url": "http://www.focus-news.net/news/2018/07/17/2546413/dobrich-oshte-dvama-lekari-shte-poluchat-podkrepa-ot-obshtinski-fond-zdrave.html", "text": "Днес, 17 юли, на свое заседание Управителният съвет на Общински фонд „Здраве“ одобри поредните две кандидатури за подпомагане от фонда. Това съобщиха от пресцентъра на  община Добрич . Желанието на двамата млади специалисти е да им бъдат отпуснати средства съответно за възстановяване на месечни такси в общинска детска ясла и детска градина, за възстановяване на такси за участие в основни курсове за придобиване на специалност и на средства за пътно-транспортни разходи.  \r\nСпоред заложените в Правилника за работа на фонда разпоредби, всеки заявител може да кандидатства едновременно за няколко от формите на финансово и социално-битово подпомагане.  Припомняме Ви, че заявленията за кандидатстване вече могат да бъдат подавани и по електронен път, на имейл адрес: dobs@dobrich.bg.", "date": "2018.07.17", "title": "Добрич: Още двама лекари ще получат подкрепа от Общински фонд „Здраве“"}
{"url": "http://www.focus-news.net/news/2018/07/17/2546405/damtn-do-nachaloto-na-oktomvri-kmetovete-shte-mogat-da-prehvarlyat-stopanisvanite-ot-tyah-vodoemi-na-darzhavata.html", "text": "До 7 октомври 2018 г. е срокът, до който кметовете ще трябва да решат дали да прехвърлят стопанисваните от тях язовири на Държавното предприятие „Управление и стопанисване на язовири“. Това съобщи председателят на Държавната агенция за метрологичен и технически надзор (ДАМТН) Петър Горновски по време на работна среща с областния управител на Ловеч Георги Терзийски и представители на всички общини от региона, съобщиха от  пресцентъра на ДАМТН . Той допълни, че всяка община трябва да направи внимателен анализ, защото ще носи пълна отговорност за язовирите, които продължи да стопанисва, в това число и за неотложните ремонти на тях. В резултат на извършените проверки  ДАМТН е установено, че за 858 язовири са необходими строително-ремонтни мероприятия с цел привеждането им в технически изправно състояние, а 414 от тях са класифицирани за неотложен ремонт , стана ясно по време на срещата. Петър Горновски допълни, че изготвеният списък на агенция, е на база на осъществяване на контролната дейност и в него са взети под внимание всички неизправности констатирани при проверките на водните съоръжения от инспекторите на агенцията, като много от язовири са с повече от едно нарушение. По време на днешната дискусия беше обсъдена и предстоящата категоризация на язовирите. Те ще се класифицират в тристепенна скала на потенциална опасност в зависимост от възможно най-лошите последици от освобождаването на съхраняваните в тях води, поради разрушаване или неправилна експлоатация, а именно: първата висока степен, втора значителна степен и трета ниска степен. За тази процедура ще бъдат отговорни комисии, назначени със заповед на областните управители на всяка една област. В днешната среща участие от страна на Държавната агенцията взеха и заместник-председателя на ДАМТН ген. Кирил Войнов и главният секретар на агенцията Николай Николов. Тя е част инициативата на държавната агенция за провеждане срещи във всички региони на България за повишаване на информираността на местните власти и на вниманието към язовирите на територията на страната.", "date": "2018.07.17", "title": "ДАМТН: До началото на октомври кметовете ще могат да прехвърлят стопанисваните от тях водоеми на държавата"}
{"url": "http://www.focus-news.net/news/2018/07/17/2546414/montana-880-dekara-s-rapitsa-i-400-dekara-s-pshenitsa-sa-propadnalite-ploshti-sled-navodneniyata-v-oblastta.html", "text": "880 декара с рапица в селата Ерден и Аспарухово и 400 декара с пшеница в Ерден са пропадналите площи след наводненията в област Монтана. Това съобщиха за  Радио „Фокус“ – Видин  от Областна дирекция „Земеделие“ в Монтана. Тези площи са установени след като са проверени 3 от заявленията, подадени от земеделски стопани. Щетите са от силната буря и градушка, вилняла на 22 юни.  Общо в Областна дирекция „Земеделие“ в Монтана са подадени 14 заявления за наводнени земеделски площи и пропаднали засети ниви. Предстои всички те да бъдат разгледани и щетите установени след проверка. Близо 1300 декара с рапица и пшеница са унищожени от природни бедствия в област Монтана. Земеделците се надяват на обезщетения. Жътвата в областта се забави заради падналите валежи, пшеницата е прибрана от 60% от засетите площи, които са 245 000 дка. Средният добив е 466 кг.", "date": "2018.07.17", "title": "Монтана: 880 декара с рапица и 400 декара с пшеница са пропадналите площи след наводненията в областта"}
{"url": "http://www.focus-news.net/news/2018/07/17/2546409/letishte-sofiya-po-predvaritelni-danni-ima-choveshka-greshka-pri-obsluzhvane-na-polet-na-13-yuli-vodi-se-razsledvane.html", "text": "На 13 юли в 15.30 часа частен полет с  5 души на борда каца на летище София. Полетът е пристигнал от летателна площадка „Драгановци“ и същия ден в 16:48 ч. е излетял за Скиатос, Гърция. Това съобщиха от  пресцентъра на летището . „Летище София“ ЕАД води разследване по случая. Предварителните данни сочат за човешка грешка, свързана с обслужването на полета от наземния оператор „Летище София“. До изясняване на обстоятелствата по случая рамп-агентът е с отнет служебен пропуск и е отстранен от изпълняване на служебните задължения.", "date": "2018.07.17", "title": "Летище „София“: По предварителни данни има човешка грешка при обслужване на полет на 13 юли, води се разследване"}
{"url": "http://www.focus-news.net/news/2018/07/17/2546415/burgas-v-grada-shte-se-provede-preskonferentsiya-po-povod-starta-na-proekt-za-izgrazhdane-na-nauchnoizsledovatelski-kompleks.html", "text": "В града ще се проведе пресконференция по повод старта на проект BG05M2OP001-1.001-0004-C01 „Университети за Наука, Информатика и Технологии в е-обществото (УНИТе)“. Това съобщиха от пресцентъра на  Община Бургас . Събитието ще се проведе на 20 юли 2018 г. от 11.00 часа в зала №206 на Колежа по туризъм в Бургас в парк „Езеро“. Проектът е финансиран от ОП „Наука и образование за интелигентен растеж“. \r\nНеговата цел е изграждането на конкурентен и международно признат научноизследователски комплекс, отговарящ на изискванията за модерна инфраструктура и за високо ниво на научните изследвания в приоритетната област на ИСИС „Информатика и информационни и комуникационни технологии”. Центърът за върхови постижения УНИТе е от типа разпределена изследователска инфраструктура и се изгражда, за да  подобри възможностите на изследователите от различни географски райони в България (Бургас, Русе, София, Шумен) за сътрудничество както помежду си, така и с партньори от Европа и целия свят. Една от целите на проекта е да допринесе за значително повишаване на научната осигуреност на бизнеса в съответните региони от страната чрез предоставяне на достъп до висококачествена разпределена научна инфраструктура и специализирани консултации за бизнеса, особено за малките и средни предприятия.  \r\nВ пресконференцията ще участват: проф. д-р Красен Стефанов (Софийски университет), проф. д-р Сотир Сотиров (Бургаски университет), доц. д-р Вежди Хасанов (Шуменски университет), доц. д-р Десислава Атанасова (Русенски университет).", "date": "2018.07.17", "title": "Бургас: В града ще се проведе пресконференция по повод старта на проект за изграждане на научноизследователски комплекс"}
{"url": "http://www.focus-news.net/news/2018/07/17/2546416/d-r-loris-manuelyan-zam-kmet-na-obshtina-burgas-prosperitetat-na-edin-futbolen-klub-iziskva-usiliyata-na-tsyalata-mestna-obshtnost.html", "text": "Създаването, развитието и успеха, просперитетът на един клуб, особено футболен, изискват усилията на цялата местна общност. Това каза пред журналисти по време на представянето на новия бургаски футболен клуб „Звезденбург“ д-р Лорис Мануелян, зам.-кмет на Община Бургас, предаде репортер на Радио „Фокус“ – Бургас. \r\n„Община Бургас ще подкрепя този клуб, както подкрепяме и детския футболен клуб „Звездичка“. Ние не само го подкрепяме, но и участваме в неговия пълноценен спортен живот, защото приоритет на Общината е детско-юношеският спорт. Когато става дума за професионален спорт, особено за футбол, без спонсори не може“, каза още Мануелян. Той призова повече хора да участват в подкрепата новия клуб. \r\nВеселина НИКОЛОВА", "date": "2018.07.17", "title": "Д-р Лорис Мануелян, зам.-кмет на Община Бургас: Просперитетът на един футболен клуб изисква усилията на цялата местна общност"}
{"url": "http://www.focus-news.net/news/2018/07/17/2546420/ombudsmanat-maya-manolova-pravata-na-horata-s-uvrezhdaniya-se-neglizhirat-i-sredstvata-za-tyah-ne-se-harchat-efektivno.html", "text": "Посещението ми в Пазарджик днес е във връзка с добрата практика при предлагането на социална услуга за хора с увреждания, която може да бъде добър пример при реализирането на реформата за хората с увреждания. Това каза за  Радио „Фокус“ – Пазарджик  омбудсманът на Република България Мая Манолова при посещение на Дневен център за хора с увреждания в Пазарджик. По думите ѝ актуалната тема на дневен ред е свързана с реформата в системата, касаеща хората с увреждания. „Тя се основава на три законопроекта. Единият е подготвен от мен и протестиращите майки и беше внесен в Парламента, другият е този на Социалното министерство за правата на хората с увреждания и третият – за социалните услуги, който е на ниво концепция. България е страна по Конвенцията за защита правата на хората с увреждания от преди 6 години и по тази причина тя трябва да приведе законодателството си в съответствие с високите стандарти за защита на хората с увреждания. Като омбудсман аз имам специални задължения към уязвимите групи и по-специално към хората с увреждания и те могат да разчитат на пълната ми подкрепа“, уточни Манолова. Тя допълни, че нейният ангажимент е реформата по отношение на политиките за хора с увреждания да се осъществи. „Правата на хората с увреждания се неглижират, средствата за тях не се харчат ефективно, дори част от тези средства „изтичат“ някъде преди да са стигнали до тези, които имат нужда от тях. Ще се боря и ще настоявам никой да не противопоставя едни хора с увреждания на други, това е едно  от най-грозните и потресаващи неща, с които съм се сблъсквала като омбудсман. Няма по-ценно от човешкото достойнство, особено на един човек с увреждания и неговите близки“, коментира още Манолова. \r\nАлбена ЖИЛЕКОВА", "date": "2018.07.17", "title": "Омбудсманът Мая Манолова: Правата на хората с увреждания се неглижират и средствата за тях не се харчат ефективно"}
{"url": "http://www.focus-news.net/news/2018/07/17/2546418/kyustendil-izgotven-e-plan-vav-vrazka-s-masovoto-osvobozhdavane-na-minyori-ot-bobov-dol.html", "text": "Изготвен е план във връзка с масовото освобождаване на миньори от Бобов дол. Това съобщи за  Радио „Фокус” – Кюстендил  Станислава Поповска, директор на Регионална служба по заетостта – Благоевград. Сформиран е екип от служители в региона които да информират и консултират работниците и служителите, подлежащи не освобождаване от сектора. Екипът е ангажиран с извършване на регистрация на освободените работници, както и за информираност за заявените работни свободни места на първичния трудов пазар, както и на отделните програми и мерки, реализирани а територията на общината и на страната. „Имаме подходящи свободни работни места. Идеята е час от тези освободени работници да не се регистрират, а да продължат и да на бъдат насочени към подходящите свободни работни меса”, каза Станислава Поповска. \r\nВенцеслав ИЛЧЕВ", "date": "2018.07.17", "title": "Кюстендил: Изготвен е план във връзка с масовото освобождаване на миньори от Бобов дол"}
{"url": "http://www.focus-news.net/news/2018/07/17/2546422/plovdiv-tovaren-bus-e-izgoryal-na-bul-balgariya.html", "text": "Товарен бус е изгорял в Пловдив тази нощ. Това съобщи за  Радио „Фокус” - Пловдив  говорителят на Пожарната инспектор Цвятко Дешев. Сигналът е постъпил в 3.20 часа тази сутрин. Съобщено е за пожар на бул. „България” 4. В следствие на пожара са унищожени двигателя и кабината на буса. Спасена е товарната част на возилото. Причините за пожара се установяват от служители на Трето РПУ в Пловдив. \r\nЦветана ТОНЧЕВА", "date": "2018.07.17", "title": "Пловдив: Товарен бус е изгорял на бул. „България”"}
{"url": "http://www.focus-news.net/news/2018/07/17/2546407/blagoevgrad-intenziven-trafikat-za-tovarni-avtomobili-na-izhod-na-gkpp-kulata.html", "text": "Продължава да е интензивен трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Гранична полиция. На ГКПП „Илинден“ преминаването се извършва без проблеми. На българо-македонската граница трафикът е нормален. \r\nЛора КАЛЧЕВА", "date": "2018.07.17", "title": "Благоевград: Интензивен трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/07/17/2546424/siyka-surkova-kmet-na-s-momchilovtsi-mladi-semeystva-ot-stranata-se-zaselvat-v-seloto-zaradi-spokoystvieto-sigurnostta-i-prirodata.html", "text": "Млади семейства от страната се заселват в Момчиловци и тази положителна тенденция се забелязва от няколко години насам. Това каза за  Радио „Фокус“ – Смолян  кметът на родопското село Сийка Суркова. Тя поясни, че те търсят реализация в селото или в околностите, а децата учат в местното училище. „Това са хора, които предпочитат спокойствието, сигурността и начинът на живот, който се води в родопското село и се надявам да стават все повече. Последното семейство е от Варна и е с три деца, те живеят тук постоянно. Преди това млади семейства от Смолян, които имат къщи в Момчиловци, избраха селото ни, за да живеят постоянно тук“, допълни Суркова. Тя коментира, че хората от вътрешността на страната идват в Момчиловци най-вече заради спокойствието, красивата природата, за това, че може да си пуснеш детето навън, без да се притесняваш, че нещо може да му се случи. По думите на Суркова всеки има различни приоритети, а хората, които са предпочели Момчиловци за свой дом, са избрали приятната атмосфера, която цари в селото. Това е място, в което децата усвояват исконни ценности, които местните хора приемат за даденост, а те липсват в големия град, каза още кметът на Момчиловци. \r\nНели ГЕРГЬОВСКА", "date": "2018.07.17", "title": "Сийка Суркова, кмет на с. Момчиловци: Млади семейства от страната се заселват в селото заради спокойствието, сигурността и природата"}
{"url": "http://www.focus-news.net/news/2018/07/17/2546421/tass-v-berlin-zapochna-tristranna-sreshta-medzhu-es-rusiya-i-ukrayna-za-obsazhdane-na-tranzita-na-gaz.html", "text": "В Берлин започна тристранната среща между представители на Брюксел, Москва и Киев, в рамките на която ще бъде обсъдено транспортирането на руски природен газ през територията на Украйна, предава кореспондент на  TACC , като уточнява, че преговорите са стартирали по-късно от предварително обявения график.  \r\nСрещата бе предшествана от предварителни консултации, в които се включиха министърът на енергетиката на Руската федерация Александър Новак, министърът на икономиката на ФРГ Петер Алтмайер, министърът на външните работи на Украйна Павел Климкин и заместник-председателят на Европейската комисия отговарящ на енергийния съюз Марош Шефчович. В рамките й са били обсъдени изходните позиции на всяка една от страните в преговорите. На тяхна основа следва да бъде разработена пътна карта за провеждане на следващите срещи, поясниха от Берлин. \r\nАлтмайер изрази увереност, че тристранните преговори за транзита на руски газ биха могли да допринесат за съживяването на мирния процес за Украйна. Германският икономически министър поясни, че въпросът за строителството на „Северен поток 2“ не е обсъждан, но се очаква да бъде един от най-спорните в преговорите за газа. Киев многократно призова европейците да се откажат от проекта. Тереза Герова", "date": "2018.07.17", "title": "ТАСС: В Берлин започна тристранна среща меджу ЕС, Русия и Украйна за обсъждане на транзита на газ"}
{"url": "http://www.focus-news.net/news/2018/07/17/2546423/veliko-tarnovo-sedem-artisti-shte-vzemat-uchastie-v-art-rezidentsiya-staroto-uchilishte-v-selo-gorna-lipnitsa.html", "text": "Седем артисти ще вземат участие в Арт резиденция „Старото училище“ в павликенското село Горна Липница. Това съобщи за  Радио „Фокус“ – Велико Търново  организаторът Димитър Палов. Резиденцията ще се проведе от 3 до 13 август. Артистите, които ще пристигнат в селото, са от България, Холандия, Англия, Франция и Аржентина. Участниците ще работят в различни дисциплини – живопис, пърформанс, визуални изкуства, инсталации, ленд арт, фотография. Според Палов участниците тази година са много интересни като артисти. Артуро Дезимоне по народност е от Аруба, но живее в Холандия. Той ще твори в сферата на визуалните изкуства. В своите произведения прави постоянен паралел между рисунки и поезия. „В неговото творчество има много политически елементи, и както Дезимоне сам казва: „отразявам и усещам политиката и тя неизбежно става част от моето артистично изразяване”, посочи Димитър Палов. Фреди Дарк е артист в областта на визуалното изкуство, който е роден в Лондон. Той ще работи в дисциплината „стенопис на обществени места – улично изкуство“. Паула Бели идва чак от Аржентина, за да твори в сферата на пърформанса. Пауел Сутрадар е родена в Индия, но живее във Франция. Най-младата участничка в Арт резиденция „Старото училище“ тази година е Клои Саси, която е само на 22 години, родена е в САЩ, но израства и живее в Европа – Франция. Тя ще се включи като фотограф и пърформанс артист. Двама са българските участници – Иван Ушев, известен със своите дърворезби. В пленера в Горна Липница той ще създава кинетични скулптури и инсталации. Музикантката Ваяна Ташева ще представи своя проект „Коприва“. Местното участие е на Пламен Петров и тандема L.Y.R.A., които ще работят върху виртуални инсталации. \r\n„Горна Липница, както всяка година, е терен за случване на творбите на участниците. Те ще работят на територията на цялото село. Всеки един ще избере конкретно място и обстановка и материали“, посочи Димитър Палов. Той допълни, че е предвидена и фестивална програма. Основните събития от нея ще бъдат през последните три дни на Резиденцията – 10, 11 и 12. Предвидени са лекции за съвременното изкуство, кураторски тур и концерти. В последната вечер ще бъде открита и изложбата с творбите на участниците. Очаква се в детска школа участие да вземат 25-30 деца. Програмата на Арт резиденция „Старото училище“ ще бъде обявена в края на месец юли. \r\nНадежда КРЪСТЕВА", "date": "2018.07.17", "title": "Велико Търново: Седем артисти ще вземат участие в Арт резиденция „Старото училище“ в село Горна Липница"}
{"url": "http://www.focus-news.net/news/2018/07/17/2546426/veliko-tarnovo-obshtinata-iska-ot-darzhavata-13-mln-leva-za-vazstanovyavane-na-svlachishteto-pri-manastirskiya-kompleks-velikata-lavra.html", "text": "Постоянната областна комисия за изпълнение на дейности и задачи, свързани с вземане на решения по целесъобразността на постъпили искания от общини за предоставяне на средства от републиканския бюджет чрез Междуведомствената комисия за възстановяване и подпомагане към Министерския съвет, днес проведе редовно заседание, съобщиха от  Областната администрация . То бе открито от областния управител проф. д-р Любомира Попова. На заседанието присъства и заместник областният управител инж. Детелина Борисова. \r\nПодкрепа получиха исканията подадени от кмета на Община Велико Търново за следните обекти: Каменен мост над река Белица в гр. Дебелец, за сумата от 444 988.02 лева., неотложно трайно възстановяване на стоманенобетонов мост над река Белица на общински път VTR 1010 „Дебелец гр. Велико Търново, кв. Чолаковци, както и на самия общински път VTR 1010, за сумата от 644 429.56 лева, също и за неотложни възстановителни дейности за етап II по проект: Почистване на речното корито 1+300 (Каменен мост) – 2+000 км, с дължина 700 м, р. Янтра, за сумата от 1 139 702.27 лева. \r\nПодкрепа получи и искането подадено от  Община Велико Търново за възстановяване на водоскок и общински път Керека – граница общини Дряново – Велико Търново – Шемшево – Велико Търново“ в участъка между новостроящ се мост над р. Янтра и гр. Велико Търново за сумата от 202 739.44 лева, както и искане за неотложно-възстановителни работи, за възстановяване на ул. „Климент Охридски“ при манастирския комплекс „Великата Лавра“ до църквата „Свети Четиридесет мъченици“ в гр. Велико Търново, за сумата от 1 297 787.09 лева. \r\nПоложително становище  получи и искане за възстановяване на общински път път I-5, Полски Тръмбеш – В. Търново – граница общини (Горна Оряховица – Велико Търново) – архиологически комплекс Никополис ад Иструм – Никюп в участъка на територията  на община Велико Търново на стойност 865 852.95 лева. \r\nПодкрепени бяха и исканията подадени от кмета на Община Горна Оряховица за възстановяване на общински път Полски Тръмбеш – В. Търново с граница общини (Горна Оряховица – Велико Търново) – архиологически комплекс Никополис ад Иструм – Никюп VTR 1013/“ в участъка на територията  на община Горна Оряховица на стойност 693 399, 62 лева, както и  за почистване на дървесна маса и наноси на дере граничещо с ул. Македония в Източна промишлена зона на гр. Горна Оряховица на стойност 119 411.10 лева. Комисията разгледа и одобри искане за финансиране за аварийно укрепване на зала по акробатика в кв. 199 гр. Горна Оряховица на стойност 668 930,02 лева. Комисията разгледа и подкрепи искане подадено от кмета на Община Свищов за финансиране на възстановителни работи за продължаване укрепване на бреговата ивица в участъка от км 539 до км 540 на р. Дунав и участъка на с. Вардим – от административната сграда на „Сортови семена“ АД до лодкостоянката, поетапно на стойност 4 022472 лева. Искането за финансиране подадено от кмета на Община Стражица за укрепване на десния бряг на р. Стара река и за почистване на коритото на р. Стара река, на стойност 951 779.34 лева следва да бъде внесено на следващо заседание в законовия срок, съгласно правилника за организацията и дейността на МКВПМС (Междуведомствената комисия за възстановяване и подпомагане към Министерски съвет).", "date": "2018.07.17", "title": "Велико Търново: Общината иска от държавата 1.3 млн. лева за възстановяване на свлачището при манастирския комплекс „Великата Лавра“"}
{"url": "http://www.focus-news.net/news/2018/07/17/2546419/d-r-nikolay-georgiev-babh-oshte-okolo-115-zarazeni-zhivotni-v-sharkovo-tryabva-da-badat-evtanazirani.html", "text": "Oще около 115 заразени животни в Шарково трябва да бъдат евтаназирани. Това каза директорът на Областната дирекция по безопасност на храните в Ямбол д-р Николай Георгиев по време на пресконференция във връзка с чумата и справянето със заразните болести при животните, предаде репортер на  Агенция „Фокус“ . \r\n„Веднага след получаването на заповедта на изпълнителния директор д-р Дамян Илиев, след като излязоха официалните резултати за серопозитивните животни, направихме организация за изпълнението на тази заповед. Животновъдите на място бяха напълно запознати с всичко, информацията беше сведена до тях от ветеринарната служба. Колегите ветеринарни лекари, които работят в този регион, също са информирали – първата информация, когато първото стадо, е подадена именно от тях. И след това всичко тръгва по веригите нагоре, взимане на проби и т.н.“, обясни д-р Георгиев. \r\nТой уточни, че вчера е имало посегателство върху негови колеги от страна на граждани, които се опитват да предпазят заразените животни. “Това вече е крайност. Но има хора, които са агресивни. Има и пътна, и гранична полиция, която проверява автомобилите“, уточни д-р Георгиев. „Разположихме и мобилна техника на входа на Шарково за дезинфекциране, но ни се наложи да я изтеглим днес, защото имаше посегателства, бяха ритани табелите, късани маркучите. Оттеглих хората си, за да не пострадат“, обясни той. \r\nЦветилена СИМЕОНОВА", "date": "2018.07.17", "title": "Д-р Николай Георгиев, БАБХ: Oще около 115 заразени животни в Шарково трябва да бъдат евтаназирани"}
{"url": "http://www.focus-news.net/news/2018/07/17/2546427/sport-viktoriya-tomova-otpadna-ot-kvalifikantka-v-bukuresht.html", "text": "Първата ракета на България при дамите Виктория Томова отпадна в първия кръг на основната схема на турнира по тенис на червени кортове в Букурещ.  \r\nТомова загуби с 4:6, 5:7 от участващата с „уайл кард“ представителката на домакините Ирина Бара. Срещата помежду им бе втора. Миналата година двете играха на турнира във френския град Биариц миналата година Бара, като мачът завърши с победа на румънката. \r\nследващия кръг на състезанието Бара ще играе срещу победителката от двубоя Елена-Габриела Русе или Полона Херцог.", "date": "2018.07.17", "title": "Спорт: Виктория Томова отпадна от квалификантка в Букурещ"}
{"url": "http://www.focus-news.net/news/2018/07/17/2546429/obshtinskite-savetnitsi-ot-bsp-shte-poiskat-izslushvane-na-rakovodstvoto-na-toplofikatsiya-sofiya.html", "text": "Общинските съветници от БСП ще поискат изслушване на ръководството на „Топлофикация София“ в комисиите на Столичния общински съвет по икономика и собственост, финанси и бюджет и иженерна инфраструктура и енергийно планиране. Това съобщиха от пресцентъра на  БСП - София . Поводът за искането е информацията, че “Булгаргаз“ ще даде „Топлофикация София\" на частен съдебен изпълнител, ако не плати просрочените си задължения за природен газ, които вече са почти 100 милиона лева. Само за периода от септември миналата година до юли тази година са натрупани близо 52 милиона лева. Според изпълнителния директор Николай Павлов „Булгаргаз“ ще предприеме действия по принудително събиране на вземанията, ако „Топлофикация София“ не заплати 40 милиона лева до края на юли, а останалата част до 52 милиона - до края на август.  \r\n„Отдавна се знае, че отоплителното дружество е в тежко финансово състояние, а управляващите от ГЕРБ, без много да мислят, го натовариха с още един кредит от 67 милиона евро за изграждането на RDF-инсталацията. Вероятността „Топлофикация София“ да изпадне във фактически фалит става все по-реална, а това общинско дружество изпълнява важна социална функция. Ето защо е нужно в най-кратък срок да бъде изслушано ръководството му и да бъдат предприети мерки за стабилизиране преди новия отоплителен сезон“, считат от БСП – София.  \r\n„Безхаберното отношение на ГЕРБ към финансовото състояние на „Топлофикация София“, оставя неприятното усещане, че целта е някой да придобие активите на дружеството на безценица“, посочват столичните социалисти.", "date": "2018.07.17", "title": "Общинските съветници от БСП ще поискат изслушване на ръководството на „Топлофикация София“"}
{"url": "http://www.focus-news.net/news/2018/07/17/2546425/ombudsmanat-maya-manolova-kato-ombudsman-moe-zadalzhenie-e-da-bada-tam-kadeto-se-diskutirat-normativni-promeni-kasaeshti-horata-s-uvrezhdaniya.html", "text": "Желанието ми беше да взема участие в днешното заседание на Тристранния съвет, тъй като мястото ми е там, където се обсъждат проекти, засягащи правата на гражданите. Това каза за  Радио „Фокус“ – Пазарджик  омбудсманът Мая Манолова по време на среща с хора с увреждания в Пазарджик във връзка с недопускането ѝ на заседанието на Тристранния съвет. Тя уточни, че желанието и е било да представи своя законопроект за промени в Кодекса за социалното осигуряване, с които се разрешава ранно пенсиониране на миньорите при съкращения. „Аз съм вносител на този законопроект и е нормално да съм на срещата на Тристранния съвет, особено като там ще бъдат обсъждани и проектите на постановление на Министерския съвет за изменение и допълнение на Правилника за устройството и организацията на работа на органите за медицинска експертиза, касаещи ТЕЛК. Което има пряко отношение към хората с увреждания“, коментира Манолова. Тя допълни, че като омбудсман нейно задължение е да бъде там, където се дискутират нормативни промени, касаещи хората с увреждания. \r\nАлбена ЖИЛЕКОВА", "date": "2018.07.17", "title": "Омбудсманът Мая Манолова: Като омбудсман мое задължение е да бъда там, където се дискутират нормативни промени, касаещи хората с увреждания"}
{"url": "http://www.focus-news.net/news/2018/07/17/2546430/plovdiv-poluchi-nagradata-nay-dinamichen-transgranichen-grad-za-elektronna-targoviya-za-2018-godina.html", "text": "Градът получи наградата “Най-динамичен трансграничен град за електронна търговия за 2018 година”. Това съобщиха от Община Пловдив.  Това стана по време на церемония по откриване на Първия 616 глобален трансграничен карнавал за електронна търговия и Третото международно търговско изложение Шънджън (The 1st 616 Global Cross-Border E-Commerce Carnival & The 3rd Shenzhen International Cross-Border E-Commerce Trade Expo). Кметът на Пловдив Иван Тотев прие отличието от Васил Гелев, директор на Центъра за насърчаване на сътрудничеството в областта на селското стопанство между Китай и страните от Централна и Източна Европа (ЦНСССКЦИЕ), министерство на земеделието, храните и горите, МЗХГ. Васил Гелев взе участие във форума след специална покана от страна на организаторите. \r\nКметът Иван Тотев благодари за наградата, като заяви готовност за подкрепа при реализация на бъдещи съвместни планове с Центъра и Тракия икономическа зона. \r\n„Това е много сериозно признание за Пловдив“, заяви Васил Гелев, след като предаде наградата и припомни, че Центърът вече има изграден офис в рамките на „16+1 логистичен хъб и Павилиона за електронна търговия със селскостопански и други продукти“ в Тракия икономическа зона. На срещата присъства и Пламен Панчев, основател на Тракия икономическа зона и Българо-китайската асоциация на бизнес развитие.", "date": "2018.07.17", "title": "Пловдив получи наградата “Най-динамичен трансграничен град за електронна търговия за 2018 година\""}
{"url": "http://www.focus-news.net/news/2018/07/17/2546431/emsc-zemetresenie-s-magnitud-47-po-skalata-na-rihter-e-registrirano-v-albaniya.html", "text": "Земетресение с магнитуд 4.7 по скалата на Рихтер е регистрирано в Албания, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 15:05 часа (16:05 часа българско време) на дълбочина от 10 км. Епицентърът се намира на 30 км от столицата Тирана. \r\nНяма данни за жертви и материални щети.  Йонислав Дочев", "date": "2018.07.17", "title": "EMSC: Земетресение с магнитуд 4.7 по скалата на Рихтер е регистрирано в Албания"}
{"url": "http://www.focus-news.net/news/2018/07/17/2546433/vidin-obshtinskite-savetnitsi-shte-razgledat-iskaniyata-za-utvarzhdavane-na-malomerni-paralelki-v-mestni-uchilishta.html", "text": "Общинските съветници ще разгледат исканията за утвърждаване на маломерни паралелки в училища в общината. Това съобщиха за  Радио „Фокус“ – Видин  от Общинския съвет. Исканията за функционирането на маломерните паралелки трябва да бъде утвърдено и на заседание на Общинския съвет. Директорите на седем учебни заведения във Видин и в Дунавци са подали искания за утвърждаване на маломерни паралелки. Това са средните училища „Св. Св. Кирил и Методий“ и „П.Р.Славейков“ във Видин, както и ПГ по селско стопанство в Дунавци. Същото искат и от видинските основни училища „Епископ Софроний Врачански“, „Отец Паисий“ и „Св. Климент Охридски“.  Във филиала на детска градина „Детелина“ в село Синаговци пък няма достатъчно кандидати за сформиране на предучилищна група. На заседание на Общинския съвет ще бъде утвърден и списъкът на средищните училища и детски градини. \r\nАнна ЛОЗАНОВА", "date": "2018.07.17", "title": "Видин: Общинските съветници ще разгледат исканията за  утвърждаване на маломерни паралелки в местни училища"}
{"url": "http://www.focus-news.net/news/2018/07/17/2546436/yambol-okrazhnata-prokuratura-iska-zadarzhane-pod-strazha-na-turski-grazhdanin-za-kontrabanda-na-medikamenti.html", "text": "Окръжна прокуратура – Ямбол внесе  в съда искане за определяне на мярка за неотклонение задържане под стража на турски гражданин, обвинен за контрабандно пренасяне на медикамент хормон на растежа, съобщиха от  Окръжната прокуратура . \r\nОрхан Б. на 13.07.2018 г. с микробус е пренесъл през границата 75 бр. опаковки с медикамент  на обща стойност 36400 лв. – престъпление по чл. 242, ал. 1, б. „д“ от НК. \r\nКонтрабандно пренасяните медикаменти са установени и задържани благодарение на отличната работа на митническите служители.", "date": "2018.07.17", "title": "Ямбол: Окръжната прокуратура иска задържане под стража на турски гражданин за контрабанда на медикаменти"}
{"url": "http://www.focus-news.net/news/2018/07/17/2546434/veliko-tarnovo-vremenno-shte-bade-zatvoren-za-dvizhenie-ploshtad-tsar-asen-i-i-na-svarzanite-s-nego-ulitsi-na-18-yuli.html", "text": "На 18 юли за времето от 21.14 до 22.00 часа ще бъде затворен за движение на автомобили площад \"Цар Асен I\", както и на свързаните с него улици. Това съобщиха от пресцентъра на  Община Велико Търново .", "date": "2018.07.17", "title": "Велико Търново: Временно ще бъде затворен за движение площад \"Цар Асен I\" и на свързаните с него улици на 18 юли"}
{"url": "http://www.focus-news.net/news/2018/07/17/2546435/d-r-zahari-zarkov-ntsoza-okolo-250-dushi-zhiveyat-v-psihiatrichnite-bolnitsi-zashtoto-nyamat-kade-da-otidat.html", "text": "Около 250 души живеят в болниците, защото нямат къде да отидат, нямат дом. Това каза д-р Захари Зарков - началник на отдел \"Психично здраве\" към Национален център по обществено здраве и анализи, в интервю за  Агенция „Фокус“ . „Това прави психиатричните болници приюти, а не болници за активно лечение. 80% от тези 250 души са болни от шизофрения. В институциите живеят хронично болни, които са или изоставени, или измамени от имотната мафия“, обясни той и допълни, че в страната легловата база е достатъчна. „Ако говорим за София, отговорът е по-скоро не, защото столицата ни е двумилионен град, а местата за настаняване на хора с остра нужда от хоспитализация не са много“, коментира д-р Зарков. „Има недостиг на персонал по принцип в съотношението психиатри – медицински сестри - психолози – социални работници. В България съотношенията е 1:1 – един лекар към една сестра, или най-много две сестри към един психиатър, а нормално трябва да е повече“, посочи Захари Зарков. „Съотношението пък със социалните работници е катастрофално малко в посока липса на социални работници, които работят тази работа“, каза още той. Пълния текст на интервюто четете по-късно в „Мнение”", "date": "2018.07.17", "title": "Д-р Захари Зарков, НЦОЗА: Около 250 души живеят в психиатричните болници, защото нямат къде да отидат"}
{"url": "http://www.focus-news.net/news/2018/07/17/2546417/rumen-hristov-sds-variantite-za-chumata-sa-tri-nereglamentiran-vnos-probivi-na-granichnata-ograda-ili-latentno-ognishte.html", "text": "Вариантите за чумата са три – нерегламентиран внос, пробиви на граничната ограда или латентно огнище. Това каза председателят на СДС Румен Христов в интервю за  Агенция „Фокус“ .  „Три са вариантите, които БАБХ обсъжда в момента за появата на чумата по дребните преживни животни. Единият е нерегламентиран и нелегален внос. А кой го контролира? На всеки граничен пункт има представители на ветеринарните власти. Значи е изтървано. Тоест БАБХ не си е свършила работата“, обясни Христов.  „Второто е да има пробиви по т.нар. гранична ограда между България и Турция. Твърдеше се, че тя е непреодолимо съоръжение. Очевидно е, че от там е възможно, ако има компрометирани части на оградата да преминават диви и домашни животни“, добави той и уточни, че идеята за изграждането на оградата е била категорично подкрепена от него не толкова заради емигрантите, а заради ограничаването на болестите, които са многобройни. „Дори застъпвах тезата да построим такава ограда и към Гърция, защото пък от там пристигат болестите от Африка. Така или иначе това е решение на правителството, няма да им давам аз съвети. Третият вариант е да е имало латентно огнище на тази болест“, каза още Христов. \r\n„България е лоялен член на Европейския съюз, изпълнява всички директиви. Те са стриктни и категорични. Ние нямаме съмнение, че взетите мерки щяха да се случат рано или късно. Ние имаме забележки относно защо се случи по този начин, защо не беше обяснено. От друга страна виждам пропуски от страна на държавата – на министъра на земеделието и правителството пред Брюксел. Брюксел трябва да е наясно, че България, Гърция и други страни, които са на пътя на тези болести между Мала Азия и Африка са санитарен кордон“, допълни той. „България е бедна страна и това, което плащаме годишно за нас е много. За това ЕС трябва да бъде по-солидарен с нас и да ни отпуска основния процент от средствата за компенсации. За тях са нищо, но за нас са много. Тези хора заслужават една справедлива оценка на труда си, на сантимента си към тези животни. Те трябва да получат средства, които първо да им дадат възможност да си закупят породисти, качествени животни. Нека тази тяхна трагедия даде възможност да обновим стадата им“, допълни още той. Пълния текст на интервюто четете по-късно в „Мнение”", "date": "2018.07.17", "title": "Румен Христов, СДС: Вариантите за чумата са три – нерегламентиран внос, пробиви на граничната ограда или латентно огнище"}
{"url": "http://www.focus-news.net/news/2018/07/17/2546442/afp-federalniyat-rezerv-shte-prodalzhi-da-povishava-lihvenite-protsenti-postepenno.html", "text": "Федералният резерв на САЩ ще продължи постепенно да повишава лихвените проценти, тъй като икономическите перспективи остават добри, въпреки несигурността около търговската политика, заяви председателят на Федералния резерв Джером Пауъл във вторник, цитиран от  AFP . \r\nПауъл е оптимистичен за американската икономика, отбелязвайки че създаването на работни места остава силно, а инфлацията е в рамките на целта от 2 процента на Федералния резерв. \r\nВъпреки това, той отбеляза, че е „трудно да се прогнозира крайния изход от настоящите дискусии върху търговската политика“.  Йонислав Дочев", "date": "2018.07.17", "title": "AFP: Федералният резерв ще продължи да повишава лихвените проценти постепенно"}
{"url": "http://www.focus-news.net/news/2018/07/17/2546441/burgas-v-grada-shte-badat-izvarsheni-vazdushni-obrabotki-sreshtu-larvi-na-komari.html", "text": "В града ще бъдат извършени въздушни обработки срещу ларви на комари. Това съобщиха от пресцентъра на  Община Бургас . Обработките с моторен делтапланер ще се проведат на 18 юли, 19 юли и 20 юли 2018 г. Целта са водните площи и крайбрежните тръстикови масиви по обходния канал на Атанасовско езеро и крайбрежния район на езерото Вая, в посока кв. \"Лозово\", кв. \"Долно Езерово\", \"Горно Езерово\" и Комлушка низина. Времева продължителност ще бъде от 5.30 до 10.00 часа. \r\nПрепаратите, с които ще се провежда третирането срещу ларви на комари по крайбрежната водна повърхност, са биологични ларвициди, безвредни за бозайници, пчели, птици и риби.", "date": "2018.07.17", "title": "Бургас: В града ще бъдат извършени въздушни обработки срещу ларви на комари"}
{"url": "http://www.focus-news.net/news/2018/07/17/2546438/sofiya-okolo-3-000-domakinstva-v-kv-gorublyane-ostanaha-bez-elektrichestvo-zaradi-skasan-kabel-pri-izkopni-deynosti-na-stroitelna-firma.html", "text": "Днес при ремонтни изкопни дейности на строителна фирма в 13.30 часа беше скъсан кабел 20 киловолта на ЧЕЗ Разпределение, в резултат на което без електрозахранване за 1 час и 40 минути останаха около 3 000 клиенти на дружеството в столичния кв. \"Горубляне\". Това съобщиха от пресцентъра на  ЧЕЗ .", "date": "2018.07.17", "title": "София: Около 3 000 домакинства в кв. \"Горубляне\" останаха без електричество заради скъсан кабел при изкопни дейности на строителна фирма"}
{"url": "http://www.focus-news.net/news/2018/07/17/2546439/veliko-tarnovo-s-vodosvet-i-kurban-v-manastir-sv-prorok-iliya-v-gorna-oryahovitsa-shte-bade-otbelyazan-ilinden.html", "text": "С водосвет за здраве и курбан в манастир „Св. Пророк Илия” в Горна Оряховица ще бъде отбелязан Илинден на 20 юли. Това съобщиха от пресцентъра на  Общината . Литургията в светата обител ще започне в 08.00 часа. От 10.30 часа. ще бъде отслужен водосвет за здраве на гражданите и ще бъде раздаден курбан на присъстващите миряни. \r\nМанастир „Св. Пророк Илия” е основан през ХІІ - ХІІІ в. и носи името на светеца-покровител на Горна Оряховица. Според легендите след свалянето му от престола, в манастира е заточен цар Борил. В светата обител, той прекарва последните години от живота си. Именно край този манастир започва заселването на територията на днешна Горна Оряховица.", "date": "2018.07.17", "title": "Велико Търново: С водосвет и курбан в манастир „Св. Пророк Илия” в Горна Оряховица ще бъде отбелязан Илинден"}
{"url": "http://www.focus-news.net/news/2018/07/17/2546428/tass-vladimir-putin-specheli-poveche-ot-donald-tramp-ot-sreshtata-v-helzinki-tvardi-ekspert.html", "text": "Президентът на Русия Владимир Путин успя да постигне конкретни цели по време на срещата си с американския президент Доналд Тръмп в Хелзинки в понеделник, заяви анализаторът на италианското геополитическо списание „Limes“ Дарио Фабри пред  ТАСС  във вторник. \r\nСпоред експерта, Русия е била частично реабилитирана на международната сцена като първоначален резултат от срещата на върха. „Кримската страница беше обърната, а Русия вече не се разглежда като враждебна държава“, заяви той. \r\nФабри добави, че „Тръмп може да обещае облекчаване на санкциите или поне на тези, които американският президент има власт да премахне (без съгласието на Конгреса). Путин, от своя страна, може да обещае помощта на Русия във възпирането на Иран в Близкия изток и на проруските сили в Източна Украйна“, поясни той. \r\nВъпреки това, според него „резултатите, които Путин постигна, са по-конкретни“, докато руските обещания изглеждат по-неясни и двусмислени. \r\nФабри наблегна и на това, че „все още трябва да видим какви ще са последствията в дългосрочен план“. Според анализатора, Русия счита гаранциите за неутралитета на Украйна като основа за разговори. „Путин се опитва да накара САЩ да дадат гаранции, че Украйна няма да се присъедини нито към НАТО, нито към Западната сфера на влияние“, отбеляза той. Тръмп показва последователност \r\nДарио Фабри отбеляза, че американският президент за пореден път показва последователност. „Тръмп повдигна въпроса за отношенията с Русия още преди да бъде избран за президент и преди да бъде започнато разследването за предполагаемата руска намеса в президентските избори. Между другото, разследването може да има много по-скромни резултати, отколкото очакваме към момента“, заяви той. \r\n„Нещо, което трябва да се запомни, е че Тръмп има „икономически“ поглед към света. От тази гледна точка, Русия не е конкурент на Америка. Той вярва, че икономически Русия е слаба страна и по никакъв начин не може да застане на пътя на Вашингтон. Въпреки това, що се отнася до ядреното разоръжаване и други военни въпроси, Русия може да е от полза на САЩ, конкретно в разрешаване на регионални кризи и това е което Тръмп вижда като основа за преговори и споразумения. Това стоеше зад желанието на Тръмп да се срещне с Путин“, обобщава експертът.  Йонислав Дочев", "date": "2018.07.17", "title": "ТАСС: Владимир Путин спечели повече от Доналд Тръмп от срещата в Хелзинки, твърди експерт"}
{"url": "http://www.focus-news.net/news/2018/07/17/2546432/smolyan-oblastnata-epizootichna-komisiya-koordinira-deystviyata-mezhdu-institutsiite-za-preventsiya-na-afrikanskata-chuma-po-svinete.html", "text": "Областният управител Недялко Славов откри и ръководи заседание на Постоянната областна епизоотична комисия, която свика днес във връзка с неблагоприятната обстановка по отношение на заболяването африканска чума по свинете в Европа, констатираните огнища в Румъния и опасността от навлизане на болестта на територията на Република България. Това съобщиха от пресцентъра на  Областна администрация – Смолян . Основните теми, засегнати по време на заседанието, бяха свързани с епизоотичната обстановка и мерките, които следва да се предприемат за предотвратяване възникването и разпространението на заболяването на територията на област Смолян. \r\nД-р Валентина Мелемова – началник отдел „Здравеопазване на животните” и д-р Жана Шишкова – началник отдел „Контрол на храните” от ОДБХ-Смолян дадоха яснота във връзка със симптомите, инкубационния период, начина на протичане и предаване, животните, които са уязвими от африканската чума, както и необходимите мерки за осигуряване на биосигурност. Уточни се, че заболяването се разпространява сред дивите животни, от където възниква рискът за заразяване и на домашните. Основен фактор за разпространението е човека и човешката дейност, независимо, че хората не се разболяват, но със своята мобилност те могат да пренесат вируса. \r\nАфриканската чума по свинете може да бъде констатирана само чрез лабораторни изследвания, като инкубационният период е от 3 до 15 дни, а при остра форма – от 3-4 дни. Вирусът се концентрира в кръвта и заразените свински меса, които не са обработени добре термично, могат да бъдат потенциални разпространители на заболяването. Затова не се препоръчва домашните животни и в частност свинете да консумират отпадъци от хранителни продукти.  На този етап няма действаща ваксина срещу африканската чума по свинете. \r\nВъв връзка с опасността от инфлуенца, д-р Мелемова каза, че за момента не са констатирани, нито е имало поводи за съмнения за наличие на заболяването на територията на област Смолян. Рисковите територии за този вид заболяване са пътищата за миграция на птици, каквито през нашия регион не преминават. \r\nИнж. Ботьо Арабаджиев – директор на ЮЦДП-Смолян, увери, че ловните дружини в област Смолян са изключително дисциплинирани по отношение на проверяване месото на отстреляния дивеч и сигнализиране за открити нередности по време на лов. Той обърна внимание на това, че е важно при евентуално нахлуване на заболяването, да бъдат локализирани заразените горски територии, като се предприемат своевременни мерки за ограничаване на болестта. \r\nЧленовете на комисията изостриха вниманието по отношение на пренасянето на живи животни  и месо. Те призоваха стопаните на животни да бъдат изключително внимателни и да наблюдават състоянието на свинете и дребните преживни животни, като при най-малкото съмнение за заболяване, да сигнализират ветеринарните служби. \r\nПо време на заседанието бяха обсъдени и въпроси, свързани с предприемането на превантивни мерки на ГКПП при Златоград за недопускане на вируса в региона.", "date": "2018.07.17", "title": "Смолян: Областната епизоотична комисия координира действията между институциите за превенция на африканската чума по свинете"}
{"url": "http://www.focus-news.net/news/2018/07/17/2546443/georgi-ikonomov-kmet-na-obshtina-bansko-tryabva-da-badat-postaveni-zdravi-organizatsionni-osnovi-na-turisticheskiya-rayon-rilapirin.html", "text": "Трябва да бъдат поставени здрави организационни основи на Туристически район Рила – Пирин. Това каза по време на учредяване на организацията Георги Икономов, кмет на Община Банско, предаде репортер на  Радио „Фокус“ - Пирин . Икономов припомни, че на 5 декември са учредили Инициативен комитет и са провели различни инициативи. На 12 януари е подадено до Министерство на туризма заявление за откриване на процедура за учредяване на организацията. „След това бяха изпратени покани до 23 общини на територията на района, като 15 се отзоваха, включително две сдружения. Към момента имаме всички документи за учредяване на региона“, каза още Икономов. \r\nЛора КАЛЧЕВА", "date": "2018.07.17", "title": "Георги Икономов, кмет на Община Банско: Трябва да бъдат поставени здрави организационни основи на Туристическия район Рила–Пирин"}
{"url": "http://www.focus-news.net/news/2018/07/17/2546444/kardzhali-okrazhnata-prokuratura-vnese-obvinitelen-akt-za-ubiystvo-na-7-godishno-momiche.html", "text": "Окръжна прокуратура – Кърджали внесе за разглеждане в Окръжен съд – Кърджали обвинителен акт срещу лице с инициали М.Х., на 25 г., за това, че влязъл в чуждо жилище нощем и за умишлено убийство. Това съобщиха от пресцентъра на  Апелативна прокуратура - Пловдив . Обвиненията се основават на събраните при разследването доказателства – разпити на свидетели, обяснения на обвиняемия, извършени съдебно-медицински експертизи и експертизи на приобщените веществени доказателства. \r\nОт събраните при проведеното досъдебно производство доказателства е установено, че на 17 декември 2017 г., в гр. М., обл. Кърджали, обвиняемият М. Х. е влязъл нощем в жилището, ползвано от С.М. и Г.М. и умъртвил чрез задушаване 7-годишната си братовчедка Д.М., за да прикрие противоправното влизане в чуждото жилище. Смъртта е настъпила по особено мъчителен начин за пострадалата. \r\nОт извършената съдебно-медицинска експертиза на трупа на пострадалата категорично се установява, че причина за настъпването на смъртта на детето е задушаване (механична асфикция) от затискане и запушване на дихателните отвори - уста и нос. \r\nВ хода на досъдебното производство по отношение на обвиняемия е взета мярка за неотклонение „задържане под стража“, която не е променяна.", "date": "2018.07.17", "title": "Кърджали: Окръжната прокуратура внесе обвинителен акт за убийство на 7-годишно момиче"}
{"url": "http://www.focus-news.net/news/2018/07/17/2546448/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Нормално проходими са пътищата в областта. Това съобщиха за  Радио „Фокус“ – Смолян  дежурният в Областно пътно управление – Смолян. Времето е облачно, с превалявания от дъжд, а пътните настилки са мокри на места. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Смилян се осъществява в една лента поради пропадане на пътното платно. Участъкът е сигнализиран с пътни знаци. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик е интензивен в края на работния ден. По-натоварено е движението по бул. „България“, прилежащите към него улици и кръстовища. Пътните настилки по улиците в града са мокри. \r\nНели ГЕРГЬОВСКА", "date": "2018.07.17", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/07/17/2546445/galap-interneshanal-premierat-boyko-borisov-se-polzva-s-nay-visoko-doverie-v-stranite-ot-zapadnite-balkani-v-sravnenie-s-ostanalite-lideri-v-regiona.html", "text": "След Българското европредседателство страните от Западните Балкани чувстват България по-близка, дори и на фона на факта, че големите държави в ЕС не дадоха особено ясна перспектива на тези общества. Българският принос е усетен и страните от Западните Балкани са възприели по-скоро позитивно българската роля. Това се отразява и във възприятията за българския премиер, който в последната една година повишава разпознаваемостта си в страните от Западните Балкани и сред тези шест общества сега се ползва с най-високо доверие сред останалите глави на изпълнителната власт в региона. Българските усилия за Западните Балкани са довели до ръст в последната година на запознатостта с Бойко Борисов. Неразпознаваемостта му намалява чувствително с 16 пункта за една година. Това означава, че България получава активна роля в масовото съзнание на тези страни. Така през 2018 г. общата положителна минус общата отрицателна оценка за Борисов дава резултат от +22, с което Борисов е в най-изгодна позиция спрямо лидерите в региона. Сравнително високи положителни оценки, например, има и Ердоган, но там и отрицателните оценки са високи и разликата между положителни и отрицателни е +10. Освен това, при Ердоган в последната една година растат по-скоро негативните оценки.", "date": "2018.07.17", "title": "„Галъп интернешънъл“: Премиерът Бойко Борисов се ползва с най-високо доверие в страните от Западните Балкани в сравнение с останалите лидери в региона"}
{"url": "http://www.focus-news.net/news/2018/07/17/2546446/ministar-lilyana-pavlova-blagodarya-na-vseki-sluzhitel-na-mvr-za-sadeystvieto-podkrepata-i-angazhiranostta-v-podgotovkata-i-provezhdaneto-na-balgarskoto-predsedatelstvo.html", "text": "Министър Лиляна Павлова изрази сърдечна благодарност към състава на МВР, защитил достойно своя професионализъм по време на Българското председателство на Съвета на ЕС. Това съобщиха от пресцентъра на  МВР .  \r\n\"Благодаря сърдечно на всеки един от служителите на вътрешното министерство за съдействието, подкрепата и ангажираността в подготовката и провеждането на първото Българско председателство на Съвета на Европейския съюз 2018\". С тези думи министърът за Българското председателство на Съвета на ЕС 2018 Лиляна Павлова се обърна към състава на МВР по време на тържествена церемония, на която тя изрази дълбокото си уважение към труда и съществения принос на МВР в успешното провеждане на председателството. Министър Павлова посочи, че през изминалите шест месеца, в които България бе начело на Съвета на Европейския съюз, заедно доказахме по безспорен начин, че сме надежден партньор, активен участник и медиатор на европейската сцена. Тя отбеляза, че голяма част от заслугата е на всички структури на МВР, които с неуморния си труд ежедневно доказваха висок професионализъм, гъвкавост и дискретност и получиха заслужена висока оценка от европейските ни партньори. По думите ѝ организацията и мерките за сигурност бяха изпълнени по начин, който не само показа отличната подготвеност на българската страна, но и допринесе за запазването на нормалното ежедневие на жителите и гостите на столицата. Министър Лиляна Павлова се спря и върху експертната работа в МВР по една от най-тежките теми в общоевропейския дневен ред, а именно темата за сигурността и миграцията. Изключителният професионализъм би доказан с факта, че именно Българското председателство успя да предложи законодателен пакет и да затвори 4 от 6 законодателни досиета, благодарение на което цялостната реформа на системата „Сигурност и миграция“ е завършена, допълни още министър Павлова. Тя изказа специална благодарност и на представителите на МВР в Брюксел, осигурили Председателството с безспорен професионализъм. Лиляна Павлова не пропусна да благодари и на семействата на служителите на МВР, подкрепили отговорната им ангажираност през тези шест месеца.  \r\nВ знак на уважение за всеотдайната работа министър Лиляна Павлова връчи почетни грамоти и възпоменателни монети на министър Валентин Радев и главния секретар на МВР главен комисар Младен  Маринов.  \r\nМинистър Радев също благодари на всички служители на МВР, които с блестящата си работа не допуснаха нито един инцидент по време на Председателството. Той се обърна специално и към всички, работили за Председателството на Съвета на ЕС, чието място не бе пред камерите и микрофоните, и оцени помощта им като изключително важна. С топли думи към колегите си се обърна и главният секретар на МВР главен комисар Младен Маринов, които по думите му със своята дисциплинираност и всеотдайност не допуснаха нищо, което да опетни името на Председателството и страната ни като цяло.  \r\nБлагодарствени пакети получиха директорите на главните дирекции - главен комисар Христо Терзийски, главен комисар Светлан Кичиков, главен комисар Николай Николов и главен комисар Ивайло Спиридонов. Отличени бяха и директорът на СДВР старши комисар Ивайло Иванов, заместникът му старши комисар  Антон  Златанов, началникът на отдел „Специализирани полицейски сили“ комисар Радослав Стойнев, началник  отдел „Охранителна полиция“ комисар Борислав Муеров и заместникът му комисар Тони Тодоров, началникът на сектор „Масови мероприятия“ главен инспектор Пламен Колев, началник сектор в отдел „Пътна  полиция“ главен инспектор Любомир Костадинов. Отличия получиха още директорът на дирекция „Жандармерия“ старши комисар Красимир Добрев, директорът на СОБТ командир Георги Гайков и Младен Петров, директор на Дирекция „Комуникационни и информационни системи“.", "date": "2018.07.17", "title": "Министър Лиляна Павлова: Благодаря на всеки служител на МВР за съдействието, подкрепата и ангажираността в подготовката и провеждането на Българското председателство"}
{"url": "http://www.focus-news.net/news/2018/07/17/2546450/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.17", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/17/2546452/sport-arsen-venger-zayavi-che-e-bilo-greshka-da-ostane-v-arsenal-22-godini.html", "text": "Бившият мениджър на Арсенал Арсен Венгер заяви, че оставането му в  английския клуб в продължение на 22 години е една от най-големите грешки в живота му. Той беше треньор на Арсенал в периода 1996 – 2018. Запитан за най-голямата си грешка, Венгер отговори: „Вероятно това е оставането ми в един клуб в продължение на 22 година. Аз съм човек, който обича да пътува, но освен това харесвам и предизвикателствата. Понякога ставам пленник на собствените си предизвикателства“. Той обяви напускането си през май месец тази година, като се превърна във втория мениджър, управлявал най-дълго един клуб, след бившия треньор на Манчестър Юнайтед Сър Алекс Фъргюсън, който беше мениджър на клуба в продължение на 27 години.", "date": "2018.07.17", "title": "Спорт: Арсен Венгер заяви, че е било грешка да остане в Арсенал 22 години"}
{"url": "http://www.focus-news.net/news/2018/07/17/2546447/pernik-edin-chovek-e-postradal-pri-katastrofa-na-24-km-ot-avtomagistrala-struma-v-posoka-sofiya.html", "text": "Лек автомобил, със софийска регистрация, е катастрофирал на 24 км от на автомагистрала „Струма“ в посока София. Това съобщиха от OДМВР Перник за Агенция  „Фокус“ . В колата са пътували трима души. Шофьорът и пътникът, който се е возил отзад са невредими. Пътникът до шофьора е закаран в болница за медицински преглед, но за момента няма точна информация за неговото здравословно състояние. По време на инцидента колата се е преобърнала в канафката. Движението на магистралата е нормализирано, на място има полицейски екипи, които регулират трафика. Катастрофиралата кола се намира в аварийната лента.", "date": "2018.07.17", "title": "Перник: Един човек е пострадал при катастрофа на 24 км от автомагистрала „Струма“ в посока София"}
{"url": "http://www.focus-news.net/news/2018/07/17/2546453/ministar-nikolay-nankov-shte-inspektira-vazstanovitelnite-raboti-sled-navodnenieto-v-miziya-na-18-yuli.html", "text": "На 18 юли от 14.00 часа министърът на регионалното развитие и благоустройството Николай Нанков ще направи инспекция на възстановителните работи след наводнението в Мизия. Това съобщиха от пресцентъра на  Министерство на регионалното развитие и благоустройството . \r\nЗа оказаната навременна помощ при бедствието и отстраняване на щетите, нанесени от поройните дъждове, днес министър Нанков и председателят на Управителния съвет на Агенция „Пътна инфраструктура“ инж. Светослав Глосов получиха благодарствени писма от кмета на Мизия Виолин Крушовенски.", "date": "2018.07.17", "title": "Министър Николай Нанков ще инспектира възстановителните работи след наводнението в Мизия на 18 юли"}
{"url": "http://www.focus-news.net/news/2018/07/17/2546454/aktsenti-v-sutreshniya-blok-dobro-utro-balgariya-po-radio-fokus-na-18-yuli.html", "text": "В разгара на лятото, макар и температурите да не напомнят за това, всички сме с поглед в предстоящите почивки. Почивки, които обаче могат да бъдат помрачени от различни инфекции, характерни за летните месеци. Какво е развитието им към момента, очаква ли се по-голяма заболеваемост и как да се предпазим от тях? Полезните съвети ще търсим в сутрешния блок „Добро утро, България“ по  Радио „Фокус“  от директора на Националния център по заразни и паразитни болести проф. Тодор Кантарджиев. Продължаваме да следим проблема с чумата по дребните преживни животни. За фактите и методите за овладяване на ситуацията, отвъд силно емоционалния и политически характер, разговаряме с директора на БАБХ д-р Дамян Илиев. На 18 юли се навършват 181 години от рождението на Васил Левски. За заветите на Апостола, за познатите и все още спорни моменти от живота му ще разговаряме с историка проф. Пламен Павлов. В минутите след 9 часа- Цветана Тончева от Радио „Фокус“-Пловдив продължава темата, разкривайки ни малко за изложбата в Карлово, която ще представи ценни книги на Апостола.  \r\nТези и още теми - в сутрешния блок на Радио „Фокус“ „Добро утро, България“ от 06.00 до 10.00 часа с водещ Виктория Месробович - Кувенджиева.", "date": "2018.07.17", "title": "Акценти в сутрешния блок „Добро утро, България“ по Радио „Фокус“ на 18 юли"}
{"url": "http://www.focus-news.net/news/2018/07/17/2546457/vidin-dvizhenieto-po-pat--1411-s-slana-bara-vidin-e-ogranicheno-za-avtomobili-nad-5-t-poradi-komprometirano-eksploatatsionno-sastoyanie-na-most.html", "text": "Нормално проходими са пътищата в областта. Това каза за  Радио „Фокус“ – Видин  дежурният служител в Областно пътно управление. В посока ГКПП „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул. “Панония“. \r\nАнна ЛОЗАНОВА", "date": "2018.07.17", "title": "Видин: Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост"}
{"url": "http://www.focus-news.net/news/2018/07/17/2546451/d-r-zahari-zarkov-ntsoza-ne-se-uvelichava-broyat-na-horata-s-psihichni-razstroystva-prez-poslednite-godini.html", "text": "Не се увеличава броят на хората с „психични разстройства“ през последните години. Това каза д-р Захари Зарков - началник на отдел \"Психично здраве\" към Национален център по обществено здраве и анализи, в интервю за  Агенция „Фокус“ . „През медиите темата за психичните разстройства става ту интересна, ту заглъхваща. Истината е, че има константност на тежките психични разстройства – и за шизофренията, и за деменцията, и за умствената изостаналост“, коментира той. „Процентът на българите, които някога са се разболявали от тревожните разстройства – паника, генерализиран тревожност, паника и посттравматичен стрес, – е около 11,4%“, обясни д-р Зарков. „Разстройствата на настроението, които включват депресията и биполярната болест, са около 6,2%. А разстройствата, свързани с употреба на вещества, са около 3,3%“, допълни той. „Това са данни не от психиатрите и амбулаторията, а данни от епидемиологично проучване, което се прави с много голяма извадка, национално представително е и данните са валидни за нашата държава“, поясни  \r\nд-р Зарков. Пълния текст на интервюто четете по-късно в „Мнение”", "date": "2018.07.17", "title": "Д-р Захари Зарков, НЦОЗА: Не се увеличава броят на хората с „психични разстройства“ през последните години"}
{"url": "http://www.focus-news.net/news/2018/07/17/2546458/haskovo-kmetat-dobri-belivanov-pocherpi-s-torti-detsata-v-dnevniya-tsentar-za-detsa-i-mladezhi-s-uvrezhdaniya-marina.html", "text": "Кметът Добри Беливанов почерпи с две торти децата от Дневния център за деца и младежи с увреждания „Марина“. Това съобщиха от пресцентъра на  Общината . Той им пожела да са здрави и запазят силния си дух благодарение, на който успяват да преодоляват неимоверни препятствия в живота си. Почерпката е по повод деня на св. Марина, който отбелязва днес Православната църква. Светицата е считана за лечител и почитана като закрилник от болести и нещастия.", "date": "2018.07.17", "title": "Хасково: Кметът Добри Беливанов почерпи с торти децата в Дневния център за деца и младежи с увреждания \"Марина\""}
{"url": "http://www.focus-news.net/news/2018/07/17/2546461/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-sportni-zali-na-sektor-v-na-natsionalniya-stadion.html", "text": "Въвежда се временна организация на движението във връзка с ремонт на спортни зали на сектор „В“ на Националния стадион. Това съобщиха от пресцентъра на  Столична община .  \r\nОт 00.00 часа до 18.00 часа на 18 юли 2018 г. се забранява влизането и престоят и паркирането на превозни средства на алеята пред сектор „Б“ и „В“ на Националния стадион, с изключение на специализираната товарна транспортна техника.", "date": "2018.07.17", "title": "София: Въвежда се временна организация на движението във връзка с ремонт на спортни зали на сектор „В“ на Националния стадион"}
{"url": "http://www.focus-news.net/news/2018/07/17/2546440/talat-dzhaferi-parlamentat-nyama-da-bade-zalozhnik-na-partiyni-interesi.html", "text": "Председателят на македонския парламент Талат Джафери заяви, че партиите в парламента са постигнали съгласие и са предложили промяна на изборния закон, за да бъде деблокиран процеса за избор на Държавна избирателна комисия (ДИК), без която не може да функционира нито една институция, предава македонската информационна агенция  „Макфакс“ . \r\n„Париите обещаха, че няма да блокират процеса и затова гласуваха с мнозинство от две трети. По неизвестни причини партиите бяха тактични. Парламентът не може да бъде заложник на волята на някои партии. Няма никаква пречка да се излезе с това предложение за закон, без значение кой как го тълкува. Парламентът няма пречка да се обяви за предложението на правителството. Това не е пречка за партиите да продължат с дебата за консенсусно решение. Предложението може да бъде оттеглено, но нека да бъде ясно, че парламентът няма да бъде заложник на партийните интереси“, заяви Джафери.  Йонислав Дочев", "date": "2018.07.17", "title": "Талат Джафери: Парламентът няма да бъде заложник на партийни интереси"}
{"url": "http://www.focus-news.net/news/2018/07/17/2546455/tass-donald-tramp-zayavi-che-sreshtata-mu-s-vladimir-putin-e-preminala-po-dobre-ot-sreshtata-na-varha-v-nato.html", "text": "Президентът на САЩ Доналд Тръмп счита, че е провел отлични дискусии в рамките на срещата на върха на НАТО, но въпреки това срещата му с президента на Русия Владимир Путин е била по-добра, предава  ТАСС . \r\n„Докато имах страхотна среща с НАТО, набирайки големи суми пари, имах дори по-добра среща с руския лидер Владимир Путин. За съжаление, това не се предава по такъв начин – фалшивите новини става ненормални!“, написа Тръмп в социалната мрежа „Туитър“.  Йонислав Дочев", "date": "2018.07.17", "title": "ТАСС: Доналд Тръмп заяви, че срещата му с Владимир Путин е преминала по-добре от срещата на върха в НАТО"}
{"url": "http://www.focus-news.net/news/2018/07/17/2546462/prezidentat-rumen-radev-shte-otkrie-pametnik-na-vasil-levski-v-selo-ruen-i-shte-poseti-grad-bolyarovo.html", "text": "На 18 юли държавният глава ще посети село Руен, където ще открие паметник на Васил Левски. Това съобщиха от  прессекретариата на държавния глава . От 10.45 часа в сградата на общината президентът ще разговаря с Исмаил Осман, кмет на Община Руен. От 11.00 часа Румен Радев ще вземе участие в церемонията по откриването на паметника на Апостола на свободата, където ще произнесе слово.  \r\nПо-късно през деня държавният глава ще посети град Болярово. Около 14.30 часа Румен Радев ще проведе среща с кмета Христо Христов и с ръководството на Общината по повод предприетите действия за ликвидиране на огнищата от чума по дребните преживни животни в Странджа.", "date": "2018.07.17", "title": "Президентът Румен Радев ще открие паметник на Васил Левски в село Руен и ще посети град Болярово"}
{"url": "http://www.focus-news.net/news/2018/07/17/2546437/monitoringat-na-es-nad-makedoniya-zapochna-sas-skandal-obzor.html", "text": "Комисарят по европейска политика за съседство и преговори за разширяване Йоханес Хан е на еднодневно посещение в Скопие, с което официално се дава старт на Мониторинга на ЕС над югозападната ни съседка. Австрийският политик да присъства на 79-то заседание на правителството на Република Македония, чиято единствена дневна точка трябваше да бъде информацията за концепцията и структурата на преговорите за присъединяване на страната към Общността. „В Скопие съм прекарал много нощи, някои от които безсънни, но днес мога да кажа добри новини за европейската перспектива на страната“, подчерта Хан.  \r\n„Искам да Ви поздравя за поканата, която получихте миналата седмица за започване на преговори за присъединяване към НАТО. Гражданите ще получат повече сигурност. Хората в тази страна са показали съпротива и издръжливост и служат като пример за целия регион, което би трябвало да насърчи всички страни, които имат двустранни проблеми, да ги решат. Благодарение на Вашата решителност и тази на правителството постигнахте нещо, което изглеждаше невъзможно. Сега Вие ще решавате бъдещето на страната си. Вратата на ЕС е широко отворена и Вие можете да се възползвате от тази възможност. Призовавам гражданите да се възползват от тази възможност, особено младите хора. Успешният референдум ще покаже зрелостта на Вашата страна\", допълни австрийският политик.  \r\nНа свой ред докладчикът за Македония в Европейския парламент Иво Вайгъл, който също е в Скопие, предупреди, че страната се намира в ключов, исторически момент от съществуването си, който трябва да се оцени като първа конкретна стъпка към членство в Общността. „Това не е формалност, това е възможност за прогрес. Членството в ЕС и НАТО е историческа възможност за Македония. Няма да има втори шанс. Искам да предам посланието, че няма да има втори шанс за решаване на откритите въпроси, които блокират процеса на присъединяване на Македония към ЕС. Никой не може да си представи по-добри условия, за да бъдат започнати и успешно приключени преговорите“, увери докладчикът на ЕП, като същевременно призова  \r\nдепутатите да работят заедно и да поставят държавните пред партийните интереси.  \r\nНачалото на Мониторинга на ЕС над Македония не мина без скандал. Правителството на премиера Зоран Заев внесе в парламента предложение за промени в правилника за избирането на членовете на Държавната избирателна комисия (ДИК), който предвижда да бъдат назначавани с обикновено мнозинство от 61 депутати, а не с квалифицирано мнозинство, както до този момент. Това стана причина за негодуванието на депутатите от опозиционната ВМРО-ДПМНЕ - по искане на координатора на парламентарната група Драган Данев бе обявена едночасова пауза. Данев реагира гневно на ситуацията: веднага след като комисарят по европейска политика за съседство и преговори за разширяване Йоханес Хан е напуснал заседанието, е „подхвърлено“ предложението за промени, без при това да са проведени консултации и без да е дадено съгласието на опозицията, коментира координаторът на фракцията на ВМРО-ДПМНЕ. \r\nСъщевременно бе обявено, че министър-председателят на Македония Зоран Заев е поискал среща с лидера на ВМРО-ДПМНЕ Християн Мицковски, която - съгласно думите му – ще бъде с цел ускоряване на процесите за организиране на референдума за името. \r\nПромените в правилника за ДИК са предложени, след като ВМРО-ДПМНЕ обвърза избора на членовете й с приемането на Закона за финансирането на политическите партии, както и със създаването на служебно правителство. Поради тази причина формирането на ДИК е блокирано – крайният срок за избирането на новите й членове изтече преди две седмици. \r\nСъздаването на ДИК е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състои в края на септември или началото на октомври тази година.  Тереза Герова", "date": "2018.07.17", "title": "Мониторингът на ЕС над Македония започна със скандал (ОБЗОР)"}
{"url": "http://www.focus-news.net/news/2018/07/17/2546459/afp-zhan-klod-yunker-i-donald-tramp-shte-provedat-targovski-pregovori-na-25-yuli.html", "text": "Председателят на Европейската комисия Жан-Клод Юнкер ще посети Белия дом на 25 юли, за да проведе преговори с президента на САЩ Доналд Тръмп по въпросите свързани с търговските мита, които застрашават трансатлантическите отношения, съобщиха от Европейската комисия във вторник, предава  AFP . \r\n„Председателят Юнкер и президентът Тръмп ще се фокусират върху подобряването на трансатлантическата търговия и изграждането на по-силно икономическо партньорство“, се казва в изявление на Европейската комисия, допълвайки че в разговорите ще бъдат обсъдени и външната политика, контратероризма и енергийната сигурност.  Йонислав Дочев", "date": "2018.07.17", "title": "AFP: Жан-Клод Юнкер и Доналд Тръмп ще проведат търговски преговори на 25 юли"}
{"url": "http://www.focus-news.net/news/2018/07/17/2546449/fokus-makedoniya-vlastta-nadhitri-vmro-dpmne-za-da-sformira-dik-bez-glasovete-na-opozitsiyata.html", "text": "Малко преди започването на парламентарната сесия във вторник, правителството предложи промени в избирателния закон, с които членовете на Държавната избирателна комисия (ДИК) биха се избирали с абсолютно мнозинство, е не с такова от две трети. По този начин, твърдят от правителството, би се преодоляла блокадата в парламентарната комисия по назначенията и въпросите по имунитета на депутатите, председателствана от Илия Димовски, който вече няколко пъти отказва да насрочи заседание, предава македонската електронна медия  „Фокус“ . \r\nСлед като работата на комисията е блокирана, правителството се опитва с политически натиск да принуди опозицията да се откаже от този подход. Правителството предлага да се премахне от избирателния закон думите „две трети“ при гласуването за членове на ДИК. \r\n„За да се разреши проблемът, който се появи с блокирането на процеса за избор на Държавна избирателна комисия, се предлага съответна промяна с която ще се разрешат обективно настаналите събития. Конституцията на Република Македония регламентира необходимото мнозинство за вземане на решения, което варира в зависимост от правната материя или избраната позиция, за която се взема решение. Целта на тези механизми, а особено на мнозинството от две трети при взимане на решение, е да се осигури по-широка легитимност и участие на всички политически субекти, представени в парламента. Допълнително, освен тези конституционни решения, определени закони предвиждат мнозинство от две трети за избор на членове на органи, в конкретния случай мнозинство от две трети за избори на членове в Държавната избирателна комисия според изборния закон. Въпреки това, подобно решение и покрай доброто намерение при неговото вземане, не трябва да се превръща в своя противоположност, давайки възможност на парламентарната опозиция цялостно да блокира процеса на вземане на решения, по-специално на избора на председател, заместник-председател и членове на Държавната избирателна комисия“, се казва в предложението за промените на правителството. \r\nОтговаряйки на това предложение, депутатите от опозиционната ВМРО-ДПМНЕ реагираха като заявиха, че властта действа недемократично. Депутатът от ВМРО-ДПМНЕ Драган Данев заяви, че с това правителството обижда интелекта на гражданите.  Йонислав Дочев", "date": "2018.07.17", "title": "„Фокус“ (Македония): Властта надхитри ВМРО-ДПМНЕ, за да сформира ДИК без гласовете на опозицията"}
{"url": "http://www.focus-news.net/news/2018/07/17/2546463/ivan-tsarov-regionalen-istoricheski-muzey-veliko-tarnovo-arheologicheskiyat-sezon-zapochva-prez-avgust.html", "text": "Археологическият сезон във Велико Търново започва през август. Това каза за  Радио „Фокус“ – Велико Търново  директорът на Регионалния исторически музей Иван Църов. Той съобщи, че преди дни е подписан окончателният договор за финансиране с Министерство на културата. Най-рано ще стартират проучванията на праисторическото селище край село Петко Каравелово, община Полски Тръмбеш. За него държавата е отпуснала 13 000 лева. Там от края на месец юли – началото на месец август ще работи археологът Александър Чохаджиев. Той ще продължи дейностите в района на откритото преди две години двуетажно праисторическо жилище, което е изключителна рядкост. \r\nВ средата на месец август ще започнат разкопките на Никополис ад Иструм. На обекта ще работи директорът на музея Иван Църов, който ще се съсредоточи върху последната непроучена част на форумния комплекс. \r\nСлед 15 август ще започнат проучванията и на манастира “Света Богородица” в местността Френкхисар във Велико Търново. Ръководител на разкопките е проф. Хитко Вачев. \r\nПрез късната есен – края на септември – началото на октомври ще стартират проучванията на археолога Недко Еленски. От 10 години той работи по разкриването на селище от палеолита в местността Смърдеш край лясковското село Джулюница. \r\nНадежда КРЪСТЕВА", "date": "2018.07.17", "title": "Иван Църов, Регионален исторически музей - Велико Търново: Археологическият сезон започва през август"}
{"url": "http://www.focus-news.net/news/2018/07/17/2546464/pregled-na-mezhdunarodnite-novini-do-18-chasa-agentsiya-fokus.html", "text": "Правителството на премера Зоран Заев внесе в парламента предложение за промени в правилника за избирането на членовете на Държавната избирателна комисия (ДИК), който предвижда да бъдат назначавани с обикновено мнозинство от 61 депутати, а не с квалифицирано мнозинство, както до този момент, съобщава скопското електронно издание  „НОВА“ . \r\nПо данни на медията проектоизмененията са били приети на 80-то заседание на правителството и вече са внесени за обсъждане в парламента. Очаква се те да бъдат включени в дневния ред на сесията, насрочена за обедните часове на сряда, 18 юли.  \r\nПромените са предложени, след като опозиционната ВМРО-ДПМНЕ обвърза избора на членове на ДИК с приемането на Закона за финансирането на политическите партии, както и със създаването на служебно правителство. Поради тази причина формирането на ДИК е блокирано – крайният срок за избирането на новите й членове изтече преди две седмици. \r\nСъздаването на ДИК е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състоив края на септември или началото на октомври тази година.  \r\nПо-рано македонският министър-председател поиска среща с лидера на ВМРО-ДПМНЕ Християн Мицковски. Основна тема на разговорите помежду им ще бъде въпросът за референдума. \r\n***  Търговското споразумение между Европейския съюз и Япония е „ясно послание“ срещу протекционизма. Това заяви председателят на Европейския съвет Доналд Туск, предава  AFP . \r\n„Изпращаме ясно послание, че стоим заедно срещу протекционизма\", подчерта Туск след подписването на сделката, сключена малко след решението на САЩ да въведат допълнителни тарифи за вноса от ЕС. \r\nДокументът, подписан в Токио от високопоставени представители на Брюксел и японския министър-председател Шиндзо Абе, е най-голямата сделка, която ЕС е договарял от началото на съществуването си. Тя предвижда създаването на зона за свободна търговия, покриваща почти една трета от световния БВП. \r\n***  Турски съд разпореди оставането в ареста на двамата военнослужещи на Гърция, които бяха арестувани през месец март след пресичане на границата, предава  Reuters , като се позовава на публикация в местно издание.  \r\nАтина твърди, че двамата военни са преминали на турска територия случайно, след като са се дезориентирали в резултат на лошите метеорологични условия. Анкара обаче разпореди задържането им за незаконно влизане в страната и опит за шпионаж.  \r\nРешението на съда бе издадено няколко дни, след като гръцкият премиер Алексис Ципрас и държавният глава на Турция Реджеп Тайип Ердоган се срещнаха в Брюксел в кулоарите на форума на високо равнище на НАТО и се съгласиха да се съсредоточат върху усилията за намаляване на напрежението в Егейско море. \r\nОт агенцията допълват, че в съда в Одрин, северозападна провинция, граничеща с Гърция и България, където двамата войници бяха задържани, се е състояло изслушване по случая с войниците, но магистратите са отхвърлили искането им да бъдат освободени. Срещу тях обаче все още няма повдигнати обвинения.  \r\nСлужители на съда, с които се е свързала агенцията, са отказали да коментират случая. \r\n***  В Берлин започна тристранната среща между представители на Брюксел, Москва и Киев, в рамките на която ще бъде обсъдено транспортирането на руски природен газ през територията на Украйна, предава кореспондент на  TACC , като уточнява, че преговорите са стартирали по-късно от предварително обявения график.  \r\nСрещата бе предшествана от предварителни консултации, в които се включиха министърът на енергетиката на Руската федерация Александър Новак, министърът на икономиката на ФРГ Петер Алтмайер, министърът на външните работи на Украйна Павел Климкин и заместник-председателят на Европейската комисия отговарящ на енергийния съюз Марош Шефчович. В рамките й са били обсъдени изходните позиции на всяка една от страните в преговорите. На тяхна основа следва да бъде разработена пътна карта за провеждане на следващите срещи, поясниха от Берлин. \r\nАлтмайер изрази увереност, че тристранните преговори за транзита на руски газ биха могли да допринесат за съживяването на мирния процес за Украйна. Германският икономически министър поясни, че въпросът за строителството на „Северен поток 2“ не е обсъждан, но се очаква да бъде един от най-спорните в преговорите за газа. Киев многократно призова европейците да се откажат от проекта. \r\n***   Земетресение с магнитуд 4.7 по скалата на Рихтер е регистрирано в Албания, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 15:05 часа (16:05 часа българско време) на дълбочина от 10 км. Епицентърът се намира на 30 км от столицата Тирана. \r\nНяма данни за жертви и материални щети. \r\n***  Председателят на македонския парламент Талат Джафери заяви, че партиите в парламента са постигнали съгласие и са предложили промяна на изборния закон, за да бъде деблокиран процеса за избор на Държавна избирателна комисия (ДИК), без която не може да функционира нито една институция, предава македонската информационна агенция  „Макфакс“ . \r\n„Париите обещаха, че няма да блокират процеса и затова гласуваха с мнозинство от две трети. По неизвестни причини партиите бяха тактични. Парламентът не може да бъде заложник на волята на някои партии. Няма никаква пречка да се излезе с това предложение за закон, без значение кой как го тълкува. Парламентът няма пречка да се обяви за предложението на правителството. Това не е пречка за партиите да продължат с дебата за консенсусно решение. Предложението може да бъде оттеглено, но нека да бъде ясно, че парламентът няма да бъде заложник на партийните интереси“, заяви Джафери. \r\n***  Президентът на САЩ Доналд Тръмп счита, че е провел отлични дискусии в рамките на срещата на върха на НАТО, но въпреки това срещата му с президента на Русия Владимир Путин е била по-добра, предава  ТАСС . \r\n„Докато имах страхотна среща с НАТО, набирайки големи суми пари, имах дори по-добра среща с руския лидер Владимир Путин. За съжаление, това не се предава по такъв начин – фалшивите новини става ненормални!“, написа Тръмп в социалната мрежа „Туитър“. \r\n***  Председателят на Европейската комисия Жан-Клод Юнкер ще посети Белия дом на 25 юли, за да проведе преговори с президента на САЩ Доналд Тръмп по въпросите свързани с търговските мита, които застрашават трансатлантическите отношения, съобщиха от Европейската комисия във вторник, предава  AFP . \r\n„Председателят Юнкер и президентът Тръмп ще се фокусират върху подобряването на трансатлантическата търговия и изграждането на по-силно икономическо партньорство“, се казва в изявление на Европейската комисия, допълвайки че в разговорите ще бъдат обсъдени и външната политика, контратероризма и енергийната сигурност. \r\n***  Малко преди започването на парламентарната сесия във вторник, правителството предложи промени в избирателния закон, с които членовете на Държавната избирателна комисия (ДИК) биха се избирали с абсолютно мнозинство, е не с такова от две трети. По този начин, твърдят от правителството, би се преодоляла блокадата в парламентарната комисия по назначенията и въпросите по имунитета на депутатите, председателствана от Илия Димовски, който вече няколко пъти отказва да насрочи заседание, предава македонската електронна медия  „Фокус“ . \r\nСлед като работата на комисията е блокирана, правителството се опитва с политически натиск да принуди опозицията да се откаже от този подход. Правителството предлага да се премахне от избирателния закон думите „две трети“ при гласуването за членове на ДИК. \r\n„За да се разреши проблемът, който се появи с блокирането на процеса за избор на Държавна избирателна комисия, се предлага съответна промяна с която ще се разрешат обективно настаналите събития. Конституцията на Република Македония регламентира необходимото мнозинство за вземане на решения, което варира в зависимост от правната материя или избраната позиция, за която се взема решение. Целта на тези механизми, а особено на мнозинството от две трети при взимане на решение, е да се осигури по-широка легитимност и участие на всички политически субекти, представени в парламента. Допълнително, освен тези конституционни решения, определени закони предвиждат мнозинство от две трети за избор на членове на органи, в конкретния случай мнозинство от две трети за избори на членове в Държавната избирателна комисия според изборния закон. Въпреки това, подобно решение и покрай доброто намерение при неговото вземане, не трябва да се превръща в своя противоположност, давайки възможност на парламентарната опозиция цялостно да блокира процеса на вземане на решения, по-специално на избора на председател, заместник-председател и членове на Държавната избирателна комисия“, се казва в предложението за промените на правителството. \r\nОтговаряйки на това предложение, депутатите от опозиционната ВМРО-ДПМНЕ реагираха като заявиха, че властта действа недемократично. Депутатът от ВМРО-ДПМНЕ Драган Данев заяви, че с това правителството обижда интелекта на гражданите. \r\n***", "date": "2018.07.17", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/17/2546466/burgas-ogranicheno-e-dvizhenieto-za-avtomobili-nad-10-t-po-patya-varovnik-valchanovo-hanche-ot-km-20000-do-39200-poradi-stesnyavane-na-patnoto-platno.html", "text": "Мокри на места са пътищата в област Бургас заради превалявания от дъжд. Това съобщи за  Радио „Фокус“ - Бургас  дежурният в Областно пътно управление - Бургас. Видимостта е добра. Няма затворени пътни участъци. Движението в региона се извършва с нормална интензивност. В сила са ограниченията за движение на моторни превозни средства по някои от пътищата в областта. Едното е по пътя Варовник – Вълчаново ханче от км 20+000 до 39+200 за МПС над 10 т поради стесняване на пътното платно. Другото ограничение в областната пътна мрежа е по пътя от разклона за с. Варовник до до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 т поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018г. \r\nИнтензивен е автомобилният трафик в града в района на кръговото кръстовище “Трапезица” и пред Окръжна болница, както и в района на кръстовището между улиците „Спортна“ и „Индустриална“, по бул. „Сан Стефано“ и участъци от бул. “Демокрация”. Натоварено към този час е и движението на моторни превозни средства по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите “Изгрев” и “Славейков”. Интензивно е движението в посока от и към най-големия бургаски комплекс „Меден рудник“ \r\nНа входно-изходните пътни артерии на Бургас движението се осъществява нормално, без задръствания. \r\nДеница ДИМИТРОВА", "date": "2018.07.17", "title": "Бургас: Ограничено е движението за автомобили над 10 т по пътя Варовник – Вълчаново ханче от км 20+000 до 39+200 поради стесняване на пътното платно"}
{"url": "http://www.focus-news.net/news/2018/07/17/2546467/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 27 градуса. Пътните настилки са мокри. Вали слаб дъжд. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.17", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/07/17/2546471/predsedatelyat-na-komisiyata-po-otbrana-gen-konstantin-popov-poluchi-simvola-na-bryuksel-ot-predsedatelya-na-balgarskata-aviatsionna-asotsiatsiya-angel-georgiev.html", "text": "Председателят на Комисията по отбрана ген. Константин Попов получи символа на Брюксел от председателя на Българската авиационна асоциация Ангел Георгиев. Това съобщиха от  Комисията по отбрана . Символът беше връчен в знак на благодарност от летците ветерани, които посетиха със съдействието на ген. Попов и сътрудничеството на евродепутата Андрей Новаков, Европейския парламент в Брюксел. \r\nПо време на тридневното си посещение летците-ветерани са се срещнали с българските евродепутати, които са ги запознали с работата на Европейския парламент и европейските институции. От своя страна летците-ветерани са запознали евродепутатите с историята на българската военна авиация. \r\nПреди години ветераните са били пряко ангажирани с бойни дежурства в охрана на българското въздушно пространство. Те са били част от изтребителните и вертолетните авиобази на българските Военновъздушни сили – Граф Игнатиево, Узунджово, Балчик, Доброславци, Безмер, Равнец, Чайка, Крумово, Долна Митрополия и други.", "date": "2018.07.17", "title": "Председателят на Комисията по отбрана ген. Константин Попов получи символа на Брюксел от председателя на Българската авиационна асоциация Ангел Георгиев"}
{"url": "http://www.focus-news.net/news/2018/07/17/2546469/trifon-tsvetkov-balgarski-veterinaren-sayuz-chumata-po-drebnite-prezhivni-zhivotni-ne-mozhe-da-se-razprostrani-v-stranata-zashtoto-merkite-koito-se-vzemat-sa-adekvatni.html", "text": "Чумата по дребните преживни животни не може да се разпространи в страната, защото мерките, които се вземат са адекватни. Това каза Трифон Цветков от Български ветеринарен съюз на пресконференция след заседание на Консултативния съвет по животновъдство, предаде репортер на  Агенция \"Фокус\" .  По думите му съмнение, че има заболяване, няма. „Понеже се задава много често един въпрос – морално ли е да бъдат убивани животните. Който е завършил ветеринарна медицина, неговото задължение е да лекува. Има втори елемент в нашата професия – това е стопанският ефект. Може ли заради едно животно, страната да бъде лишена от възможност за реализация на тази продукция“, каза Цветков. По думите му трябва да се разсъждава от тази гледна точка.  \r\nДеница КИТАНОВА", "date": "2018.07.17", "title": "Трифон Цветков, Български ветеринарен съюз: Чумата по дребните преживни животни не може да се разпространи в страната, защото мерките, които се вземат са адекватни"}
{"url": "http://www.focus-news.net/news/2018/07/17/2546472/tass-emanyuel-makron-ne-izklyuchi-priemaneto-na-sarbiya-v-es-predi-2025-godina.html", "text": "Сърбия се приближава към Европейския съюз с бързи темпове и може да стане член на общността преди 2025 година, заяви във вторник президентът на Франция Еманюел Макрон след среща със сръбския си колега Александър Вучич в Париж, предава  ТАСС . \r\n„Нещата се движат по-бързо от очакваното“, отбеляза Макрон по време на съвместна пресконференция в Елисейския дворец. „Мисля, че Сърбия може да влезе в ЕС много по-рано от 2025 година“. \r\nЗа това, според Макрон, е „необходимо изпълнение на всички поставени условия“. „Не съм склонен към формализми по този въпрос“, добави той. \r\nАлександър Вучич увери, че Белград „се надява на позитивно решение на ЕС по тази тема“. Той отбеляза, че в Сърбия се отдава голямо значение на сътрудничеството с Франция в този процес.  Йонислав Дочев", "date": "2018.07.17", "title": "ТАСС: Еманюел Макрон не изключи приемането на Сърбия в ЕС преди 2025 година"}
{"url": "http://www.focus-news.net/news/2018/07/17/2546460/simeon-karakolev-zhivotnovad-ne-mozhe-da-postignem-edinomislie-s-mzhg-nito-za-stavkite-za-ovtsevadite-i-kozevadite-nito-za-ponasyaneto-na-otgovornost-za-sluchvashtoto-se-v-sharkovo.html", "text": "Не може да постигнем единомислие с МЗХГ нито за ставките за овцевъдите и козевъдите, нито за понасянето на отговорност за случващото се в Шарково. Това каза пред журналисти Симеон Караколев, председател на Националната овцевъдна и козевъдна асоциация след като излезе от заседанието на Консултативния съвет по животновъдство, предаде репортер на  Агенция \"Фокус\" . \"Утре протестираме. Очакваме самото общество да ни подкрепи. Минимум 5000 човека очакваме със сигурност\", каза Караколев и уточни, че протестът ще се проведе утре в 12.00 часа пред Министерски съвет.  \r\n\"Искаме конкретни лица, които държим да си подадат оставки. По същия начин не намираме решение на компенсациите. Надявам се утре всички тези неща да бъдат решени от премиера. Ние искаме 20 лв. на глава за цялата страна по ставка de minimis\", каза Караколев.  \r\nПо думите му за обезщетение браншът искат това, което се изплаща да го получат по най-бързия начин. \"Официална информация миналата седмица бе 150 лв., след наша намеса се вдигна\", каза Караколев.  \r\nДеница КИТАНОВА", "date": "2018.07.17", "title": "Симеон Караколев, животновъд: Не може да постигнем единомислие с МЗХГ нито за ставките за овцевъдите и козевъдите, нито за понасянето на отговорност за случващото се в Шарково"}
{"url": "http://www.focus-news.net/news/2018/07/17/2546476/gabrovo-dvizhenieto-po-patya-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата на въздуха е 26°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.17", "title": "Габрово: Движението по пътя Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/07/17/2546456/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.17", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/17/2546470/d-r-iliyan-kostov-tsentar-za-opredelyane-na-riska-otsenkata-na-tsentara-za-riska-kam-mzh-ne-e-diagnoza-tya-tseli-da-informira-kakvo-bi-se-sluchilo.html", "text": "Оценката в становището на центъра за риска към МЗХ не е диагноза, тя цели да информира какво би се случило. Това каза в интервю за дневния блок „Добър ден, София“ на  Радио „Фокус“  д-р Илиян Костов, зам.-директор на Центъра за определяне на риска по хранителната верига към Министерството на земеделието, храните и горите по повод епизоотичната обстановка в страната. Той поясни, че мерките по отношение на заболяването по дребните преживни животни се определят от законодателството на ЕС. Д-р Костов допълни, че центърът няма право да определя дали взетите мерки за спиране разпространението на болестта са правилни или не. По думите му наложените мерки би следвало да се изпълняват стриктно от прилагащия орган. „Центърът не оспорва диагнозата и бих искал да кажа, че законодателството се изпълнява задължително. Така че аз мисля, че колегите от Българската агенция за безопасност на храните наистина са спазили директивата и съответното законодателство на ЕС. Това не e обект на Центъра за оценка на риск. Ние правим анализ на риск, а спазването и мерките на това заболяване, ако би следвало да се вземат, се взимат от т.нар. управления на риска, в които влиза Българската агенция по безопасност на храните“, коментира Илиян Костов. Той добави, че становището на Центъра за определяне на риска не оспорва наличието на чума. „След като бъдат изследвани и анализирани допълнително взетите 6 хиляди проби, оценката на Центъра ще бъде актуализирана“, обясни Костов.", "date": "2018.07.17", "title": "Д-р Илиян Костов, Център за определяне на риска: Оценката на центъра за риска към МЗХ не е диагноза, тя цели да информира какво би се случило"}
{"url": "http://www.focus-news.net/news/2018/07/17/2546473/ministar-rumen-porozhanov-ot-strana-na-natsionalnata-ovtsevadna-i-kozevadna-asotsiatsiya-nyama-dialogichnost-i-razbirane-ot-moya-strana-byaha-napraveni-vsichki-stapki.html", "text": "От страна на Националната овцевъдна и козевъдна асоциация няма диалогичност и разбиране, от моя страна бяха направени всички стъпки. Това каза министърът на земеделието, храните и горите Румен Порожанов на пресконференция след Консултативния съвет по животновъдство във връзка с обявения от асоциацията протест пред Министерски съвет утре , предаде репортер на  Агенция \"Фокус\" .  \r\nПо думите му една овца в момента няма такава цена, каквато искат животновъдите. „Има желаещи да получават по 300 евро“, каза Порожанов. Във връзка с протеста на Националната овцевъдна и козевъдна асоциация пред Министерски съвет утре в 12.00 часа, Порожанов заяви: „Има неща, които сме коментирали с асоциацията. Някои от нещата се случиха. Те имат и други искания, които не мога да направя, дори по нормативни пречки. Тук не се търси диалогичност и разбиране, за което съжалявам. От моя страна бяха направени всички стъпки“, каза още министърът на земеделието. Той изрази учудване, че председателят на асоциацията Симеон Караколев е изразил недоволство, защото е бил с него в Шарково в събота. \"Смятаме ,че при цялото натрупване на компенсации се получава едно свръхкомпенсиране\", допълни министърът.   \r\nДеница КИТАНОВА", "date": "2018.07.17", "title": "Министър Румен Порожанов: От страна на Националната овцевъдна и козевъдна асоциация няма диалогичност и разбиране, от моя страна бяха направени всички стъпки"}
{"url": "http://www.focus-news.net/news/2018/07/17/2546465/ministar-rumen-porozhanov-nyama-narushenie-na-zakona-po-otnoshenie-na-zapovedite-za-evtanaziya-na-drebnite-prezhivni-zhivotni-zaradi-chumata.html", "text": "Няма нарушение на закона по отношение на заповедите за евтаназия на дребните преживни животни заради чумата. Това каза министърът на земеделието, храните и горите Румен Порожанов на пресконференция след заседание на Консултативния съвет по животновъдство, предаде репортер на  Агенция \"Фокус\" . По думите му ако трябва ще се свика Централния епизоотичен съвет. „Не знам какво ли не говорих по темата. Само дето на сън не си говоря за това. Предполагам, че скоро ще защитя и доктурантура по отношение на тези вируси“, каза министър Порожанов за чумата по дребните преживни животни.  „Тъй като темата беше вдигната и на ниво политици, ние пожелахме да бъде направена среща в Председателския съвет в парламента, да може както да запознаем председателите на парламентарни групи, така и да представим документите. Отвори се темата за заповедите дали са законосъобразни, или не. На излизане знам, че е споменато, че не са“, каза Порожанов и визира изказването на лидера на БСП Корнелия Нинова след заседанието на председателския съвет. „На страницата на Фонда сме качили всички основания“, каза Порожанов.  \r\nДеница КИТАНОВА", "date": "2018.07.17", "title": "Министър Румен Порожанов: Няма нарушение на закона по отношение на заповедите за евтаназия на дребните преживни животни заради чумата"}
{"url": "http://www.focus-news.net/news/2018/07/17/2546479/api-vazstanoveno-e-dvizhenieto-po-am-struma-pri-km-24-v-posoka-sofiya.html", "text": "Възстановено е движението по АМ „Струма“ при км 24 в посока София. Това съобщиха от пресцентъра на  Агенция „Пътна инфраструктура“ .", "date": "2018.07.17", "title": "АПИ: Възстановено е движението по АМ „Струма“ при км 24 в посока София"}
{"url": "http://www.focus-news.net/news/2018/07/17/2546478/cherni-shtarkeli-sa-se-izlyupili-v-natsionalen-park-tsentralen-balkan.html", "text": "Четири черни щъркелчета се излюпиха в Национален парк „Централен Балкан“, съобщиха от  националния парк . Гнездото се намира в типичното за вида местообитание – по скали, близо да речно ждрело в южната част на Парка. Малчуганите са енергични, с добър апетит и вече се доближават до ръста на родителите. Според народните поверия, черният щъркел има магически способности и там където се засели, носи късмет, здраве и благоденствие. Черният щъркел (Ciconia nigra) е вид с висок природозащитен статус. Той е под закрилата на Закона за биологичното разнообразие като вид, защитен в територията на страната, в Червената книга на България е с категория „уязвим“, включен е в двете Европейски директиви – за опазване на местообитанията и за птиците.", "date": "2018.07.17", "title": "Черни щъркели са се излюпили в Национален парк „Централен Балкан“"}
{"url": "http://www.focus-news.net/news/2018/07/17/2546468/telma-makedoniya-vlastta-i-opozitsiyata-da-promenyat-mantaliteta-sii.html", "text": "Опозицията се съмнява в капацитета на институциите за реформи. Председателят на Националния съвет за евроинтеграция Никола Попоски, който е и бивш министър от редиците на ВМРО-ДПМНЕ, във вторник, пред еврокомисаря Йоханес Хан заяви, че Македония има добри закони, но няма институции, които да ги прилагат. Той допълни, че правителството е представило политика на равенство, а всъщност прави каквото си иска, предава скопският телевизионен канал  „Телма“ . \r\nПопоски подчерта и че покрай властта, опозицията също трябва да си смени манталитета и вместо само да седи, да предлага решения. Мониторингът, т.е. диагнозата, според него, е трябвало да започне още преди 2005-та година. Той го сравни с дете, което ако се е родило тогава, сега е щяло да бъде юноша, а всички имат отговорност да му помогнат да промени матрицата си и да не затъва още повече. Попоски допълни и че няма причини за концерти и празненства, а трябва да се гледа, че хората, които са за разширяване на ЕС, полека става малцинство, а мнозинството в ЕС са неутрално негативни. \r\nОбръщението на Попоски беше проследено с усмивка от посланика на ЕС Самуел Жбогар, а докладчикът за Македония в ЕП Иво Вайгъл му аплодира. \r\nЕврокомисарят Йоханес Хан призова всички да се захващат за работа, защото, както каза той, Македония има среща с историята  Йонислав Дочев", "date": "2018.07.17", "title": "„Телма“ (Македония): Властта и опозицията да променят манталитета си?"}
{"url": "http://www.focus-news.net/news/2018/07/17/2546474/kristian-vigenin-bsp-deystviyata-na-babh-i-ministerstvo-na-zemedelieto-v-sharkovo-sa-nezakonni.html", "text": "Действията на БАБХ и Министерство на земеделието в Шарково и другите села не са адекватни на заплахата. Имаме големи съмнения- необходими ли са такива драстични действия спрямо животните. Това стана ясно и от доклад на експерти от министерството. Това каза секретарят на ПГ на „БСП за България” Кристиан Вигенин пред БТВ, съобщиха от  пресцентъра на БСП . Той добави, че левицата смята, че докато не се покаже необходимост от евтаназиране на всички животни, е прибързано това да се прави.  Вигенин бе категоричен: \"До този момент всички действия на МЗГХ и БАБХ са  незаконни, защото заповедта е издадена в противоречие със Закона за ветеринарномедицинската дейност . Станах свидетел- има драстична разлика в това, което трябва да се направи на теория и това, което се прави в Шарково и другите села. Не са изпълнени, например- предписанията по отношение на дезинфекцията”, обясни Вигенин. Народният представител заяви, че  политическата отговорност в случая трябва да се носи от министъра на земеделието. „БАБХ и съответните звена не са си свършили работата и не я вършат и в момента. До днес нямаше необходимия контрол- кой влиза и излиза от населените места,  не беше подсигурен периметърът, животните не се загробват по правилния начин”, изтъкна той. Кристиан Вигенин каза още, че между вземането на първите проби от с. Шарково и съседните села до излизането на резултатите на 9-ти юни минават около 20 дни. „Има съмнение, че това е силно заразна болест. В тези 20 дни обаче, не се предприемат никакви мерки за ограничаването на движението на животните. Не се отцепва периметърът, няма санитарна зона. 20 дни има съмнение за чума в тези села и през това време няма никакви мерки”, каза още народният представител.  Той добави, че никой не  е предупредил хората да държат животните затворени, за да не се разпространява потенциална зараза. „Всеки следващ ден води отговорността към министър-председателя заради поредицата от неадекватни действия”, категоричен бе Вигенин. „Аз съм в Шарково, защото тук е моят избирателен район. Познавам хората и съм длъжен да отстоявам техните интереси и интересите на страната. Когато виждаме, че определени структури не си вършат работата, няма как да си затворим очите и да кажем- да правят каквото могат”, каза още Кристиан Вигенин. Той добави, че Корнелия Нинова е била човекът, който е успокоил напрежението в Шарково, защото полиция и хората, които пазеха стадото, са били на път да се сбият. „През тези няколко дни, нито една коза не се е разболяла. Това продължава да поражда въпроси”, каза още Вигенин.", "date": "2018.07.17", "title": "Кристиан Вигенин, БСП: Действията на БАБХ и Министерство на земеделието в Шарково са незаконни"}
{"url": "http://www.focus-news.net/news/2018/07/17/2546483/nimh-utre-vremeto-shte-bade-vetrovito-i-oblachno-na-mnogo-mesta-shte-prevali-i-pregarmi.html", "text": "До полунощ все още над южните райони от страната ще превалява дъжд, но след полунощ валежите ще спрат, облачността ще намалее и над по-голямата част от страната ще бъде ясно. Утре ще бъде ветровито. Ще духа умерен, временно и силен вятър от запад - северозапад. Облачността ще е променлива, след обяд ще е по-често значителна – купеста и купесто-дъждовна и на много места ще превали и прегърми. Максималните температури ще са предимно между 24° и 29°. Това съобщи за  Агенция „Фокус”  дежурният синоптик  Мартин Славчев от  Националния институт по метеорология и хидрология (НИМХ) при Българската академия на науките (БАН) . \r\nПреди обяд по Черноморието ще има и слънчеви часове. След обяд ще се развива купеста и купесто-дъждовна облачност и на места ще превали. Ще духа слаб до умерен вятър от запад-северозапад. Максимални температури на въздуха 27-30°. Температурата на морската вода е около 26°. Вълнението на морето ще бъде 1-2 бала. \r\nНад планините облачността ще е променлива, след обяд ще е по-често значителна и на много места ще превали, в отделни райони и ще прегърми. Ще духа силен, по  високите и открити части и бурен вятър от запад-северозапад. Максималната температура на височина 1200 метра ще е около 18°, на 2000 метра – около 11°. Атмосферното налягане ще остане по-ниско от средното за месеца.          \r\nВ четвъртък ще продължи да духа умерен и временно силен вятър от запад-северозапад. Преди обяд ще бъде предимно слънчево, след обяд и преди полунощ ще се развива купеста и купесто-дъждовна облачност. На места ще има краткотрайни валежи, придружени от гръмотевици. Температурите слабо ще се понижат и максималните ще бъдат между 22° и 27°. В петък и събота валежите ще са на по-малко места и ще са по-слаби. Вятърът ще отслабне. Температурите бавно ще се повишават.", "date": "2018.07.17", "title": "НИМХ: Утре времето ще бъде ветровито и облачно, на много места ще превали и прегърми"}
{"url": "http://www.focus-news.net/news/2018/07/17/2546475/ramush-haradinay-kosovo-shte-poluchi-pozitivna-preporaka-za-vizite.html", "text": "Министър-председателят на Косово Рамуш Харадинай заяви, че институционалните лидери на страната ще пътуват в сряда до Брюксел, за да обсъдят с представители на Европейския съюз визовата либерализация, отношенията с ЕС и диалога със Сърбия, пише базираното в Прищина албанско електронно издание  Gazeta Express . \r\nХарадинай потвърди и че Европейската комисия ще публикува в сряда своя доклад относно това дали Косово е изпълнило последните препоръки за визовата либерализация. Косовският премиер е оптимист, че комисията ще даде позитивна препоръка за визите. Този въпрос, според Харадинай, ще бъде една от темите, които се очаква да бъдат обсъдени между институционалните лидери на Косово и висшестоящите представители на ЕС. Той добави, че ще бъдат обсъдени три основни теми: договорните отношения между Косово и ЕС, визовата либерализация и диалога със Сърбия. \r\nГоворейки по въпроса за визовата либерализация Харадинай предпазливо заяви, че въпреки позитивната препоръка на ЕС, процесът няма да бъде завършен с това решение. „Работата не приключва утре. Очакваме едно от три възможни решения свързани с визите. Но няма връщане назад в този процес“, заяви той след правителствено заседание във вторник.  Йонислав Дочев", "date": "2018.07.17", "title": "Рамуш Харадинай: Косово ще получи позитивна препоръка за визите"}
{"url": "http://www.focus-news.net/news/2018/07/17/2546482/afp-postignato-e-sporazumenie-za-evakuirane-na-propravitelstveni-siriyski-gradove.html", "text": "Хиляди хора ще бъдат евакуирани от два обсадени проправителствени града в Сирия в замяна на освобождаването на затворници, държани в правителствени затвори, предава  AFP , като се позовава на информация на Сирийската обсерватория за човешки права. \r\nСпоред споразумение договорено от съюзниците на режима на Басар Асад, Русия и Турция, Фуаа и Кефрая, последните обсадени градове в Сирия, ще бъдат напълно евакуирани след три години обкръжаване от бунтовници. \r\nСирийските държавни медии също съобщиха във вторник предварителна информация за споразумение за освобождаване на „хиляди“ души от Фуаа и Кафрая.  Йонислав Дочев", "date": "2018.07.17", "title": "AFP: Постигнато е споразумение за евакуиране на проправителствени сирийски градове"}
{"url": "http://www.focus-news.net/news/2018/07/17/2546477/ministar-rumen-porozhanov-evtanaziyata-na-zhivotnite-predizvikva-obshtestveno-nedovolstvo-i-initsiirano-takova-v-sharkovo-dezhuryat-narodni-predstaviteli.html", "text": "Евтаназията на животните предизвиква обществено недоволство и инициирано такова – в Шарково дежурят народни представители. Това каза министърът на земеделието, храните и горите Румен Порожанов на пресконференция след Консултативния съвет по животновъдство , предаде репортер на  Агенция \"Фокус\" . По думите му към момента има хора, които стоят в заразеното огнище и те са потенциални носители на заразата. „Смятам, че имаме достатъчно съдействие, но нали разбирате, че никой не желае да прилага сила. В това се търси провокация“, каза Порожанов.  \r\n„Всички много добре разбираме и сме с пълно съчувствие към всеки един стопанин, затова че самият акт на евтаназия е много неприятен акт. Разбира се, това неслучайно предизвика обществено и инициирано обществено недоволство“, каза министърът. Порожанов обясни, че докато е бил в Шарково дори е говорил с с баба Дора и тя се е примирила. „Не искам да кажа, че се е съгласила“, допълни той. „В момента се появяват помощници. Знаете, че в момента дежурят народни предтавители, на  които органите на реда не могат да им направят каквото и да е“, поясни Порожанов.  \r\nДеница КИТАНОВА", "date": "2018.07.17", "title": "Министър Румен Порожанов: Евтаназията на животните предизвиква обществено недоволство и инициирано такова – в Шарково дежурят народни представители"}
{"url": "http://www.focus-news.net/news/2018/07/17/2546480/yuliya-koyundzhiyska-zhivotnovad-obedineni-balgarski-zhivotnovadi-reshihme-da-sazdadem-operativen-shtab-za-darenie-na-zhivotni-za-postradalite-kolegi-kam-stranzhdanskiya-kray.html", "text": "\"Обединени български животновъди\" решихме да създадем оперативен щаб за дарение на животни за пострадалите колеги към Странжданския край. Това каза заместник-председателят на Асоциация „Обединени български животновъди“  Юлия Коюнджийска на пресконференция след Консултативния съвет по животновъдство , предаде репортер на  Агенция \"Фокус\" . Тя поясни, че решението е взето спонтанно. „Всички колеги от Управителния съвет решихме да създадем оперативен щаб за дарение на животни от нас към пострадалите колеги от Сранджанския край. Изразяваме искрено съчувствие към тях. Перник, Кюстендил и Благоевград пострадаха от други заболявания“, каза тя и поясни, че тогава животновъдите са съдействали на ветеринарните власти. „До момента вече имаме обаждания от колегите от Перник и Кюстендил, като 150 животни са осигурени по списък от Перник и 80 броя от област Кюстендил“, каза Коюнджийска.  \r\nПопитана колко броя животни ще се съберат, тя поясни, че в „Обединени български животновъди“ членуват 13 области в страната. „Очаквам колегите от област Кърджали, Смолян, Пловдив да се включат“, каза заместник-председателя на асоциацията.  \r\nДеница КИТАНОВА", "date": "2018.07.17", "title": "Юлия Коюнджийска, животновъд: \"Обединени български животновъди\" решихме да създадем оперативен щаб за дарение на животни за пострадалите колеги към Странжданския край"}
{"url": "http://www.focus-news.net/news/2018/07/17/2546487/predstoyashti-sabitiya-v-stranata-za-18-yuli-agentsiya-fokus.html", "text": "*** \r\nОт 14.00 часа министърът на регионалното развитие и благоустройството Николай Нанков ще направи инспекция на възстановителните работи след наводнението в Мизия. \r\n*** \r\nОт 17.00 часа в Националния военноисторически музей ще бъде открита изложбата „Спасените бойни знамена на Българската армия“. Изложбата ще бъде открита от министърa на отбраната Красимир Каракачанов. \r\n*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет.  \r\n*** \r\nКоординационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст ще проведе заседание в Министерски съвет.  \r\n*** \r\nОт 09.00 часа 15 състав на Специализирания наказателен съд ще гледа делото срещу Ангел Р., Красимир С., Пламен К. и др. за образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия С. и др. за образуване и ръководене на престъпна група.  \r\n*** \r\nОт 11.10 часа в Националния пресклуб на БТА пресконференция ще даде Цветелина Попова- Оланд – майката на двете български деца, които съдът и социалните служби на Норвегия отнеха, разделиха и предадоха за отглеждане в различни приемни семейства на 200 км разстояние едно от друго. \r\n*** \r\nОт 12.00 часа пред Министерски съвет ще се проведе Национален протест в подкрепа на българските овцевъди и козевъди.  \r\n*** \r\nОт 12.00 часа в Националния пресклуб на БТА ще се състои пресконференция, на която ще бъдат дадени повече подробности за VIII Световно отборно първенство по шахмат за незрящи и слабо виждащи. Първенството ще се състои в периода 20-31 юли 2018 г. в зала EFE на хотел „Маринела\". \r\n*** \r\nОт 12.00 часа в бизнес сграда Интерпред, италианският бизнесмен Едоардо Миролио ще даде пресконференция, на която ще разкаже за бизнес инвестициите си в България  и ще обяви новина, свързана с придобиването на водещ български моден бранд. \r\n*** \r\nОт 13.00 часа на ул. „Дамян Груев“ № 6, по инициатива на писателя Николай Иванов, автор на изследване за гроба на Левски, ще бъдат поднесени цветя и венци.  \r\n*** \r\nОт 13.00 часа 9 състав на Специализирания наказателен съд ще гледа делото срещу Гроздан Т., Иван П., Калоян Г. и др. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Атанас С., Стефан Г., Стоян Р. за организиране и ръководене  на организирана престъпна група. \r\n*** \r\nОт 18.00 часа пред Националната опера и балет ще се състои хепънинг, организиран за премиерата на мюзикъла „MAMMA MIA!\". \r\n*** \r\nОт 10.00 часа пред паметника на Васил Левски ще бъдат подложени цветя и венци. Слово ще произнесе доц. Владимир Янев, преподавател в катедрата по българска литература и теория на литературата във Филологическия факултет на Пловдивския университет „Паисий Хилендарски”. В церемонията по традиция ще участва и представителна част от Военно формирование 24490 - Асеновград. \r\n*** \r\nОт 10.00 часа пред бюст-паметника на Васил Левски на едноименният площад в града ще бъдат положени цветя и венци по повод 181-годишнина от рождението на Дякона.  \r\n*** \r\nОт 10.00 до 13.00 часа ще се проведе състезанието „Лъвски скок“.  \r\n*** \r\nОт 13.00 часа в конферентна зала в сградата на Областната управа президентът на КНСБ инж. Д-р Пламен Димитров. Визитата е в рамките на кампанията „Бъди инфо 3“.  \r\n*** \r\nОт 11.00 часа пред паметника на Васил Левски в Морската градина ще се състои ритуал за отдаване на военни почести и полагане на венци и цветя. \r\n*** \r\nОт 17.00 часа на възпоменателния паметник на летище „Сарафово“ ще се състои церемония в памет на жертвите на терористичния акт преди 6 години. \r\n*** \r\nОт 09.00 часа пред паметника на Васил Левски в Морската градина ще бъдат поднесени венци и цветя по повод 181 г. от рождението му. \r\n*** \r\nВ 11.00 часа в катедралния храм „Успение Богородично\" - Варна ще бъдат пренесени мощи на св. Матрона Московска и св. Лука Войно-Ясенецки, Архиепископ Кримски и Симферополски. \r\n*** \r\nОт 18.00 часа в залите на Градската художествена галерия ще бъде открита изложба с картини от ателието на  Димитър Киров (1935-2008) под надслов „БАЛЕТ\". \r\n*** \r\nОт 19.00 часа в Народно читалище „Просвета“, Галерия Аспарухово арт ще се състои откриване на изложба графика малък формат на художника Петър Чиновски. \r\n*** \r\nОт 10.00 часа в детски отдел на РБ „Христо Ботев“ ще се проведе лятна читалня – четене на приказки за деца от 0 до 10 години. \r\n*** \r\nОт 10.00 часа в Заседателна зала на Общината ще се проведе процедура чрез публично състезание за възлагане на обществена поръчка с предмет:  „Ремонт и реновиране на прилежащи улици към централна пешеходна зона гр. Враца – пълен инженеринг“.  \r\n***  \r\nОт 10.00 часа в Читалище „Надежда – 1869“ ще се проведе Творческо ателие „Красотата на фолклора“ с ръководител Райчо Димитров.  \r\n***  \r\nОт 13.00 часа в Читалище „Надежда – 1869“ ще се проведе инициативата „В помощ на библиотекаря“ – кампания за ученици от 5 до 8 клас.  \r\n***  \r\nОт 17.30 часа пред паметника на Васил Левски ще се проведе Отбелязване на 181 години от рождението на Васил Левски.  \r\n***  \r\nОт 20.00 часа на сцена „Арт лято“ край ХГ „Борис Денев“ ще се проведе среща с фотографите Анжела Медзикян и Димо Алексиев.  \r\n***  \r\nОт 21.30 часа на площад „Цар Асен I” ще може да се наблюдава Аудиовизуален спектакъл „Царевград Търнов – звук и светлина“.  \r\n***  \r\nОт 10.00 часа при Паметника на Васил Левски в кв. „Пролет“ ще се проведе честване по повод 181 години от рождението на Васил Левски – ритуал по поднасяне на венци и цветя.   \r\n*** \r\nОт 10.00 часа пред паметника на Васил Левски ще се състои общоградско поклонение и полагане на цветя по повод 181 години от неговото рождение  \r\n*** \r\nОт 11.00 часа на пл. „Свобода“ ще се състои концерт на Духов оркестър – Добрич.  \r\n*** \r\nС поклонение пред паметника на Васил Левски в Градската градина и  полагане на венци и цветя от 11.00 часа ще бъде почетена 181-та годишнина от рождението на Апостола на Свободата. \r\n*** \r\nОт 18.00 часа в Музея на фотографията ще бъде открита изложба „Върхове“.  \r\n*** \r\nОт 09.00 часа в храм „Св. Николай“ ще бъде отслужена тържествена света литургия. От 10.00ч., в двора на храм „Св. Николай“ ще бъдат положени цветя и на гроба на майката на Левски Гина Кунчева. От 10.15 часа от храм „Св. Николай“ тръгва литийно шествие, което ще се установи  на площад „20-ти юли“. В 10.30 часа там ще се състои тържествен ритуал по издигането на националния флаг и знамето на Карлово. Ще бъде изнесен и молебен за благоденствието на града и жителите му. Там традиционно ще бъдат посрещнати участниците в националния туристически поход „По стъпките на В. Левски”. В 11.15 часа, в Национален музей „Васил Левски“ ще се състои литературно-музикална програма и ще бъде открита изложбата „Аргонавти на свободата –  Гарибалти и българите“ на Регионален исторически музей – Варна. В16.00 часа, в зала „Васил Караиванов“ на Община Карлово ще има литературен салон, а от 17.0 0часа, на пл. „20-ти юли“ – Концерт на художествените състави на запасните офицери. В 20.20 часа, от НМ „Васил Левски“ ще бъде изнесено знамето на Карловския революционен комитет, а от 21.00 часа на площад „Васил Левски“ е тържественият митинг- заря.  \r\n*** \r\nОт 17.00 часа пред сградата на Общината ще се проведе информационна кампания „Вашите права“.  \r\n*** \r\nОт 11.00 часа пред паметника на Васил Левски на площад „Велбъжд” ще бъдат поднесени цветя и венци, ще бъде изнесено и слово за живота и делото на Дякона. \r\n*** \r\nВ 11.30 часа на церемония пред Паметника на Васил Левски и радетелите на духа и свободата ще бъдат поднесени венци и цветя в знак на признателност. \r\n*** \r\nОт 10.00 до 17.00 часа пред Регионалния исторически музей ще бъде представена изложба „Хората във времето и времето във хората“. В 10.30 часа в зала „Читалня“ на Регионалната библиотека „Светослав Минков“ ще отвори врати витрина с книги „Левски в литературата“. По същото време ще започне и литературно четене на стихове за Апостола „С Левски в сърцата“. В импровизираната лятна читалня „С Левски в сърцата\" ще участват децата от „Ваканция в ОДК“. В 11.00 часа на паметника Левски ще бъдат поднесени венци и цветя. \r\n*** \r\nОт 12.00 часа в Регионалния пресклуб на БТА пресконференция ще даде народният представител от коалиция „БСП за България\" Стефан Бурджев. \r\n*** \r\nОт 10.00 часа пред паметника на Васил Левски на централната алея на Бунарджика ще бъдат поднесени цветя и венци.    \r\n*** \r\nОт 10.30 часа в заседателната зала в сградата на Общинска администрация – Първомай Областният управител на Пловдив Здравко Димитров ще проведе работна среща във връзка с извършените промени на Закона за водите  \r\n*** \r\nОт 11.00 часа, в заседателната зала на Община Пловдив  - кметът на Пловдив Иван Тотев, изпълнителният директор на фондация Plovdiv 2019 Кирил Велчев и Иван Несторов ще дадат пресконференция по повод предстоящото издание на Hills of rock 2018, част от програмата на Пловдив - Европейска столица на културата. \r\n*** \r\nОт 12.00 часа, Голяма конферентна зала на ГДК \"Борис Христов\" - арх. Валентин Маринов ще представи техническото задание и етапността по реконструкцията на стадион Пловдив в присъствието на кмета Иван Тотев и ресорния заместник-кмет Георги Титюков. \r\n*** \r\nОбщинските съветници от  ГЕРБ-Пловдив ще проведат приемни с граждани по следния график:  Георги Василев, от 16.00 до 18.00 часа в офиса на  ГЕРБ в район „Южен” на ул.  „Академик Петър Динеков“ №1А;  Ани Лафчиева, от 17.00 до 18.30 часа в офиса на  ГЕРБ в район „Източен” на ул.  „Коста Паница“ №5; Емил Русинов, от 17.30 до 19.00 часа в офиса на  ГЕРБ в район „Източен” на ул. „Коста Паница“ №5.  \r\n*** \r\nОт 18.30 часа в залата на АМТИИ ще се проведе 14-ти Международен фолклорен семинар \r\n*** \r\nОт 10.30 часа в заседателна зала в сградата на Общинската администрация – Първомай ще се проведе работна среща във връзка с извършените промени на Закона за водите, публикувани в Държавен вестник, бр. 55 от 2018 г. \r\n*** \r\nВ 11.00 часа в зала 712 в Областна администрация – Разград ще се проведе заседание на областната епизоотична комисия. \r\n*** \r\nВ Руен ще открият Бюст – паметник на Васил Левски. По време на събитието ще бъдат дадени подробности от представители на Инициативния комитет, по чиято идея е направен Бюст-паметникът. \r\n*** \r\nОт 11.00 часа пред Паметника на Васил Левски ще се състои проява, под наслов „Безсмъртие“, посветена на 181 г. от рождението на Васил Левски. \r\n*** \r\nОт 10. 00 часа пред бюст-паметника на Васил Левски ще бъдат положени цветя и венци. \r\n*** \r\nОт 10.00 часа на пл. „Васил Левски“  с възпоменателна церемония ще бъдат отбелязани 181 години от рождението на Апостола. Пред паметника на Васил Левски ще бъдат поднесени венци и цветя.  \r\n*** \r\nВ 11.00 часа пред паметника на Васил Левски ще се проведе общоградски ритуал по полагане на венци и цветя в знак на признателност към делото на Апостола.  \r\nМузейният обект „Хилендарски метох” ще бъде отворен безплатно за посетители с работно време от 09.30 до 17.30 часа. \r\n*** \r\nОт 09.30 часа в Малката зала на Областна администрация ще се проведе заседание на Областната епизоотична комисия за мерките за ограничаване на заразните болести по животните.  \r\n*** \r\nОт 10.30 часа на паметника на Апостола до едноименното училище ще се състои ритуал по поднасяне на венци и цветя по повод 181 години от рождението на Васил Левски. \r\n*** \r\nС молебен за здраве и благоденствие и полагане на венци и цветя пред паметника на Васил Левски на 18 юли Шумен ще отбележи 140 години от освобождението на града и 181 години от рождението на Апостола на свободата. Програмата ще започне в 09.00 часа в храм „Свето Вознесение Господне“, където ще бъде отслужена панихида за загиналите и молебен за здраве и благоденствие. В 11.30 часа пред паметника на Васил Левски ще бъдат поднесени венци и цветя от официални лица и граждани. В 18.30 часа на пл. „Освобождение” започва концерт-спектакъл с участието на Национално дружество „Традиция” и рок група „Епизод”.", "date": "2018.07.17", "title": "Предстоящи събития в страната за 18 юли (Агенция „Фокус“)"}
{"url": "http://www.focus-news.net/news/2018/07/17/2546486/ministar-lilyana-pavlova-sluzhitelite-na-mvr-napraviha-i-nevazmozhnoto-za-da-garantirat-spokoystvieto-po-vreme-na-predsedatelstvoto.html", "text": "Министърът за Българското председателство на Съвета на ЕС Лиляна Павлова връчи грамоти в знак на признателност за професионалната работа през изминалата една година на министъра на вътрешните работи Валентин Радев и на главния секретар главен комисар Младен Маринов. Това съобщиха от пресцентъра на  Министерството на Българското председателство на Съвета на ЕС . На тържествената церемония в МВР тя благодари на всички служители, осигурили спокойствието на българските граждани и сигурността на проведените близо 300 събития от календара на Българското председателство.  \r\n„Вие направиха и невъзможното, за да гарантирате спокойствието на всички нас – българските граждани, и на всички нашите гости и делегати от света“, каза министър Лиляна Павлова в обръщението си към служителите на министерството на вътрешните работи. Тя подчерта, че благодарение на професионализма, отговорността и дискретното присъствие на службите и техните адекватни действия, обществото не разбра за заплахите и провокациите, съпътствали месеците на подготовка и провеждане на Българското председателство. \r\nЗа спокойствието и сигурността на събитията от календара, на българските граждани и гостите на София се грижиха няколко служби на МВР - Гранична полиция, Национална полиция, Пътна полиция, ГДБОП, Пожарна безопасност и защита на населението, СДВР, Жандармерия, Специализираните полицейски сили, Специализирания отряд за борба с тероризма, Дирекция комуникации и информационни технологии, отделите Масови мероприятия и Охранителна полиция работиха като едно цяло по време на изминалата една година за успешното провеждане на Българското председателство. Специални благодарности министърът отправи и към служителите и експертите на МВР в Брюксел, които освен осигуряването на сигурността и охраната на събитията в чужбина, работиха на оперативно ниво в работните групи. Министърът подчерта техния принос за приключването на целия законодателен пакет по темата сигурност и миграция и най-вече за взимането на важното компромисно решение в края на Българското председателство, касаещо  дъблинската реформа. \r\n„Дни след края му можем с гордост и достойнство да кажем, че не дадохме и най-малкия повод за съмнения във възможностите на нашите служби. Напротив, те ни дадоха повод да се гордеем с тях като българи и да покажем, че страната ни е надежден партньор на ЕС и НАТО“, посочи министър Павлова.", "date": "2018.07.17", "title": "Министър Лиляна Павлова: Служителите на МВР направиха и невъзможното, за да гарантират спокойствието по време на Председателството"}
{"url": "http://www.focus-news.net/news/2018/07/17/2546485/sofiya-zapochna-vrachvaneto-na-nagradite-ikonomika-na-svetlo-za-2017-g-organizirano-ot-aikb.html", "text": "Започна връчването на наградите „Икономика на светло“ за 2017 г., организирано от Асоциацията на индустриалния капитал  в България (АИКБ), предаде репортер на  Агенция „Фокус“ . Наградите ще бъдат връчени за пети пореден път. Целта на конкурса е да открои стимулиращи примери за успехи в борбата с неформалната икономика и да отличи водещи институции и личности с активна позиция и принос в ограничаването на сивата икономика. По този начин АИКБ цели да повиши обществената нетърпимост към неформалната икономика, да поощри предприемането на активни действия в тази посока и да популяризира градивната роля на бизнеса в обществото за подобряване на социално-икономическата среда.  \r\nПризът „Икономика на светло“ за 2017 г. ще се присъди в три категории: \r\n-За нормативен акт или административна практика, които водят до ограничаване на сивата икономика и подобряване на бизнес средата. Присъжда се на държавна/общинска администрация или на нейни представители за предлагането/въвеждането на нормативен акт или административна практика, които водят до ефективно ограничаване на сивия сектор и подобряване на бизнес средата.  Номинирани в категорията са: Национален съвет за тристранно сътрудничество; Министерство на финансите на Р България и Комисия по енергетика към 44-то Народно събрание на Р България. \r\n-За личност или организация, допринесли за ограничаване и превенция на неформалната икономика посредством активна позиция. Присъжда се на личност, НПО, научна организация, компания, която има задълбочени изследвания по темата, постоянни и активни медийни изяви, или е генерирала предложения за промени в законови актове и/или административни практики и т.н. Номинирани в категорията са: Асоциация на организациите на българските работодатели; Асоциация „Активни потребители“; Д-р Жанет Захариева, главен съветник на УС на Виваком и председател на работната група по законодателство на Българската асоциация на кабелните и комуникационни предприятия (БАККО): Българската асоциация нна частните училища. \r\n-За журналист или медия, допринесли за промяна на обществените нагласи към нетърпимост към неформалната икономика. Присъжда се на журналист или медия за принос в актуалното и многостранно отразяване на проблемите и постиженията, свързани с дейностите по ограничаване и превенция на неформалната икономика, в насърчаване и промотиране на светлия бизнес и формиране на обществена нетърпимост към сивия сектор. Номинирани в категорията са: Биляна Гавазова за рубриката „Чети етикета“; Вестник „Сега“ – Красимир Цигуларов и отдел „Икономика“; Телевизия „Европа“; Нова ТВ – „Господари на ефира“ – репортери Борис Ваклинов, Влади Василев и Димитър Върбанов. \r\nЦветелин ДИМИТРОВ", "date": "2018.07.17", "title": "София: Започна връчването на наградите „Икономика на светло“ за 2017 г., организирано от АИКБ"}
{"url": "http://www.focus-news.net/news/2018/07/17/2546489/sport-zapochna-machat-levski-vaduts.html", "text": "В 18:45 часа започна мачът-реванш от първия предварителен кръг на Лига Европа между отборите на Левски и Вадуц. Срещата се играе на стадион „Георги Аспарухов“ в София. Треньорът на Левски Делио Роси е заложил на същия стартов състав, както преди една седмица в Лихтенщайн. Първият двубой завърши с 1:0 в полза на Вадуц и отборът на Левски се нуждае от задължителна победа сега, за да отстрани съперника си.", "date": "2018.07.17", "title": "Спорт: Започна мачът Левски-Вадуц"}
{"url": "http://www.focus-news.net/news/2018/07/17/2546490/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път – 19 Симитли – Гоце Делчев. През деня няма регистрирани инциденти на пътя. Пътните настилки са сухи и нормално проходими, времето е слънчево и топло. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛора КАЛЧЕВА", "date": "2018.07.17", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/17/2546492/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от ГД \"Гранична полиция\". На останалите пунктове на българо-гръцката граница трафикът е нормален. \r\nЛора КАЛЧЕВ", "date": "2018.07.17", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/07/17/2546494/sofiya-prizat-za-organizatsiya-doprinesla-za-ogranichavane-i-preventsiya-na-neformalnata-ikonomika-be-prisaden-na-asotsiatsiya-na-organizatsiite-na-balgarskite-rabotodateli.html", "text": "Призът за личност или организация, допринесли за ограничаване и превенция на неформалната икономика посредством активна позиция бе присъден на Асоциация на организациите на българските работодатели по време на конкурса „Икономика на светло“ за 2017 г. организиран от Асоциация на индустриалния капитал в България (АИКБ) предаде репортер на  Агенция „Фокус“ . Наградата беше връчена от министър-председателя на Република България Бойко Борисов. Тя се връчва за задълбочени изследвания по темата, постоянни и активни медийни изяви или генерирани предложения за промени в законови актове и/или административни практики и т.н.  \r\nПрез 2016 година призът бе връчен на Института за пазарна икономика.  \r\nЦветелин ДИМИТРОВ", "date": "2018.07.17", "title": "София: Призът за организация, допринесла за ограничаване и превенция на неформалната икономика, бе присъден на Асоциация на организациите на българските работодатели"}
{"url": "http://www.focus-news.net/news/2018/07/17/2546495/pazardzhik-parichna-premiya-ot-1000-lv-poluchiha-profilirana-gimnaziya-ivan-s-aksakov-i-basketbolen-klub-hebar-ot-obshtinskoto-rakovodstvo.html", "text": "Парична премия от по 1 000 лв получиха Профилирана гимназия “Иван С. Аксаков” и Баскетболен клуб “Хебър” от общинското ръководство в Пазарджик, съобщиха за  Радио „Фокус“ – Пазарджик  от пресцентъра на  Общината . Сумата от 1 000 лв. бе дадена на младшите посланици на Европейския парламент от Профилирана гимназия “Иван С. Аксаков” – Пазарджик, които заслужено завоюваха победата в Програмата “Училища посланици”. Парична премия от 1 000 лв бе предоставена и на мъжкия отбор на аматьорите към Баскетболен клуб “Хебър” – Пазарджик, които донесоха шампионската купа в Пазарджик. Тя ще бъде вречена на старши треньора Асен Дечев.", "date": "2018.07.17", "title": "Пазарджик: Парична премия от 1000 лв. получиха Профилирана гимназия “Иван С. Аксаков” и Баскетболен клуб “Хебър” от общинското ръководство"}
{"url": "http://www.focus-news.net/news/2018/07/17/2546496/sofiya-prizat-za-zhurnalist-ili-mediya-doprinesli-za-promyana-na-obshtestvenite-naglasi-kam-netarpimost-kam-neformalnata-ikonomika-be-prisaden-na-bilyana-gavazova-cheti-etiketa.html", "text": "Призът за журналист или медия, допринесли за промяна на обществените нагласи към нетърпимост към неформалната икономика бе присъден на Биляна Гавазова за рубриката „Чети етикета“ по време на конкурса „Икономика на светло“ за 2017 г. организиран от Асоциация на индустриалния капитал в България (АИКБ) предаде репортер на  Агенция „Фокус“ . Наградата бе връчена от вицепремиерът на Р България Валери Симеонов. Наградата се връчва за принос в актуалното и многостранно отразяване на проблемите и постиженията, свързани с дейностите по ограничаване и превенция на неформалната икономика, в насърчаване и промотиране на светлия бизнес и формиране на обществена нетърпимост към сивия сектор.  \r\nЗа 2016 година наградата бе връчена на телевизия „Блумбърг България“.  \r\nЦветелин ДИМИТРОВ", "date": "2018.07.17", "title": "София: Призът за журналист или медия, допринесли за промяна на обществените нагласи към нетърпимост към неформалната икономика, бе присъден на Биляна Гавазова – „Чети етикета“"}
{"url": "http://www.focus-news.net/news/2018/07/17/2546497/kyustendil-42-godishen-gratski-grazhdanin-e-zaginal-pri-katastrofa-na-avtomagistrala-struma.html", "text": "42-годишен гръцки гражданин е загинал при катастрофа на автомагистрала „Струма”. Това съобщи за  Радио „Фокус” -  Кюстендил  Катя Табачка, говорител на Областна дирекция на МВР – Кюстендил. Пътното произшествие е възникнало на 66 километър, край село Джерман. Лекият автомобил се е преобърнал в канавката. На място е загинал водачът на автомобила. Пътуващата с него жена няма тежки наранявания, транспортирана е в дупнишко лечебно заведение. По автомагистралата не са наложени допълнителни ограничения за движение на моторни превозни средства. \r\nВенцеслав ИЛЧЕВ", "date": "2018.07.17", "title": "Кюстендил: 42-годишен гръцки гражданин е загинал при катастрофа на автомагистрала „Струма”"}
{"url": "http://www.focus-news.net/news/2018/07/17/2546491/vasil-velev-aikb-sivata-ikonomika-e-po-malka-otkolkoto-useshtaneto-za-neya.html", "text": "Сивата икономика е по-малка, отколкото усещането за нея. Това каза председателят на УС на АИКБ по време на връчване на наградите „Икономика на светло“ за 2017 г. от Асоциация на индустриалния капитал в България (АИКБ), предаде репортер на  Агенция „Фокус“ . „Колкото е по-голяма икономиката на светло, толкова повече приходи в бюджета и честни правила за бизнеса. За това ограничаването на сивата икономика е сред приоритетите на АИКБ“, обяви той. „Създадохме уникален индекс, който да мери равнището на сивата икономика. Стойността му е 77.78%. Той мери светлата част на икономиката. Останалата част е равнището на сивата икономика“, обясни Васил Велев. „Изсветляването на икономиката е в корелация с политическата и икономическа стабилност. 2017 е най-големият ръст в индекса, което отнесено към размера на сивия сектор е над 10% изсветляване“, заяви той. „На база на стойностите на индекса, в годините в които го мерим от 2010 година, показва, че през 2021-2022 би следвало да стигнем европейските стойности на икономиката на светло“, каза още Васил Велев.  \r\nЦветелин ДИМИТРОВ", "date": "2018.07.17", "title": "Васил Велев, АИКБ: Сивата икономика е по-малка, отколкото усещането за нея"}
{"url": "http://www.focus-news.net/news/2018/07/17/2546498/sofiya-prizat-za-normativen-akt-ili-administrativna-praktika-koito-vodyat-do-ogranichavane-na-sivata-ikonomika-i-podobryavane-na-biznes-sredata-be-prisaden-na-nsts.html", "text": "Призът за нормативен акт или административна практика, които водят до ограничаване на сивата икономика и подобряване на бизнес средата бе присъден на Национален съвет за тристранно сътрудничество (НСТС) по време на конкурса „Икономика на светло“ за 2017 г., организиран от Асоциация на индустриалния капитал в България (АИКБ), предаде репортер на  Агенция „Фокус“ . Наградата бе връчена от председателя на УС на АИКБ Васил Велев. Наградата се връчва за предлагането/въвеждането на нормативен акт или административна практика, които водят до ефективно ограничаване на сивия сектор и подобряване на бизнес средата. “Благодаря за високата чест. Доколкото разбирам, поводът за наградата е заради предложените промени в Закона за чужденците и Закона трудовата миграция. Моята заслуга е дотолкова, доколкото съм организирал съответните комисии, така че наградата трябва да бъде споделена“, каза председателят на съвета Валери Симеонов.  \r\nЦветелин ДИМИТРОВ", "date": "2018.07.17", "title": "София: Призът за нормативен акт или административна практика, които водят до ограничаване на сивата икономика и подобряване на бизнес средата, бе присъден на НСТС"}
{"url": "http://www.focus-news.net/news/2018/07/17/2546488/ministar-nikolina-angelkova-izgrazhdaneto-na-edinna-sistema-za-turisticheska-informatsiya-shte-pozvoli-da-se-vodi-po-uspeshna-borba-sas-siviya-sektor.html", "text": "Изграждането на Единна система за туристическа информация ще позволи да се води по-успешна борба със сивия сектор. Това каза в интервю за вечерния блок „Това е България“ на  Радио „Фокус“  министърът на туризма Николина Ангелкова по повод подписания договор за изграждане и внедряване на система, която да свърже в реално време регистрите на местата за настаняване с Министерството на туризма, НАП, МВР, Националния статистически институт и общините. Тя обясни, че функцията на тази система е да се регистрират в реално време пристигащите в страната туристи, което ще насърчи интереса на всички хотелиери и оператори, работещи в местата за настаняване. „Самата система е изключително добре защитена и предвижда ограничен достъп до нея“, обяви Ангелкова. „Законът ясно казва кои са лицата, които имат достъп до данните на тази система. Това са министърът на туризма, МВР, НАП, общините, в рамките на техните компетенции, и потребителите единствено и само за техните обекти“, посочи министърът. „Предвиждаме и специален модул на т.нар. „open data“, където ще има публична информация, като например общ брой на туристите, които са посетили страната или дадения регион, общ брой за съществуващите места за настаняване, така че всеки един потенциален инвеститор да има възможност да направи анализ на риска“, коментира министър Ангелкова. По думите й е предвидено в 6-месечен срок системата да заработи, след извършване на необходимите тестове. Николина Ангелкова обяви, че до края на август месец тази година ще има яснота какво ще бъде поместено в търсачката на системата. „Платформата ще разполага и със списък на труднодостъпните места из страната, за които ще се изисква подаване на информация на хартиен носител“, поясни министърът на туризма.", "date": "2018.07.17", "title": "Министър Николина Ангелкова: Изграждането на Единна система за туристическа информация ще позволи да се води по-успешна борба със сивия сектор"}
{"url": "http://www.focus-news.net/news/2018/07/17/2546481/makfaks-makedoniya-talat-dzhaferi-ne-dade-dumata-na-iliya-dimovski-deputatite-na-vmro-dpmne-udryaha-po-masite.html", "text": "Депутатът от опозиционната ВМРО-ДПМНЕ Илия Димовски няколко минути убеждаваше председателят на парламента Талат Джафери да му даде думата по време на пленарното заседание във вторник, на което се обсъжда предложението на правителството за промяна на изборния закон. Джафери, обаче, отказа да му даде думата с мотива, че Димовски вече не е координатор на парламентарна група. След това депутатите на ВМРО-ДПМНЕ започнаха да викат и удрят по масите, предава македонската информационна агенция  „Макфакс“ . \r\nПарламентарният председател продължи работата, след като парламентът одобри необходимостта от приемане на изменения на изборния закон по съкратена процедура. \r\nПо-рано през деня заместник-министърът на правосъдието Оливер Ристовски предложи промяна на изборния закон, обяснявайки пред депутатите, че се работи за промяна на член 27 с цел да се деблокира процеса за избор на Държавна избирателна комисия (ДИК). Предложението включва промяната за гласуване за ДИК от мнозинство с две трети, до абсолютно мнозинство.  Йонислав Дочев", "date": "2018.07.17", "title": "„Макфакс“ (Македония): Талат Джафери не даде думата на Илия Димовски, депутатите на ВМРО-ДПМНЕ удряха по масите"}
{"url": "http://www.focus-news.net/news/2018/07/17/2546500/premierat-boyko-borisov-kontrabandata-na-tsigarite-shte-padne-do-6-tazi-sedmitsa.html", "text": "Контрабандата на цигарите ще падне до 6% тази седмица. Това каза министър-председателят Бойко Борисов на връчванеto на наградите „Икономика на светло“ за 2017 г. от Асоциация на индустриалния капитал в България (АИКБ), предаде репортер на  Агенция „Фокус“ . „Искам да честитя на победителите. Фактът, че сме поканени е достоен за гордост. Никой не може да обвини АИКБ и Васил Велев, че са близки на правителството. Когато водеща е жената на депутата от БСП Кристиан Вигенин най-малко някой може да е пипал данните“, коментира премиерът. „Много лесно се говори. Много глупости се изговарят. И това като се прави ежедневно, хората започват да вярват. Ето ги безапелационните данни. По време на служебния кабинет на БСП само за 2 месеца и половина – 120 млн. лева по-малко в митниците. Когато някой се прави на по-почтен от папата – да погледне данните“, посочи Бойко Борисов. „Полагаме огромни усилия и боят по контрабандата няма да го изпуснем. Виждате издиханията и яростната агресия на опозицията със жълти новини. Акция \"пречупване\" се казва, а няма изобщо да им се дадем този път. Аз го обещавам. На победителите честито“, каза още Бойко Борисов.  \r\nЦветелин ДИМИТРОВ", "date": "2018.07.17", "title": "Премиерът Бойко Борисов: Контрабандата на цигарите ще падне до 6% тази седмица"}
{"url": "http://www.focus-news.net/news/2018/07/17/2546501/afp-sasht-othvarliha-iskaniyata-na-frantsiya-germaniya-i-velikobritaniya-za-otmyana-na-sanktsiite-protiv-tehni-firmi-v-iran.html", "text": "САЩ са отклонили всички искания на Франция, Германия и Великобритания за премахване на ограниченията за търговия на техни фирми в Иран, предава  AFP , като се позовава на източник във френското министерство на икономиката и финансите. \r\nВ началото на юни външните и финансови министри на трите държави направиха обръщение към държавния секретар на САЩ Майк Помпео и финансовия министър Стивън Мнучин с молби да се откажат от санкциите против компании на Франция, Германия и Великобритания в Иран. \r\nПо думите на източника, Вашингтон „не се съгласява с нито едно искане, което е било формулирано в писмото“.  Йонислав Дочев", "date": "2018.07.17", "title": "AFP: САЩ отхвърлиха исканията на Франция, Германия и Великобритания за отмяна на санкциите против техни фирми в Иран"}
{"url": "http://www.focus-news.net/news/2018/07/17/2546502/vitsepremierat-valeri-simeonov-nagradite-ikonomika-na-svetlo-stimulirat-rabotata-na-uspeshniya-biznes-i-ikonomicheskata-aktivnost-v-stranata.html", "text": "Това мероприятие стимулира работата на успешния бизнес и икономическата активност в страната. Това каза вицепремиерът по икономическа и демографска политика и лидер на НФСБ Валери Симеонов по време на връчването на наградите „Икономика на светло“ за 2017 г. от Асоциация на индустриалния капитал в България (АИКБ), предаде репортер на  Агенция „Фокус“ . „Поздравявам организаторите на това мероприятие. По този начин вие стимулирате работата на успешния бизнес и медиите в посока насърчаването на икономическата активност в България и на насърчаване на инициативността на българина, която в бъдеще ще извади страната от положението, в което се намира“ каза още той. \r\nЦветелин ДИМИТРОВ", "date": "2018.07.17", "title": "Вицепремиерът Валери Симеонов: Наградите \"Икономика на светло\" стимулират работата на успешния бизнес и икономическата активност в страната"}
{"url": "http://www.focus-news.net/news/2018/07/17/2546499/the-new-york-times-desni-i-levi-reaktsii-v-sasht-sled-sreshtata-mezhdu-donald-tramp-i-vladimir-putin.html", "text": "Политическият информационен поток е бърз и поддържането на темпото му може да е объркващо. Опитът да се намерят различаващи се перспективи, достойни за времето на един човек е дори по-трудно. Американското електронно издание   The New York Times   представя няколко събрани мнения от десния и левия спектър на журналисти в американската преса, които Агенция „Фокус“ предава без редакторска намеса. От десния спектър \r\nМайкъл Брендън Дохърти в „National Review“: \r\n„Най-очевидното обяснение за поведението на Тръмп е не това, че прилага 30-годишен план против американската демокрация. Обяснението е, че неговата суета напълно му забранява да признае, че руската намеса в изборите през 2016 година е допринесла по някакъв начин за собствената му победа“. \r\nДокато Дохърти подкрепя идеята за подобряване на отношенията с Русия, той твърди че забележките на Тръмп в Хелзинки, след срещата му с президента Владимир Путин, ще направят това по-трудно. Но помислете отново преди да крещите „предателство“, пише Дохърти, който твърди че подобни обвинения е „вероятно да са основа на нашите политики дълго, след като Тръмп напусне сцената“. \r\nПатрик Бучанан в „The American Conservative“: \r\n„Хелзинки показа, че Тръмп прави това, което казва, когато обяви неколкократно, „Мирът с Русия е добро нещо, не лошо нещо““. \r\nСъобщението на Тръмп по време на обиколката му в Европа беше „ясно, последователно и потресаващо“. Бучанан пише: няма повече търговски дефицити, няма повече пропуснати плащания от НАТО и няма повече „Студента война 2“. Антагонизирането на Путин щеше да е наивно, смята Бучанан, за президент който търси по-добри отношения, независимо от това, което Русия е сторила. \r\nЧарлс Сайкс в „The Weekly Standard“: \r\n„Ние просто не знаем (и все още е опасно да спекулираме) дали руснаците имат „компромат“ върху Тръмп. Може би истината е още по-лоша. Може би Тръмп наистина вярва на всичко това и искрено се възхищава на това, което представлява Путин.“ \r\nХулиганите копнеят да треперят пред по-големи хулигани, пише Сайкс, и Тръмп намери този по-голям хулиган в Путин. Миналата седмица, консерваторите се радваха на втората номинация за Върховния съд на Тръмп. Но дори тази награда, според Сайкс, не струва „унижението на президентството“ и „понижаването на нашата роля в света“. \r\nПол Боничели в „The Federalist“: \r\n„Президентът Тръмп изпусна шанса да покаже на Путин, както и на света, че отношенията на Тръмп с Русия ще бъдат по-различни от тези на Обама“. \r\nБоничели нарича срещата между Тръмп и Путин „пропусната възможност“ и представя как е трябвало да изглежда тя: директна конфронтация на лично, последвана от публично предупреждение за намесата в избори от която и да е страна. Той твърди, че Тръмп сега ще трябва да наваксва за уважението, което е показал на Путин, с по-твърди действия. От левия спектър \r\nДжеймс Фалоус в „The Atlantic“: \r\n„Никога досега не съм виждал американски президент по-последователно, постоянно, публично и шокиращо да прокарва интересите на друга държава пред тези на собственото си правителство и собствените си хора“. \r\nТръмп или нарочно прокарва руските интереси, пише Фалоус, или е „толкова дълбоко невеж, неуверен и нарцистичен“, че не осъзнава че го прави. Фалоус твърди, че републиканските конгресмени сега трябва да решат дали да защитят своя президент или своята държава. \r\nФред Каплан в „Slate“: \r\n„Всеки член на екипа по национална сигурност на Тръмп, който не подаде оставката си незабавно, прави от този момент нататък лоша услуга на САЩ“. \r\nСрещата на върха е доказала, че Тръмп е в пълно робство на Путин, пише Каплан. Той съветва президентски съветници да не стоят до него, ако той намери още „възможности да дълбае“ в бъдещите срещи с руския лидер. \r\nАлина Полякова за „Brookings Institution“: \r\n„Най-лошият сценарий беше избегнат в Хелзинки: Нямаше голям пазарлък за Украйна, няма руска сделка за Сирия и няма отмятане от ангажиментите на САЩ към сигурността на Европа. Но все пак руският президент е този, който спечели срещата на върха“. \r\nТръмп остави на Путин да нареди дневния ред за срещата, твърди Полякова, а руският президент е използвал възможността да обвини Украйна за продължаващото насилие там и да предложи посредническа роля за Русия в Близкия изток. От центъра \r\nАн Апълбаум в „The Washington Post“: \r\n„Тръмп току що създаде най-подробното благодарствено писмо в историята. Докато милиони около света гледаха, той изрече силно: Благодаря ти, Владимир Путин, за това че ми помогна да спечеля изборите!“ \r\nАпълбаум се пита дали обвинението към 12 руски агенти миналия петък е направило президента още по-нетърпелив да изкаже благодарностите си към Путин в лице.  Йонислав Дочев", "date": "2018.07.17", "title": "The New York Times: Десни и леви реакции в САЩ след срещата между Доналд Тръмп и Владимир Путин"}
{"url": "http://www.focus-news.net/news/2018/07/17/2546507/sport-levski-i-vaduts-zavarshiha-11-parvoto-poluvreme.html", "text": "Отборите на Левски и Вадуц завършиха първото полувреме с равенство 1:1 на стадион „Георги Аспарухов“ в София. Мохамед Колибали даде преднина за гостите в 25-ата минута, а Сержиу Буш изравни за Левски в 35-ата минута. Така българският отбор вече се нуждае от два чисти гола през второто полувреме, за да отстрани съперника си и да продължи напред в турнира „Лига Европа“.", "date": "2018.07.17", "title": "Спорт: Левски и Вадуц завършиха 1:1 първото полувреме"}
{"url": "http://www.focus-news.net/news/2018/07/17/2546504/premierat-boyko-borisov-po-vreme-na-mandatite-na-bsp-sivata-ikonomika-stava-ogromna-a-shtom-doyde-nashe-pravitelstvo-ya-izsvetlyava.html", "text": "Надявам се в медиите да се покажат графиките, че по време на мандатите на БСП сивата икономика става огромна. Щом дойде наше правителство- изсветлява икономиката. Това каза пред журналисти премиерът Бойко Борисов след връчването на на наградите „Икономика на светло“ за 2017 г. от Асоциация на индустриалния капитал в България (АИКБ), предаде репортер на  Агенция „Фокус“ . „Това означава повече приходи в бюджета, повече пенсии, заплати. Повече средства за полицаи, тъмничари, за БАН, за университетите, за животновъдите, за инфраструктурата, за Великденски и Коледни надбавки“, заяви премиерът. „Това е изключително важно и обективно измерено от моите политически противници“, каза още Бойко Борисов.", "date": "2018.07.17", "title": "Премиерът Бойко Борисов: По време на мандатите на БСП сивата икономика става огромна, а щом дойде наше правителство- я изсветлява"}
{"url": "http://www.focus-news.net/news/2018/07/17/2546503/vasil-velev-aikb-pozitsiyata-na-aikb-e-za-namalyavane-na-razplashtaniyata-v-broy-ot-10-na-5-hil-lv-v-zakona-za-ogranichavane-na-plashtaniyata-v-broy.html", "text": "Позицията на АИКБ е за намаляване на разплащанията в брой от 10 на 5 хиляди лева в Закона за ограничаване на плащанията в брой. Това каза председателят на УС на АИКБ Васил Велев по време на връчване на наградите „Икономика на светло“ за 2017 г. от Асоциация на индустриалния капитал в България (АИКБ), предаде репортер на  Агенция „Фокус“ . „За съжаление Парламентът не успя да изкачи този праг. Знаем, че това понякога води до ограничаване на свободата в икономиката, но според нас тази мярка е дозирана и ще доведе до изсветляването на икономиката“, допълни още той. „Връзката между трите награди мисля, че се вижда. Организациите и хората разкриват причини за съществуване на сиви практики. Медиите ги огласяват и най-накрая се стига до промяна в нормативен акт или административната практика, които водят до изсветляване на икономиката. Разбира се, тя може да бъде и обратна – медиите да разкрият такива практики, хората да измислят решения и заедно да подтикнат управляващите да приемат съответните решения“, каза още Велев.  \r\nЦветелин ДИМИТРОВ", "date": "2018.07.17", "title": "Васил Велев, АИКБ: Позицията на АИКБ е за намаляване на разплащанията в брой от 10 на 5 хил. лв. в Закона за ограничаване на плащанията в брой"}
{"url": "http://www.focus-news.net/news/2018/07/17/2546484/ministar-rumen-porozhanov-nyama-da-podam-ostavka-na-baza-iskaneto-na-korneliya-ninova-ne-sam-napravil-nishto-nezakonno.html", "text": "Оставка на база искането на Корнелия Нинова няма да подам. Не смятам, че съм направил нещо незаконно. Това каза министърът на земеделието, храните и горите Румен Порожанов на пресконференция след Консултативния съвет по животновъдство, предаде репортер на  Агенция \"Фокус\"  . Той обясни, че в момента, в който премиерът му каже, че е дотук- ще си подаде оставката. На въпрос каква ще е съдбата на останалите две стада в Шарково, Румен Порожанов поясни, че няма как те да станат под карантина.  \r\nДеница КИТАНОВА", "date": "2018.07.17", "title": "Министър Румен Порожанов: Няма да подам оставка на база искането на Корнелия Нинова- не съм направил нищо незаконно"}
{"url": "http://www.focus-news.net/news/2018/07/17/2546505/vladimir-rapondzhiev-letishte-sofiya-vinovniyat-za-greshkata-s-poleta-na-13-yuli-shte-si-ponese-nakazanieto.html", "text": "Виновният за грешката с полета на 13 юли ще си понесе наказанието. Това каза в изявление пред медиите Владимир Рапонджиев - изпълнителен директор на „Летище София“ ЕАД, в което обобщи детайлите по случая от 13 юли 2018 г.. Това съобщиха от  пресцентъра на летището . \"Самолетът от споменатата дата, кацнал на летище София с 5 пътници на борда, е частен. Кацането е в 15:30 ч. от летателна площадка „Драгановци“, а излитането е в 16:48 ч. „Летище София“ е наземен оператор. „Рамп-агентът е направил грешка, а случилото се е поредица от случайности“, акцентира г-н Рапонджиев и допълни, че служителят, който е с дългогодишен опит в дейността, в момента е с отнет пропуск. „Щом има грешка – ще има наказание, а виновният ще си понесе наказанието“, каза още той и посочи, че  тече проверка по случая и след нейното завършване ще бъдат изнесени окончателните резултати. В заключение Рапонджиев изрази увереност, че случаят ще остане изолиран и ще бъдат предприети всички необходими мерки за недопускане на подобни ситуации.", "date": "2018.07.17", "title": "Владимир Рапонджиев, \"Летище София\": Виновният за грешката с полета на 13 юли ще си понесе наказанието"}
{"url": "http://www.focus-news.net/news/2018/07/17/2546509/koordinatsionnoto-zveno-po-mehanizma-za-savmestna-rabota-na-institutsiite-po-obhvashtane-i-zadarzhane-na-uchenitsi-v-obrazovatelnata-sistema-shte-provede-zasedanie-v-ms.html", "text": "Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст ще проведе заседание в Министерския съвет утре - 18 юли. Това съобщиха от  правителствената информационна служба . В него ще участват заместник-министър председателя Томислав Дончев, министърът на образованието и науката Красимир Вълчев, министърът на труда и социалната политика Бисер Петков, министърът на вътрешните работи Валентин Радев, министърът на здравеопазването Кирил Ананиев, както и представители на регионални структури на МОН, МТСП, МВР, областни управители, кметове и социални партньори. По време на срещата ще бъде представен напредъкът в работата на екипите по обхват в страната. \r\nПремиерът Бойко Борисов е поканен да участва в заседанието на Координационното звено.", "date": "2018.07.17", "title": "Координационното звено по Механизма за съвместна работа на институциите по обхващане и задържане на ученици в образователната система ще проведе заседание в МС"}
{"url": "http://www.focus-news.net/news/2018/07/17/2546508/pazardzhik-tsentarat-za-psihichno-zdrave-chovekolyubie-poluchi-darenie-ot-knigi-ot-17-godishniya-kiril-baldev.html", "text": "17-годишният Кирил Балдев дари книги на Центъра за психично здраве „Човеколюбие“ в Пазарджик, съобщи за  Радио „Фокус“ – Пазарджик  Анна Тилова, експерт в неправителствената организация. Младежът е избрал да съхрани любовта към книгата в обществото, като разпространява книги от дарители и  посредничи на хора, които обичат да четат и се стремят към развитие. Споделя, че неговите връстници подкрепят хуманната му кауза и насърчават благотворителната дейност. „Център „Човеколюбие” посрещна с радост Кирил и прие с интерес книгите, дарени от него. Част от тях съдържат информация, която може да се ползва в програмите за психо-социална рехабилитация. В знак на уважение гостът подари на всички присъстващи книгата „История на чудесата”. Участниците в програмата за рехабилитация на битови умения – клуб „Вкусно”, подготвиха с желание кекс за госта“, уточни Тилова. Тя допълни, че запознанството на Център „Човеколюбие” с Кирил Балдев постави начало на бъдещи взаимоотношения. Момчето прояви интерес към специализираната библиотека за психологическа литература „Човекознание” към Центъра и стана читател. Обеща да достави книги с психологическа насоченост и получи първите книги за прочит от библиотека „Човекознание”. \r\nАлбена ЖИЛЕКОВА", "date": "2018.07.17", "title": "Пазарджик: Центърът за психично здраве “Човеколюбие” получи дарение от книги от 17-годишния Кирил Балдев"}
{"url": "http://www.focus-news.net/news/2018/07/17/2546506/gazeta-express-hashim-tachi-pristigna-v-bryuksel-predi-sreshtata-si-s-aleksandar-vuchich.html", "text": "Президентът на Косово Хашим Тачи обяви във вторник, че е пристигнал в Брюксел, предвождайки косовската делегация, в която влизат още председателят на парламента Кадри Весели, министър-председателят Рамуш Харадинай и неговите трима заместници, Бехджет Пацоли, Фатмир Лимай и Дардан Гаши, предава базираното в Прищина албанско електронно издание  Gazeta Express . \r\nСпоред Тачи косовските делегати са отпътували за Брюксел по покана на Върховния представител на ЕС по въпросите на външна политика и сигурността Федерика Могерини, да присъстват на следващата среща от финалната фаза на диалога за нормализация на отношенията между Косово и Сърбия. \r\nПрессъобщението на Тачи предполага, че косовските лидери ще присъстват на преговорите с Белград, но вицепремиерът Фатмир Лимай заяви през миналата седмица, че институционалните началници ще се срещнат единствено с Федерика Могерини. Той потвърди, че единствено президентът Тачи ще се срещне със сръбския си колега Александър Вучич в рамките на диалога Белград-Прищина в Брюксел. \r\nСпоред президентския офис косовската делегация е съставена от всички началници на институции, които са лидери в управляващата коалиция. От всички коалиционни лидери, Лимай беше против Хашим Тачи да поеме водещата роля в диалога със Сърбия, но въпреки това във вторник взе решение да се присъедини към коалиционните си партньори и да стане част от екипа на Косово в диалога със Сърбия.  Йонислав Дочев", "date": "2018.07.17", "title": "Gazeta Express: Хашим Тачи пристигна в Брюксел преди срещата си с Александър Вучич"}
{"url": "http://www.focus-news.net/news/2018/07/17/2546513/ministar-lilyana-pavlova-aktivni-uchastnitsi-v-organiziranite-sabitiya-po-vreme-na-predsedatelstvoto-sa-bili-nad-111-hil-dushi-blizo-polovinata-ot-koito-detsa-i-mladezhi.html", "text": "Близо 560 регионални събития в 87 общини на страната са организирани по време на шестте месеца на Българското председателство благодарение на грантовата схема: „Подкрепа на инициативи на общините, свързани с регионалното измерение на Българското председателство на Съвета на ЕС 2018”, по която министерството осигури 279 хиляди лева. Това съобщиха от пресцентъра на  Министерството на Българското председателство на съвета на ЕС . Проектите бяха осъществени благодарение на Националното сдружение на общините в Република България (НСОРБ), което в изпълнение на договор с Министерство на Българското председателство на Съвета на ЕС 2018 проведе конкурса за подбор на предложените от общините проекти, а в последствие изготви и финансов отчет за изпълнението им.  \r\n„Благодарение на сдружението на общините стана възможно приоритетите и ценностите на Европа да стигнат до всички българи от различни възрасти“, каза министърът за Българското председателство на Съвета на ЕС Лиляна Павлова на среща с членовете на Управителния съвет на НСОРБ, която се проведе в НДК днес. Тя връчи удостоверение на изпълнителния директор на сдружението Силвия Георгиева, а чрез нея благодари и на всички кметове и кметски наместници в цялата страна за инициативите, съпричастността и доброто сътрудничество през изминалите шест месеца. „Без тяхната подкрепа и ентусиазъм, регионалното измерение на председателството би било невъзможно“, подчерта министър Павлова. \r\nВ рамките на проектите от регионалното измерение на Българското председателство бяха организирани изложби, състезания, концерти, спортни инициативи, чествания на значими паметни дати и събития от културните календари на общините, някои от тях свързани с представяне и популяризиране на българските традиции, фолклор и културно-исторически богатства. Проведени бяха и десетки конференции, семинари, кръгли маси, публични дискусии, информационни дни, обучения и други прояви в населените места.  \r\nПартньори на общините в провеждането на инициативите станаха училища, читалища, музеи, центрове за работа с деца, неправителствени организации, местния бизнес, академични среди, регионални медии, които активно участваха в организацията и провеждането на събитията по места. Тяхната цел беше да популяризират приоритетите на страната ни, да повишат информираността на българските граждани за Европейския съюз, за ангажиментите и ползите за страната ни като държава член и приноса, който дава за развитието на общността. \r\n„Заедно показахме, че българите не са безразлични към бъдещето на Европа и мястото на България в него. Най-радващото е, че активни участници в организираните събития са били над 111 хиляди души, близо половината от които деца и младежи. Надявам се чрез тях Българското председателство да е стигнало близо до хората в цялата страна“, каза още министър Павлова.", "date": "2018.07.17", "title": "Министър Лиляна Павлова: Активни участници в организираните събития по време на Председателството са били над 111 хил. души, близо половината от които деца и младежи"}
{"url": "http://www.focus-news.net/news/2018/07/17/2546493/ministar-rumen-porozhanov-ubeden-sam-che-protestat-na-natsionalnata-ovtsevadna-i-kozevadna-asotsiatsiya-ne-e-spontanen.html", "text": "Убеден съм, че не е спонтанен протестът на Националната овцевъдна и козевъдна асоциация. Това каза министърът на земеделието, храните и горите Румен Порожанов на пресконференция след Консултативния съвет по животновъдство, предаде репортер на  Агенция \"Фокус\".   Той посочи, че от асоциацията искат заместник-министър Цветан Димитров и още двама директори на дирекции да си подадат оставката. „Защо? Защото сектор „Животновъдство“ бил в криза. Животновъдтвото винаги е чувствителен сектор“, коментира Румен Порожанов и поясни, че не държавата не е единствената, която трябва да се грижи за този сектор. „Затова са тези асоциации“, обяви министърът.  „Разбира се, аз съм убеден, че не им е толкова спонтанен протестът, но всеки е в правото си да направи каквото прецени“, каза Порожанов.  \r\nДеница КИТАНОВА", "date": "2018.07.17", "title": "Министър Румен Порожанов: Убеден съм, че протестът на Националната овцевъдна и козевъдна асоциация не е спонтанен"}
{"url": "http://www.focus-news.net/news/2018/07/17/2546516/ministar-lilyana-pavlova-vrachi-gramoti-na-sponsorite-na-balgarskoto-predsedatelstvo.html", "text": "Министър Лиляна Павлова връчи почетни грамоти на спонсорите и партньорите на първото Българско председателство на Съвета на ЕС 2018 на среща с тях в НДК днес. Това съобщиха от пресцентъра на  Министерството на Българското председателство на Съвета на ЕС . „Зад успешното провеждане на първото Българско председателство на Съвета на ЕС стоят усилията и вашата безрезервната подкрепа“, каза министърът по време на церемонията. Тя благодари на всички за доверието и сътрудничеството.  \r\n„Заедно успяхме да представим българските храни, стоки и услуги пред повече от 36 000 делегати и гости, посетили страната ни по време на събитията от календара на председателството. Всички те успяха да се убедят в качеството и уникалността на родното ни производство“, каза министърът. Лиляна Павлова изрази надежда, че помощта е била двустранна и че Българското председателство също е допринесло за рекламирането на българските продукти, стоки и услуги и за това те да получат заслужено признание и висока оценка на световните пазари.  \r\nМинистерството за Българското председателство на Съвета на ЕС 2018 сключи споразумения за сътрудничество с 18 сдружения и организации с нестопанска цел и 48 договори за спонсорство с компании. Всички те в продължение на шест месеца оказваха логистична подкрепа на екипите на министерството.", "date": "2018.07.17", "title": "Министър Лиляна Павлова връчи грамоти на спонсорите на Българското председателство"}
{"url": "http://www.focus-news.net/news/2018/07/17/2546517/predstoyashti-mezhdunarodni-sabitiya-za-18-yuli-agentsiya-fokus.html", "text": "Възобновяване на диалога Белград-Прищина. \r\n***  Отмяна на извънредното положение в Турция. \r\n***  Среща между Зоран Заев и Християн Мицковски за Държавната избирателна комисия (ДИК). \r\n***  Антиправителствени демонстранти ще се съберат пред полския парламент, за да протестират срещу реформите в съдебната система. \r\n***  Унгарският министър-председател Виктор Орбан ще посети Израел. \r\n***  Китайският президент Си Дзинпин започва своята обиколка в Обединените арабски емирства (ОАЕ), Сенегал, Руанда и Южна Африка, където ще присъства на среща на върха на „БРИКС“. \r\n***  В Турция продължава делото срещу американски свещеник, задържан за повече от година по обвинения за тероризъм, което обтегна сериозно отношенията със САЩ. \r\n***", "date": "2018.07.17", "title": "Предстоящи международни събития за 18 юли (Агенция \"Фокус\")"}
{"url": "http://www.focus-news.net/news/2018/07/17/2546512/mvr-regionalna-direktsiya-granichna-politsiya-aerogari-e-naznachila-komisiya-za-izvarshvane-na-proverka-na-sluchaya-s-poleta-na-13-yuli.html", "text": "Ръководството на МВР е изискало от ръководството на „Летище София“ ЕАД да проведе заседание на Летищния комитет за обсъждане на случая с частен полет, осъществен с петима души на борда. Това съобщиха от пресцентъра на  МВР . \r\nРегионална дирекция „Гранична полиция“ - Аерогари е назначила комисия за извършване на проверка. Резултатите ще бъдат докладвани на 18 юли 2018 г. на главния прокурор.", "date": "2018.07.17", "title": "МВР: Регионална дирекция „Гранична полиция“ - Аерогари е назначила комисия за извършване на проверка на случая с полета на 13 юли"}
{"url": "http://www.focus-news.net/news/2018/07/17/2546534/milka-harizanova-ruo-izvarshihme-monitoring-na-deynostite-vklyucheni-v-planovete-za-izpalnenie-na-inovatsiyata-savmestno-s-komisiya-ot-ministerstvoto-na-obrazovanieto-i-naukata.html", "text": "Извършихме мониторинг на дейностите, които са включени в плановете за изпълнение на иновацията, съвместно с комисия от Министерството на образованието и науката. Това каза за  Радио „Фокус“ – Бургас  Милка Харизанова, зам. началник на РУО – Бургас. \r\n„Наблюдавахме много интересни уроци с различни съвременни методи с приложение на информационните и комуникационните технологии“, каза още Харизанова. Тя добави, че някои от тях са т. нар. метод на обратния дизайн, който се използва в много страни по света и води до високи резултати. Това е било показано в НЕГ „Гьоте“. Други училища пък провеждали интегрирани уроци с участието на учители по няколко учебни предмета и по този начин разширявали кръгозора на учениците. Такива уроци е имало в Професионална гимназия по механоелектротехника и електроника – Бургас. „Трети залагаха на проект на базираното обучение, като учениците по време на уроците изработваха различни продукти. Много често работата по тези планове е свързана с работа в електронна среда, за което се използват различни електронни платформи – мудъл, пликърс, офис 365, гугъл, електронни учебници, електронни дъски, много нови устройства са закупени в училищата от типа на тъчскрийн, таблети“, допълни Харизанова. \r\nДеница ДИМИТРОВА", "date": "2018.07.17", "title": "Милка Харизанова, РУО: Извършихме мониторинг на дейностите, включени в плановете за изпълнение на иновацията, съвместно с комисия от Министерството на образованието и науката"}
{"url": "http://www.focus-news.net/news/2018/07/17/2546533/plovdiv-rabotilnitsi-za-izrabotka-na-karnavalni-maski-stsenichni-kostyumi-i-paradni-kukli-zapochvat-kato-chast-ot-proekta-na-evropeyska-stolitsa-na-kulturata-aylyak-parad.html", "text": "Работилници за изработка на карнавални маски, сценични костюми и парадни кукли започват в Пловдив като част от проекта на Европейска столица на културата – Айляк парад. Това съобщиха за  Радио „Фокус“ – Пловдив  от Фондация „Пловдив 2019“. Първите работилници ще се проведат от 18 до 20 юли в пространството на СКЛАД в Тютюневия град от 11.00 до 14.00 и от 16.00 до 19.00 часа във всеки от трите дни. Работилниците са с вход свободен и в тях могат да се включат всички, имащи желание да научат повече за сценичните изкуства или да се потопят в атмосферата на „айляка“. Събитията са подходящи за деца, семейства и малки организирани групи. \r\nУчастниците ще използват осигурени от организаторите природни материали, както и разработени шаблони, с които ще направят свои собствени модели на маски и костюми. \r\nВъв второто издание на работилниците от 24 до 27 юли отново в СКЛАД ще се изработят гигантски триметрови кукли, които ще се управляват от участниците по време на парада. \r\nНа 26 октомври тази година в парк Лаута, ж.р. Тракия ще се проведе  Първото издание – Малък АЙЛЯК ПАРАД, а на 04 май 2019 година ще се състои голямото събитие – АЙЛЯК ПАРАД на главната улица на град Пловдив. \r\nВ събитията могат да се включат всички участвали в работилниците със създадените от тях маски и костюми. Парадът ще бъде организиран в няколко групи с различни хореографии, всяка със своя уникална гигантска кукла като събирателен образ на „айляка“. Секциите ще бъдат съпроводени от музикална тема, свирена на живо от професионални музиканти и любители. \r\nАйляк Парад е сред акцентите в програмата на „Пловдив – Европейска столица на културата 2019“. Целта на проекта е да насочи вниманието на гражданите и гостите на града към тази специфична философия за живот свързана със свободното време, празника, радостта, безгрижието. Любителите на „айляка“ имат възможност да провокират въображението и чувството си за хумор и да споделят своите идеи с България и Европа.", "date": "2018.07.17", "title": "Пловдив: Работилници за изработка на карнавални маски, сценични костюми и парадни кукли започват като част от проекта на Европейска столица на културата – Айляк парад"}
{"url": "http://www.focus-news.net/news/2018/07/17/2546536/plovdiv-rakovski-razkriva-taynata-na-pideto-i-aromatnoto-sladko-ot-menta-na-fermerskiya-pazar.html", "text": "Традиционното си пиде, сладка от мента, зелени шишарки, млади орехчета и други вкусни ястия ще представят кулинари от Раковски тази сряда на Фермерския пазар на Бунарджика в Пловдив. Това съобщиха за  Радио „Фокус“- Пловдив  от организаторите. Не е ясно как вековната рецепта за пиде – приятно сладката, златиста турска питка, поръсена със сусам, е мигрирала към католическата общност на Раковски, но тя от години се е превърнала в традиционна за този край на България. Пидето се приготвя от брашно, мая ,зехтин, кисело мляко, захар и сусам, а тайната на поднасянето е в нарязването на тънки ленти. Всеки, който желае, ще получи рецептата в детайли по време на Фермерския пазар на Бунарджика и ще има възможност да опита ароматното пиде, увери Гергана Кабаиванова, координатор на събитието в Пловдив. Сладкото от мента, освен че звучи свежо и ароматно, е много полезно при стомашно-чревни заболявания. Това се дължи на спазмолитичното и успокояващо действие на ментата. Благодарение на ментоловото етерично масло, сладкото от мента се препоръчва при повръщане, гадене и проблеми с храносмилането. Полезни за здравето са и боровият мед и сладкото от зелени шишарки – те облекчават кашлицата и симптомите на простуда. А сладкото от зелени орехчета освен че е елегантно, подпомага функцията на щитовидната жлеза. \r\nКулинарните майстори от Раковски ще представят пред посетителите на Фермерския пазар в Пловдив и пълнени чушки с боб, домашен ябълков оцет, домашен тутманик и мариновани тиквички. \r\nМожете да опитате непознатата кухня на Раковски на 18 юли, от 16.00 до 20.00 часа на традиционния Фермерски пазар, който се провежда всяка сряда на алеята в парк Бунарджика. Събитието е в програмата на Пловдив –Европейска столица на културата 2019.", "date": "2018.07.17", "title": "Пловдив: Раковски разкрива тайната на пидето и ароматното сладко от мента на Фермерския пазар"}
{"url": "http://www.focus-news.net/news/2018/07/17/2546511/benyamin-netanyahu-izrael-e-podgotven-za-vseki-stsenariy-v-gaza.html", "text": "Министър-председателят на Израел Бенямин Нетаняху заяви във вторник, страната му е подготвена за „всеки сценарий“ в блокираната Ивица Газа, според официално изявление, предава  Anadolu Agency . \r\n„Ние се намираме по средата на битка, която включва размяна на удари и мога да ви кажа, че израелската армия е готова за всеки сценарий“, е заявил Нетаняху по време на военна инспекция с министъра на отбраната Авигдор Либерман. \r\nЗапитан дали продължаващото напрежение по граничната ограда между Газа и Израел може да бъде решено без военни средства, той добави: „Мисля, че предприемаме правилните стъпки“.  Йонислав Дочев", "date": "2018.07.17", "title": "Бенямин Нетаняху: Израел е подготвен за „всеки сценарий“ в Газа"}
{"url": "http://www.focus-news.net/news/2018/07/17/2546510/sputnik-iran-e-gotov-da-zasili-obogatyavaneto-na-uran-ako-pregovorite-s-es-se-provalyat.html", "text": "Несигурността около ядреното споразумение с Иран става все по-голяма, откакто САЩ се изтеглиха от сделката, а Техеран заплашват да възобновят ядрената си програма, ако споразуменията с Европейския съюз се провалят, предава  Sputnik . \r\n„Ние, разбира се, усвоихме някои мерки, за да се подготвим за евентуалното засилване на нивото на обогатяване на уран, ако това е нужно и ако преговорите с европейците се провалят“, заяви говорителят на Иранската организация за атомна енергия Бехруз Камалванди. \r\nМакар и да подчерта, че Техеран продължава да се придържа към ядреното споразумение, той отбеляза, че страната е готова за всякакъв сценарий. \r\n„Но в същото време, вземайки предвид всеки възможен сценарий, ние се подготвяме“, добави Камалванди.  Йонислав Дочев", "date": "2018.07.17", "title": "Sputnik: Иран е готов да засили обогатяването на уран, ако преговорите с ЕС се провалят"}
{"url": "http://www.focus-news.net/news/2018/07/17/2546535/gazeta-express-opozitsiyata-v-kosovo-ospori-legitimnostta-na-kosovskata-delegatsiya-za-dialoga-sas-sarbiya.html", "text": "Опозиционният Демократичен съюз на Косово (ДСК) заяви, че правителствената делегация, водена от президента на страната Хашим Тачи, няма авторитета и легитимността да представлява Косово в диалога със Сърбия, предава базираното в Прищина албанско електронно издание  Gazeta Express . \r\nКосовският президент Хашим Тачи, придружен от председателя на парламента Кадри Весели, министър-председателя Рамуш Харадинай и тримата вицепремиери Бехджет Пацоли, Фатмир Лимай и Дардан Гаши, пристигнаха в Брюксел във вторник, преди новия рунд на преговори от финалната фаза на диалога Белград-Прищина. Тачи потвърди, че ще води преговорния екип на Косово и се очаква в сряда той да се срещне с президента на Сърбия Александър Вучич в Брюксел. Но Демократичният съюз оспорва правото на делегацията, заявявайки че те нямат нито авторитет, нито легитимност, нито подкрепа от хората да представляват Косово в диалога със Сърбия. Опозиционната партия, водена от бившия премиер на страната Иса Мустафа, смята че тази група от хора „не представлява повече от 40 процента от гражданите“ и „не може да взема решения от името на Косово, без подкрепата на косовския парламент“. \r\nВ своето прессъобщение ДСК твърди, че само нови избори могат да произведат легитимни институции, за да се задвижат напред всички важни процеси и да се предотвратят, по думите на партията, институционалната, политическа и икономическа деградация на Косово. „ДСК подкрепя процеса на диалог, подпомогнат от ЕС и САЩ, за нормализацията на отношенията между Косово и Сърбия, но този процес може да продължи напред само с легитимните институции, които ще се създадат след нови, свободни и демократични избори, както и чрез обхватен институционален и политически консенсус“, се заключва в прессъобщението.  Йонислав Дочев", "date": "2018.07.17", "title": "Gazeta Express: Опозицията в Косово оспори легитимността на косовската делегация за диалога със Сърбия"}
{"url": "http://www.focus-news.net/news/2018/07/17/2546538/emsc-zemetresenie-s-magnitud-38-po-skalata-na-rihter-e-registrirano-v-severna-italiya.html", "text": "Земетресение с магнитуд 3.8 по скалата на Рихтер е регистрирано в северната част на Италия, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 20:13 часа (21:13 часа българско време) на дълбочина от 10 км. Епицентърът се намира на 30 км от град Кунео и на 80 от княжество Монако. \r\nНяма данни за жертви и материални щети.  Йонислав Дочев", "date": "2018.07.17", "title": "EMSC: Земетресение с магнитуд 3.8 по скалата на Рихтер е регистрирано в Северна Италия"}
{"url": "http://www.focus-news.net/news/2018/07/17/2546514/momchil-nekov-iziska-otgovori-ot-evropeyskite-institutsii-i-analizi-ot-frenskata-laboratoriya-vav-vrazka-s-chumata-po-drebnite-prezhivni-zhivotni-u-nas.html", "text": "Евродепутатът Момчил Неков изиска отговори от европейските институции и анализи от френската лаборатория във връзка с чумата по дребните преживни животни у нас. Това съобщиха от  пресофиса на евродепутата . „Съобразно Директива 92/119 чл. 5 умъртвяването е мярка, която се прилага само при доказани случаи на чума в стадо, а не в цяло населено място. А то трябва да е под карантина и наблюдение, тоест да не бъдат избивани животни. Колко такива стада има във всички селища никой не обявява“, коментира Момчил Неков в село Шарково.  „В тази връзка изисках директно от френската лаборатория резултатите, за да видим точно в кои стада има установени случаи на чума. На 12 юли отправих запитване към Европейската комисия /ЕК/ с приоритет ще има ли санкции за България, ако вместо евтаназия, животните бъдат поставени под карантина. Настоявам за отговори в най-кратки срокове от всички европейски институции“, допълва Неков. Днес следобед евродепутатът посети села от община Болярово и община Средец и разговаря със стопаните. При посещението му в региона, стопани са споделили с Неков, че в селата Факия и  Момина църква се взимат проби от животните и на хората пак нищо не са казва. „От 124 животни са взети 48 проби. Хората се притеснени. Идват някакви хора, взимат проби, не казват кога ще имат резултати и какво се прави. БАБХ признават за грешка, че не информират хората, а това продължава. Време е хората да знаят какво ще стане с тях и техния поминък“, коментира Момчил Неков.", "date": "2018.07.17", "title": "Момчил Неков изиска отговори от европейските институции и анализи от френската лаборатория във връзка с чумата по дребните преживни животни у нас"}
{"url": "http://www.focus-news.net/news/2018/07/17/2546541/futbol-zapochna-dvuboyat-mezhdu-kruseydars-i-ludogorets.html", "text": "Футбол. В 22:00 започна мачът-реванш от първия квалификационен кръг на „Шампионска лига“ между северноирландския Крусейдърс и българския Лудогорец. В първия двубой, изигран в Разград, Лудогорец надделя с категоричното 7:0 и почти сигурно продължава напред. Въпреки това треньорът на разградчани Пауло Аутуори не поема никакви рискове и е заложил на всички основни футболисти в своя състав.", "date": "2018.07.17", "title": "Футбол. Започна двубоят между Крусейдърс и Лудогорец"}
{"url": "http://www.focus-news.net/news/2018/07/17/2546537/samolet-e-izletyal-ot-letishte-sofiya-bez-da-bade-proveren-obzor.html", "text": "На 13 юли самолет е излетял от Летище „София“ без да бъде проверен. За случая съобщи председателят на АБВ Румен Петков. „Ако, това е вярно, първо би било абсолютно непочтено, ръководството на МВР да се опита да прехвърли отговорността върху летищните власти“, коментира той. АБВ настоя за оставката на вътрешния министър Валентин Радев. „Иначе става въпрос за неспособността на министър-председателя да създаде условия българските граници да бъдат ефективно управлявани на летището. Всичките ни приказки, че сме готови за Шенген, този министър ги разрушава с всички сили, които има под ръка“, посочи Румен Петков. \r\nПо-късно от летището обясниха, че на 13 юли в 15.30 часа частен самолет с 5 души на борда е кацнал, пристигайки от летателна площадка „Драгановци“. В 16.48 часа самолетът е излетял за Скиатос, Гърция. От летището обявиха, че по случая се води разследване, а предварителните данни сочат, че има човешка грешка, свързана с обслужването на полета. До изясняване на обстоятелствата по случая рамп-агентът е с отнет служебен пропуск и е отстранен от изпълняване на служебните задължения. По-късно Регионалната дирекция „Гранична полиция“ - Аерогари назначи комисия за извършване на проверка. Резултатите ще бъдат оповестени на 18 юли на главния прокурор Сотир Цацаров. Изпълнителният директор на летището Владимир Рапонджиев обяви: „Рамп-агентът е направил грешка, а случилото се е поредица от случайности“. Служителят, който е с дългогодишен опит в дейността, в момента е с отнет пропуск. „Щом има грешка – ще има наказание, а виновният ще си понесе наказанието“, заяви Рапонджиев.", "date": "2018.07.17", "title": "Самолет е излетял от Летище „София“ без да бъде проверен (ОБЗОР)"}
{"url": "http://www.focus-news.net/news/2018/07/17/2546539/peyki-besedki-oformeni-zeleni-ploshti-shte-badat-vazstanoveni-vav-vidinskiya-kraydunavski-park.html", "text": "Пейки, беседки, оформени зелени площи ще бъдат възстановени във Видинския крайдунавски парк, съобщиха за  Радио „Фокус“ – Видин  от Регионаланата библиотека „Михалаки Георгиев“. Пространството на крайдунавския парк ще бъде преобразено от доброволци и младежи от неправителствени организации.  Мястото се намира около стара сграда на Турската поща, която сега е превърната в Център за обучение от Регионалната библиотека, наречен – БиблиоПоща. Дейностите по облагородяването на постранството започват от днес и ще продължат до 26 юли. \r\nАнна ЛОЗАНОВА", "date": "2018.07.17", "title": "Пейки, беседки, оформени зелени площи ще бъдат възстановени във Видинския крайдунавски парк"}
{"url": "http://www.focus-news.net/news/2018/07/17/2546540/veliko-tarnovo-13-metrov-pilon-s-balgarskoto-zname-e-montiran-v-tsentara-na-gornooryahovskoto-selo-parvomaytsi.html", "text": "13-метров пилон с българското знаме монтираха в централната част на горнооряховското село Първомайци, съобщиха от пресцентъра на  Община Горна Оряховица . “Идеята за това е на Пламен Начев, жител на селото. Знамето, което е окачено на пилона, е с размери 4 м. на 2 м. и е поръчано специално за случая”, уточни кметът на селото Ясен Янков. Пламен Начев е дарил пилона и знамето, а кметът е организирал поставянето им. \"Желанието и на дарителя, и на кметството, както и на всички жители на Първомайци е в селото ни да се издига българското знаме и то да се вижда още от далеч\", сподели още кметът Ясен Янков.", "date": "2018.07.17", "title": "Велико Търново: 13-метров пилон с българското знаме е монтиран в центъра на горнооряховското село Първомайци"}
{"url": "http://www.focus-news.net/news/2018/07/17/2546544/futbol-ludogorets-vodi-na-poluvremeto-na-kruseydars-s-10-kato-gost.html", "text": "Футбол: Лудогорец води на полувремето на северноирланския Крусейдърс с 1:0 като гост с автогол на Бърнс в 11-тата минута. Разградчани спечелиха първия мач като домакини със 7:0. Въпреки категоричната победа в първия мач, треньорът не рискува и излиза с титулярния състав.", "date": "2018.07.17", "title": "Футбол: Лудогорец води на полувремето на Крусейдърс с 1:0 като гост"}
{"url": "http://www.focus-news.net/news/2018/07/17/2546543/afp-britanskiyat-premier-pecheli-klyuchov-vot-za-brekzit-v-parlamenta.html", "text": "Британският премиер Тереза Мей  печели ключов вот за Брекзит в парламента, въпреки недоволството в собствената й партия, след приемането на плановете за преговори с Брюксел, предвиждащи запазване на тесни връзки с общността, предава  AFP . \r\nПравителството успя да спечели  отхвърляне  с едва седем гласа на поправка, внесена от собствената му партия, което би блокирало подготвената стратегия от премиера и министрите преди седмица. Сега предстои обсъждане в Камарата на лордовете.  Юлиян Марков", "date": "2018.07.17", "title": "AFP: Британският премиер печели ключов вот за Брекзит в парламента"}
{"url": "http://www.focus-news.net/news/2018/07/17/2546542/nova-makedoniya-makedomiya-troyanskite-kone-okolo-dogovorat-skopie-atina-sa-varha-na-aysberga.html", "text": "„Троянските коне“ на договорът Скопие – Атина са върха на айсберга, пише гръцкия интернет портал  Athens Voice .  цитиран от македонското издание  “Нова Македония“   \r\nЕкспулсирането на двама руски дипломати от Гърция и констатациите за участието на бизнесмени, църковни и други лица, които са работили за анулиране на споразумението между Гърция и Македония \"е само върхът на айсберга\", оценява гръцкия портал \"Athens voice\". \r\nВ анализ на  Дойче веле се казва, че тази история се развива отдавна и e разплетена благодарение на  работата на американските служби и механизмите на НАТО в сътрудничество с Националната разузнавателна служба на Гърция, но и с правителството в Никозия. Целта е била \"подробно се проследят  контактите , финансирането, движенията на руските агенти в Гърция, подземните пътища на техните комуникации с гръцки граждани и организации, както и тяхната връзка\" със специфични политически, социални и икономически дейности \". \r\n\"Athens voice\" припомня, че поради  изтичане на определена информация от гръцката разузнавателна служба, в обществото и преди е ставало  дума за намесата на службите на трета страна, която действа както в Гърция, така и в региона. \r\nЦелта на разузнавателните дейности е \"руския фактор\" и неговите действия в Северна Гърция, както и в  Света гора,  между бизнес групи и митрополити на Гръцката православна църква, които са били под контрола на Русия. Под специална наблюдение е поставена покупката на пристанището в Солун и именно от там започва разплитането на конспирацията. \r\nКато пример се посочва фактът, че френско-германски консорциум купува пристанището в Солун, но с малцинствено участие и на руския бизнесмен Иван Савидис (1959). Порталът обявява, че в гръцкото външно министерство са готови служебни бележки, според които зад консорциума, готов да  купи пристанището всъщност се крие руската мафия, че договорът е само \" димна завеса\", а руският \"бизнесмен\" от гръцки произход Иван Савидис е \" Троянски кон \"на правителството на Москва. Историята започнала да се усложнява през януари 2018 г., когато е започнал процеса за решаване на \"македонския въпрос\", на което чрез изказвания  се противопостави руския външен министър Сергей Лавров. \r\nЩабът на цялата операция се базира в Света Гора, като освен свещеници са включени и представители на националистическата партия „Златна зора“, както и бизнесмени и политически активни граждани от различни движения. Финансирането е идвало от Иван Савидис, за който се знае,че е приближен на руския президент Владимир Путин. Финансирането е ставало, чрез хуманитарна фондация, контролирана от бизнесмена. \r\nНапомня се, че в протестите срещу Договора от гръцка страна активно участват и феновете на солунския клуб ПАОК, собственост на бизнесмена.  Юлиян Марков", "date": "2018.07.17", "title": "„Нова Македония“ (Македомия): „Троянските коне“ около договорът Скопие – Атина са върха на айсберга"}
{"url": "http://www.focus-news.net/news/2018/07/17/2546515/tv-21-makedoniya-parlamentat-prie-promenite-v-izborniya-zakon-vmro-dpmne-ne-prisastva-na-glasuvaneto.html", "text": "По предложение на правителството, македонският парламент прие законодателните промени на изборния закон, с които ще се изисква само абсолютно мнозинство, вместо такова от две трети, за избирането на членове на Държавната избирателна комисия (ДИК), предава скопският телевизионен канал  „ТВ 21“ . \r\n62-ма депутати са гласували със „За“ потвърждавайки необходимостта за приемане на новите членове на ДИК по съкратена процедура. \r\nОпозиционната ВМРО-ДПМНЕ поиска този законопроект да бъде премахнат от дневния ред. Но председателят на парламента Талат Джафери, позовавайки се на член 117 от парламентарния правилник, предложи комисията по европейски въпроси да дебатира по закона. Координаторът на ВМРО-ДПМНЕ Драган Данев заяви, че този законопроект трябва да се отстрани, тъй като няма достатъчен политически консенсус между опозицията и властта. \r\nКоординаторът на СДСМ Томислав Тунтев заяви, че ВМРО-ДПМНЕ преди четири месеца е имала предложение за обявяване на конкурс за членове на ДИК. \r\nПротив промените в изборния закон е била и партията на Билял Касами, движението БЕСА. \r\nПромените ще влязат в сила в деня на публикуването им в „Държавен вестник“.  Йонислав Дочев", "date": "2018.07.17", "title": "„ТВ 21“ (Македония): Парламентът прие промените в изборния закон, ВМРО-ДПМНЕ не присъства на гласуването"}
{"url": "http://www.focus-news.net/news/2018/07/17/2546546/tass-sasht-gotvyat-novi-sanktsii-sreshtu-rusiya-zaradi-namesata-v-izborite-prez-2016-godina.html", "text": "САЩ готвят нови санкции срещу Русия заради намесата в изборите през 2016 година, предава  TACC . \r\nЧленовете на Камарата на представителите на Конгреса на САЩ са готови да приемат нови санкции срещу Русия, ако членовете на съответните комисии направят такова предложение, казва председателя на Долната камара на Конгреса Пол Райън във вторник. \r\n\"Разбирам желанието и необходимостта да имаме добри отношения, то е доста препоръчително, обаче, Русия е заплаха за страната ни, която не споделя нашите интереси и нашите ценности .Това, което вече се прави, което можем да продължим да правим, е да налагаме санкции срещу Русия\". \r\n\"Виждали ли сте обвинителните актове на специалния прокурор (Робърт Мюлер)? Тези служители на ГРУ, и аз вече съм запознат с данните, са хората, които са извършили кибератаки на нашите избори\",  каза той, имайки предвид представянето oт властите в САЩ миналата седмица на задочни обвинения на 12 предполагаеми руски военни офицери от разузнаването в хода на разследването на обстоятелствата около предполагаемата чуждестранна намеса в изборния процес в Съединените щати през 2016 година.  Юлиян Марков", "date": "2018.07.17", "title": "ТАСС: САЩ готвят нови санкции срещу Русия заради намесата в изборите през 2016 година"}
{"url": "http://www.focus-news.net/news/2018/07/17/2546545/afp-prezidentat-donald-tramp-zayavi-che-dopusnal-greshka-na-ezika-kogato-e-govoril-za-ruskata-namesa-v-izborite.html", "text": "Президентът Доналд Тръмп заяви, че допуснал „грешка на езика“, когато е говорил за руската намеса в изборите на пресконференцията с руския президент Владимир Путин в Хелзинки, предава  AFP . \r\nДоналд Тръмп е заявил във вторник, че той приема, че Русия се е опитала да се намеси в президентските избори в САЩ през 2016 година и е допуснал „грешка на езика“, когато е изглеждало, че приема отричането от страна на руския президент за намеса на Русия за по-важно от заключенията на собствените разузнавателни служби. \r\n„Аз считам много категорично,  че действията на Русия не са оказали въздействие върху изхода от изборите, нека да бъда ясно разбран, аз съм го казвал много пъти, аз приемам заключенията на нашите разузнавателни служби, че е имало намеса на Русия в президентските избори през 2016 година“, заяви президентът преди срещата си с конгресмени и сенатори от Републиканската партия.  Юлиян Марков", "date": "2018.07.17", "title": "AFP: Президентът Доналд Тръмп заяви, че допуснал „грешка на езика“, когато е говорил за руската намеса в изборите"}
