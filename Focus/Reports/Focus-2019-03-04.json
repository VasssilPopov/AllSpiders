{"url": "http://www.focus-news.net/news/2019/03/04/2630672/blagoevgrad-88-priemni-semeystva-sa-registrirani-v-regionalna-direktsiya-sotsialno-podpomagane-do-kraya-na-yanuari.html", "text": "88 приемни семейства са регистрирани в Регионална дирекция „Социално подпомагане“ - Благоевград до края на януари. Това каза пред  Радио „Фокус“ - Пирин  Станка Михова, експерт в Регионална дирекция „Социално подпомагане“ - Благоевград. Тя посочи, че вече няма доброволни семейства и всички са професионални, като в тях са настанени 54 деца. Станка Михова добави, че за месец януари здравно осигурени са 4 299 лица, от които социално слаби с право на социално подпомагане са 1 864, а 2 376 са получили целева помощ за отопление, 59 полагат грижи за член от семейството със загубена работоспособност над 90% с чужда помощ. По думите размерът на осигуровката е 26,52 лв. \r\nНатали СТЕФАНОВА", "date": "2019.03.04", "title": "Благоевград: 88 приемни семейства са регистрирани в Регионална дирекция „Социално подпомагане“ до края на януари"}
{"url": "http://www.focus-news.net/news/2019/03/04/2630671/pazardzhik-zhivopisni-ekopateki-v-zemlishteto-na-panagyurskoto-selo-banya-predlagat-mnogo-dobri-usloviya-za-turizam.html", "text": "Живописни екопътеки в землището на панагюрското село Баня предлагат много добри условия за туризъм,  съобщи за  Радио „Фокус“ – Пазарджик  Стоян Ножделов, кмет на населеното място. По думите му, миналата година по инициатива на млади хора е извършено и залесяване с дръвчета. В Лесопарка са поставени пейки, беседки и информационни табели. „В тази местност има много интересна растителност – над 80 вида храсти и дървета. Сеч не е извършвана, има запазени много стари дъбове. Мястото е много красиво и се намира над минералните извори в село Баня“, коментира Ножделов. Той допълни, че планират да бъде направена и музейна сбирка. „Имаме закупено помещение, което смятаме да превърнем в музей. Имаме и доста събрани материали за историята на селото, за традициите, обичаите и за най-известните жители на село Баня”, коментира Ножделов. \r\nАлбена ЖИЛЕКОВА", "date": "2019.03.04", "title": "Пазарджик: Живописни екопътеки в землището на панагюрското село Баня предлагат много добри условия за туризъм"}
{"url": "http://www.focus-news.net/news/2019/03/04/2630680/sport-na-evropeyskoto-parvenstvo-po-leka-atletika-v-glazgou-sme-sred-parvite-10.html", "text": "На 35-то европейско първенство по лека атлетика в зала в Глазгоу, което беше от 1 до 3 март, България се нареди сред първите десет в класирането по медали. \r\nЗлатният медал на Радослава Мавродиева на гюле изкачи страната ни на 10-то място от общо 49 страни участнички.  \r\nПърва е Полша с 5 златни и 2 сребърни медала. Великобритания е втора с 4 златни, 6 сребърни и два бронзови медала. Трета се нареди Испания с 3 златни, 2 сребърни и едно бронзово отличие.", "date": "2019.03.04", "title": "Спорт: На европейското първенство по лека атлетика в Глазгоу сме сред първите 10"}
{"url": "http://www.focus-news.net/news/2019/03/04/2630670/plovdiv-razlichnite-etnosi-shte-praznuvat-zaedno-sirni-zagovezni-pun-paregentan-i-maslenitsa.html", "text": "Кукерски игри, арменски и руски традиционни обичаи ще могат едновременно да видят пловдивчани и гостите на Пловдив на 10 март, когато народният календар отбелязва Сирни заговезни и началото на пролетта. Това съобщиха за  Радио „Фокус“ - Пловдив  от Фондация „Заедно“. По стар български обичай Сирни заговезни е денят, в който искаме и даваме прошка. Характерни танци, театрални етюди, народни игри за деца и възрастни, са само част от атрактивните демонстрации на открито за народния празник, който се чества, както от българската, така и от руската и арменската общност. Организаторите от НЧ „Захари Стоянов-1984“ и Фондация „Заедно“ в Пловдив подготвят много изненади за всички присъстващи, и най-вече за децата. Събитието е част от проекта „Да посрещнем пролетта заедно“, който се реализира с подкрепата на Община Пловдив и е включен в културния календар на града през 2019 г. \r\nСирни заговезни, арменският Пун Парегентан и руската Масленица отбелязват началото на постите и се честват 7 седмици преди Великден. Арменците ще покажат как се прави великденски календар от лук, а руснаците – как най-сигурно да изгоним зимата и да посрещнем пролетта.  Демонстрациите в центъра на „Капана“ ще бъдат съпроводени с обредни песни и танци. Проектът е и послание към различните поколения за съхраняване на народните традиции и опазване на мултикултурния облик на Пловдив. Празникът ще започне от 15 часа в неделя със специалното участие на кукерите от фолклорен ансамбъл “Слав Бойкин” към Народно читалище “Кирил и Методий” в гр. Раковски. Ансамбълът е един от малкото в България, който пази  вековната традиция на кукерските игри. \r\nДецата от всички общности ще могат да се включат заедно в традиционните за старите българи и арменци игри, свързани с „хамкане“ на халва, както и да опитат от вкусните руски палачинки. Възрастните ще прескачат огъня за здраве – ритуал, характерен, както за българските, така и за руските традиции. \r\nПървото съвместно честване на празника бе през 2017 г., по идея на Фондация „Заедно“ и Дом на етносите в Пловдив. Тогава в него се включиха и гости от Македония, а на благотворителния базар участваха и представители на еврейската, италианската и турската общност.", "date": "2019.03.04", "title": "Пловдив: Различните етноси ще празнуват заедно Сирни заговезни, Пун Парегентан и Масленица"}
{"url": "http://www.focus-news.net/news/2019/03/04/2630667/rtk-kosovo-albanska-koalitsiya-specheli-mestnite-izbori-v-chernogorskiya-region-tuzi.html", "text": "Коалиция от три албански партии спечели 16 от 32 места на изборите за общински съвет на черногорския район Тузи, на 9 км югоизточно от столицата Подгорица, като на второ място се класира „Демократическата социалистическа партия“ на президента Мило Джуканович с 10 места, „Бошняшката партия“ с 4 места и по едно за Социалдемократическа и Демократическата партии, предава  държавната „Радио и телевизия Косово“ . \r\nМестните избори в Тузи са били наблюдавани отблизо от члена на Градския съвет на Ню Йорк Марк Гионай и представители на албанската диаспора в САЩ и се считат за много важни за бъдещето на албанците, които са мнозинство в областта Малесия. \r\nОбщина Тузи, както отбелязва РТК, е била основна точка в програмите на всички албански политически партии в Черна гора, които вече повече от три десетилетия настояват за самоуправление на района Малезия. \r\nЛидерите на косовските институции са поздравили албанската коалиция за спечелването на вота. \r\nПредседателят на парламента в Прищина Кадри Весели заяви, че успехът е послание за всички албанци, където и да се намират. „Когато сме обединени, можем да постигнем, каквото искаме. Винаги. Поздравления!“ – написа той във „Фейсбук“. \r\nПо същия начин, премиерът на Косово Рамуш Харадинай заяви, че единството в коалицията на албанските политически в Черна гора е довело до тяхното право да оглавят общината. \r\n„Перфектен пример за това, как единството на албанския фактор донася успех“, написа министър-председателят. \r\nПревод и редакция:", "date": "2019.03.04", "title": "RTK (Косово): Албанска коалиция спечели местните избори в черногорския регион Тузи"}
{"url": "http://www.focus-news.net/news/2019/03/04/2630668/tass-guaydo-prizova-za-demonstratsii-sreshtu-maduro-na-5-i-9-mart.html", "text": "Лидерът на венецуелската опозиция призова своите привърженици да излязат на масови протести във вторник, 5 март и събота, 9 март. Той заяви това на митинг в източната част на Каракас в понеделник, предава  ТАСС . \r\nОпозиционерът добави още, че политическите акции няма да спрат, „докато не бъде постигната свободата на Венецуела“. \r\nПревод и редакция:", "date": "2019.03.04", "title": "ТАСС: Гуайдо призова за демонстрации срещу Мадуро на 5 и 9 март"}
{"url": "http://www.focus-news.net/news/2019/03/04/2630675/veliko-tarnovo-276-sa-bili-svobodnite-rabotni-mesta-v-regiona-prez-yanuari.html", "text": "276 са били свободните работни места във Великотърновски регион през януари. Това сочат данни на Дирекция „Бюро по труда“ в града, съобщават за  Радио „Фокус“ – Велико Търново  от институцията. Броят им е с 54 повече, спрямо декември 2018 година. Те са разпределени както следва – за община Велико Търново – 226, за община Елена – 50 и за община Златарица – няма. Вакантните позиции са в частния сектор, в сферите на услугите и индустрията. Бойка Ганева, експерт в дирекцията уточни, че вече има обявени свободни работни места и за сезонна работа по българското Черноморие. „По принцип работодатели пускат заявки за персонал в цялата страна, но мога да кажа, че при нас, във Велико Търново, ежегодно има интерес. Младите хора се отзовават“, коментира още експертът. \r\nТя допълни също така, че се подготвя регионална трудова борса, която ще се проведе през април. Вече е започнала и кампания за информиране на работодателите от трите общини. \r\nЛуиза ТРАНЧЕВА", "date": "2019.03.04", "title": "Велико Търново: 276 са били свободните работни места в региона през януари"}
{"url": "http://www.focus-news.net/news/2019/03/04/2630674/sport-vezenkov-otbelyaza-9-tochki-pri-uspeh-na-olimpiakos.html", "text": "Олимпиакос победи гостуващия Арис Солун със 76:67 в среща от 17-ия кръг на гръцкото първенство и записа 11-и пореден успех. Българският национал Александър Везенков беше титуляр за домакините и завърши с 9 точки, три борби и една отнета топка. Отборът от Пирея е на 6-о място в класирането заради отнетите шест точки след прекратения мач за Купата на Гърция срещу Пантинайкос, който е лидер в класирането.", "date": "2019.03.04", "title": "Спорт: Везенков отбеляза 9 точки при успех на Олимпиакос"}
{"url": "http://www.focus-news.net/news/2019/03/04/2630677/pazardzhik-nad-petnadeset-dvoyki-mladozhentsi-sa-predpocheli-da-napravyat-svatbenata-si-fotografiya-v-balinovata-kashta-v-batak.html", "text": "Младоженци избират да правят сватбената си фотография в Балиновата къща в Батак, която е запазила възрожденския дух и родовата памет на родопския град, каза за  Радио „Фокус“ – Пазарджик  Теодора Пейчинова, директор на историческия музей в Батак. До сега над петнадесет двойки младоженци са предпочели да направят сватбената си фотография в Балиновата къща. Все повече млади хора проявяват интерес към историческите и културни забележителности в Батак, като 2/3 от посещенията са млади хора, ученици и студенти каза още Пейчинова. Балиновата къща в Батак е обявена за архитектурен и исторически паметник на културата през 1968г. Тя е образец на традиционната баташка архитектура. Етнографската сбирка в нея отразява бита и поминъка, обредите и обичаите на батачани през Възраждането и в началото на ХХ век. \r\nАлбена ЖИЛЕКОВА", "date": "2019.03.04", "title": "Пазарджик: Над петнадесет двойки младоженци са предпочели да направят сватбената си фотография в Балиновата къща в Батак"}
{"url": "http://www.focus-news.net/news/2019/03/04/2630673/hyuriet-ucheniyata-sinya-rodina-pokazaha-che-turtsiya-e-stanala-voennomorska-sila-i-byaha-demonstratsiya-sreshtu-antiturskite-blokove-v-iztochnoto-sredizemnomorie.html", "text": "„Военноморските учения „Синя родина“ показаха, че Турция е станала морска сила“, заяви турски адмирал в оставка. „Те също са демонстрация пред увеличаващите се блокове срещу Турция в Източното Средиземноморие“, добави Джем Гюрдениз, който също така е баща на името „Синя родина“ в интервю пред  турския вестник „Хюриет“ . \r\n„Имаме своя собствена военна индустрия, която задоволява по-голямата част от нуждите на отбраната ни“, обясни адмиралът в оставка. \r\nМорското учение \"Синята родина\" демонстрира, че Турция се е превърнала в морска сила, тъй като  било осъществено от произведени в страната военноморски елементи, пояснява той. \"Силата на флота не идва от броя на нейните кораби, а от промишлената подкрепа зад нея\", каза Джем Гюрдениз. Центърът на тежестта на маневрите е източната част на Средиземно море, тъй като там се крият най-големите геополитически предизвикателства, каза Гюрдениз пред Hürriyet Daily News. Изглежда вие сте баща на името на ученията? \r\nБеше през 2006-а, когато бях директор на Отдела за планиране и политика в командването на Щаб квартирата на военноморските сили и реших да използвам този термин, за да посоча районите на нашата военноморска юрисдикция – обявени и необявени.Когато през 2013 година започнах да пиша за вестник „Айдънлък“, моята колонка се казваше „Синя родина“. Тогава написах, че Синята родина ще бъде много по-важна за Турция през XXI век, тъй като обхваща не само областите в Черно море, където сме установихме разграничение по време на Съветския съюз, но също така и в Егейско море и Източното Средиземноморие, където не сме и това остава спорно. Бях предвидил, че Източното Средиземноморие ще бъде голяма конфликтна зона между Турция и други страни. Защо Турция за първи път провежда военноморски учения в трите морета, които я обграждат?  \r\nТова бе обявено за най-голямото учение в историята на Турската Република. Участват 103 кораба, турските ВВС и турската армия. То се проведе като проявление срещу разширяващите се блокове срещу Турция в Източното Средиземноморие. \r\nТрите основни геополитически въпроса, свързани с бъдещето на Турция през XXI век, са енергийните ресурси на морското дъно, бъдещето на т.нар. Кюрдистан с морско пристанище и бъдещето на Северен Кипър. \r\nУченията се провеждат и в Черно море. Това трябва ли да се тълкува като послание и към Русия? \r\nНе, защото отношенията на Турция с Русия през последните няколко години се считат за най-добрите в сравнение с последните 100 години. Турция никога не е провеждала учение на НАТО в Черно море по време на Студената война, за да не наруши стратегическото равновесие между Турция и Съветския съюз. Освен това по време на тези маневри турските военни кораби ще извършват посещения на пристанища във всяка крайбрежна страна, включително Русия. Ако Русия е възприела това като неприятелски жест, тя не би го позволила. Центърът на тежестта в учението „Синя родина“ изглежда е източната част на Средиземно море; може ли това да се възприеме като послание срещу съюзника на Турция в НАТО Гърция и други?  \r\nАко една страна се стреми да навреди на военноморските ви интереси, ако тя се стреми да наруши правата ви за континенталния шелф, вашите права в ексклузивната ви икономическа зона и се опитва да откъсне част от морските райони под ваша юрисдикция, разбира се, не можете да се тръгнете директно срещу тези страни, но можете да демонстрирате позиция. \r\nВ годините след опита за преврат от Гюленистите Турция е изправена пред големи предизвикателства от Гърция и гръцката администрация на Южен Кипър, както и от САЩ и Европейския съюз. Те почти формираха враждебен блок срещу Турция. Този блок се опитва да наложи разграничение в Източното Средиземноморие, което обхваща повече от 100 000 квадратни километра от територията на Турция. \r\nКогато погледнете карти на европейските институции, делимитацията по тях не съответства на тази на турските карти. За съжаление, турското външно министерство все още не е обявило континенталния шелф или границите на ИИЗ в Средиземно море. Те само обявиха дължината на източната граница на запад от Кипър пред ООН чрез две гласувания през 2004 и 2012 г. Гърция, кипърските гърци, Египет и Израел не признават това. Заедно с САЩ тези две държави провеждат военни учения почти всеки месец срещу Турция. Американските и европейските енергийни компании провеждат проучвания и експлоатационни дейности по незаконно обявените лицензирани зони на кипърските гърци, които припокриват турския континентален шелф. Съгласни ли сте с твърдението, че достъпът на Турция до енергийните ресурси в Средиземно море е блокиран и че учението „Синя родина“ е демонстрация на позицията на Турция? \r\nАбсолютно. Но то е дори нещо повече. „Синя родина“ стана военноморска доктрина на Турция и показва, че тя е станала военноморска сила. По принцип гърците смятаха, че турците са силни по земя и вярваха, че морето им принадлежи. За първи път от векове турците казват: ‚сега ние сме в морето и имаме силна флота‘. Значи, то е послание, с което се подчертава, че Турция е станала военноморска сила \r\nТурция и преди беше военноморска сила, но сега строи собствените си бойни кораби. Разполагаме със собствена военна индустрия, която задоволява повечето от нашите нужди в отбраната. Силата на турския флот не идва от броя на корабите, а от индустриалната подкрепа зад нея. Съобщения за пресата подчертават факта, че флотът провежда учения с кораби, построени в страната. Ще се съгласите ли също с това, че маневрите са специално послание към Западните сили, които не искат да допуснат Турция до енергийните ресурси? \r\nДа, и те също не искат Турция да се присъедини към клуба на военноморските сили на развития свят. Ако погледнете морските цивилизации, ще видите, че почти всички хегемони в историята са военноморски сили с имперско наследство. Членовете на този клуб са много малко: Англия, Франция, САЩ, Япония и т.н. \r\nТурция се стреми да бъде морска държава. Турският флот е достигнал точката, която могат да имат само морските държави и това е основната причина за действията на FETÖ срещу флота по време на делата Ergenekon и Sledgehammer. Както може би си спомняте, основната мишена беше турската флота по онова време. След 2008 г. турският флот започна да работи постоянно в Индийския океан. Докато изреждахте морските сили използвахте термина „хегемони“. Стреми ли се Турция да бъде хегемон? \r\nНие няма да бъдем хегемон, ние искаме просто да защитим правата си в морето, както и интересите на Турция по света. Някои може да попитат какво прави турският флот в Индийския океан?  \r\nАко сте 17-тата най-голяма икономика в света, ако имате бизнес интереси по целия свят, ако има турски граждани, разпръснати в почти всички краища на света, които гледат към Анкара, и ако сте зависими от морския транспорт za 90 процента за своя износ и внос , тогава трябва да защитите тези морски пътища и вашите интереси. Навсякъде, където плават търговски кораби под флага на Турция, трябва да имате военни кораби, за да ги защитите, когато е необходимо. Първо, трябва да се съсредоточите върху периферията си - Индийския океан и Червено море. По време на пиратските атаки през 2008 г. много турски търговски кораби бяха отвлечени и НАТО не беше активнo по онова време, което е основната причина Турция да изпрати военни кораби в региона. Турция се превръща в по-голяма търговска държава, т.е. трябва да стане морска сила в бъдеще?  \r\nТочно. В бъдеще Турция ще се нуждае от повече кораби заради интересите ни в Африка, отношенията ни с държавите от Персийския залив, а дори и с Китай, чрез проекта „Един пояс, един път“. \r\nПревод и редакция:", "date": "2019.03.04", "title": "„Хюриет“: Ученията „Синя родина“ показаха, че Турция е станала военноморска сила и бяха демонстрация срещу антитурските блокове в Източното Средиземноморие"}
{"url": "http://www.focus-news.net/news/2019/03/04/2630676/rdsp-blagoevgrad-po-zakona-za-semeyni-pomoshti-za-detsa-prez-yanuari-sa-otpusnati-pomoshti-na-26-130-litsa-i-semeystva-v-oblastta.html", "text": "По закона за семейни помощи за деца и Правилника за неговото прилагане през януари са отпуснати помощи на 26 130 лица и семейства в областта. Това каза пред  Радио „Фокус“ - Пирин  Станка Михова, експерт в Регионална дирекция „Социално подпомагане“ - Благоевград. Тя уточни, че общият размер на финансовата помощ е 2 306 644 лв. По думите й реалният брой на подпомогнатите семейства е 25 036, а реалният брой на децата, за които е отпусната помощ е 38 665. Михова посочи, че еднократна помощ при бременност е отпусната за 27 случая в размер на 4 050 лв., а еднократна помощ при раждане на дете е отпусната на 241 майки в общ размер на 95 300 лв. Станка Михова каза още, че месечни помощи за дете с трайни увреждания са отпуснати за 794 случая, като общата сумата е 505 256 лв. Тя добави, че целева помощ за безплатно пътуване са получили 84 многодетни майки от Благоевградска област в общ размер на 3 410 лв. \r\nНатали СТЕФАНОВА", "date": "2019.03.04", "title": "РДСП - Благоевград: По закона за семейни помощи за деца през януари са отпуснати помощи на 26 130 лица и семейства в областта"}
{"url": "http://www.focus-news.net/news/2019/03/04/2630646/varnaspetsializiranata-bolnitsa-za-lechenie-na-onkologichni-zabolyavaniya-d-r-marko-a-markov-zapochva-bezplatni-profilaktichni-pregledi-na-5-mart.html", "text": "Безплатни профилактични прегледи в две направления, в които се наблюдава трайна тенденция на нарастване на заболеваемостта сред дамите, обявява в дните между 5 и 31 март ръководството на „Специализираната болница за лечение на онкологични заболявания д-р Марко А. Марков – Варна“. Това съобщават от пресцентъра на  лечебното заведение . Въпреки сериозните кампании за превенция и профилактика на рака на млечната жлеза той продължава да бъде сред водещите диагнози и на първо място сред жените. Ежегодният ръст при него е около 13 процента. Благодарение на профилактичните програми, каквато СБАЛОЗ – Варна провежда традиционно всяка година, новооткритите случаи са в по-ранна фаза, което увеличава шансовете за преживяемост на пациентките. Затова и тази диагноза е част от мартенската профилактична програма на здравното заведение. Единственият сигурен начин да се избегнат тежките последствия от болестта е да се правят редовни профилактични прегледи.  Редовните профилактични прегледи са единственият начин да се открие навреме и ракът на маточната шийка. Безплатната профилактика на диагнозата е включена и в тазгодишната програма на СБАЛОЗ – Варна. Целта е ранното откриване на заболяването, тъй като все още най-често срещани са пациентките в трети и четвърти стадий.  За да се избегнат по-тежките последици от болестта, е важно жените минимум веднъж годишно да правят гинекологичен преглед и цитонамазка, за да са сигурни, че са здрави.   Всяко кървене извън месечния цикъл, особено контактното кървене – след полов акт, при промивка или др. трябва да заостри вниманието и  жената трябва да се прегледа. По-обилното течение, особено ако е кърваво, също е сигнал, че имаме сериозен проблем. Подуването и болките в корема също са индикация за задължително посещение на специалист.  Безплатните профилактични прегледи ще се провеждат в дните от 5 до 31 март, от вторник до петък, от 10 до 12 часа. Записването на пациенти става на регистратурата на СБАЛОЗ – Варна. При интерес след изчерпване на часовете болницата има готовност да удължи кампанията и през април.", "date": "2019.03.04", "title": "Варна:Специализираната болница за лечение на онкологични заболявания д-р Марко А. Марков започва безплатни профилактични прегледи на 5 март"}
{"url": "http://www.focus-news.net/news/2019/03/04/2630678/ria-novosti-rusiya-obeshta-tvard-otgovor-sreshtu-zaplahata-za-investirane-vav-venetsuela.html", "text": "Русия ще реагира по „най-твърд“ начин на опитите да не се позволи на руските компании да инвестират във Венецуела. Това е заявил посланикът на РФ в Каракас Владимир Заемский, цитиран от  РИА Новости . \r\nПо думите му, действително има риск за руските инвестиции във Венецуела. Те са свързани с поведението на Вашингтон, а не на Каракас.  \r\nВ интервю за  \"Российская газета\" дипломатът е изтъкнал, че всички руски проекти са съгласувани  с венецуелското законодателство и съответстват на международните правни норми.   Износът на нефт е паднал с 40% \r\nНа 28 януари Вашингтон обяви, че налага санкции срещу венецуелската държавна нефтена компания. Бяха блокирани нейни активи и интереси на стойност седем милиарда долара. Шефът на PDVSA Мануел Кеведо беше включен в санкционния списък. Загубите от спрените доставки на нефт в Белия дом оценяват на още 11 милиарда.   \r\nКато следствие от тези мерки износът на нефт от Венецуела през февруари спадна до 920 хиляди барела на ден, по информация на агенция Ройтерс. В предишните три месеца данните по този показател варираха между 1,47 милиона до 1,66 милиона барела в денонощие.    Ивелина Ватова", "date": "2019.03.04", "title": "РИА Новости: Русия обеща твърд отговор срещу заплахата за инвестиране във Венецуела"}
{"url": "http://www.focus-news.net/news/2019/03/04/2630428/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Медиацията е ключ към избягването на унищожителна война във Венецуела, пише тайванското англоезично издание  Taipei Times  в авторски материал на Джефри Сакс и Франсиско Родригес. \r\nЕдин месец след като президентът на венецуелското национално събрание Хуан Гуайдо заяви, че поема поста на венецуелски президент, който понастоящем се държи от Николас Мадуро, политическата криза на страната остава далеч от приключилото. Напрежението ескалира до такава степен, че пълномащабна  гражданска война - на пръв поглед неправдоподобен сценарий преди няколко седмици - вече става все по-възможна. \r\nНай-малко четирима души загинаха, а стотици бяха ранени при сблъсъци на границата на Венецуела на 23 и 24 февруари, когато правителствените сили откриха огън при опит от опозицията да внесе конвои с помощ в страната. \r\nРежимът на Мадуро е авторитарен, милитаризиран и готов да убива цивилни, за да поддържа властта. Обществото е горчиво разделено между революционерите, вдъхновени от Уго Чавес, предшественика на Мадуро, и голяма и огорчена опозиция. Всяка страна презира другата. Въпросът следователно е сложен и практичен: какво да направим, за да помогнем на Венецуела да избегне гражданската война и да премине към мирно и демократично бъдеще? \r\nПо отношение на това голямо предизвикателство администрацията на американския президент Доналд Тръмп е направила сериозни грешки. Когато САЩ - заедно с група от латиноамерикански държави - избраха да признаят Гуайдо за президент на Венецуела и забраниха търговията с петрол с правителството на Мадуро, администрацията на Тръмп залагаше, че натискът ще бъде достатъчен, за да свали режима. \r\nКакто каза бившият високопоставен американски служител на Wall Street Journal, \"те смятаха, че това е 24-часова операция.\" \r\nТози вид грешки в изчисленията е от преди времето на Тръмп. В средата на 2011 г. тогавашният президент на САЩ Барак Обама и тогавашният американски държавен секретар Хилъри Клинтън обявиха, че сирийският президент Башар Асад трябва да се оттегли. По същия начин през 2003 г. тогавашният президент на САЩ Джордж Буш обяви \"Мисията изпълнена\" малко след американската инвазия в Ирак. Всички тези случаи отразяват арогантността на суперсила, която многократно пренебрегва местните реалности. \r\nСпособността на Мадуро да издържи на силен натиск от страна на САЩ не е изненада за близките наблюдатели на процесите във Венецуела. Централизираните структури за командване и контрол на военното разузнаване, както и личните интереси на висшите офицери, които контролират основните части на икономиката, правят твърде малко вероятно армията да се обърне срещу Мадуро. Провокацията на САЩ може да създаде разцепление между военните командири и по-младшите офицери, но това само ще направи по-вероятно навлизането в кървава гражданска война. Към днешна дата сред висшите офицери не е имало избягали с пряк контрол над войските. \r\nИзправени пред перспективата, че промяната на режима няма да настъпи бързо, администрацията на Тръмп и някои части от опозицията на Венецуела започнаха сериозно да обмислят военни действия. Отново като език, използван неотдавна в речта на Тръмп, Гуайдо на 23 февруари пише, че той ще поиска официално от международната общност да „запази всички възможности“. \r\nПо същия начин американският сенатор Марко Рубио, който действа като самоназначил  се гуру на Тръмп за Венецуела, предупреди в социалната мрежа „Туитър“, че действията на Мадуро са отворили вратата за „многостранни действия, които не са били на масата само преди 24 часа“. \r\nВсъщност, тези идеи изглежда са били в ума на Тръмп за известно време. Както бившият действащ директор на ФБР Андрю Маккейб разкри наскоро в книгата си \"Заплахата\", Тръмп заяви на среща през 2017 г., че смята, че САЩ трябва да водят война с Венецуела. \r\nМаккейб цитира Тръмп, като казва: \"Те имат целия този петрол  и са точно в задния ни двор\" \r\nАмериканските военни интервенции не се ръководят само от икономически и бизнес интереси. Да бъдеш твърд срещу Мадуро е също много популярно сред многобройните кубинско-американски и венецуелско-американски избиратели в  Флорида, където са избирателите на Рубио и където ще бъде ключово бойно поле на президентските избори през следващата година. \r\nЗащитниците на американската военна интервенция редовно цитират случаите с Панама и Гренада като прецедент за бърза промяна на режима, водена от САЩ. За разлика от тези две страни, Венецуела има добре въоръжена армия от над 100 000 войници. Разбира се, САЩ биха могли да победят венецуелската армия, но не е нужно да бъдем слепи за зверствата на авторитарните режими, за да разберем, че както често се случваше в американските войни в Близкия изток, опитите за сваляне на такива режими често свършват с катастрофа. \r\nДори и без военна намеса, американските политики за санкции, ако бъдат поддържани, ще създадат глад. Като прекъсва търговията с петрол на Венецуела със САЩ и заплашва да санкционира фирми извън САЩ, които правят бизнес с държавната петролна компания на Венецуела, администрацията на Тръмп е създала един от най-наказателните режими на икономически санкции в близката история. Но вместо да провокира преврат, икономическото изолиране на държава, която се храни със своите приходи от износ на петрол, може да доведе до масов глад. \r\nСъседите на Венецуела и световните лидери трябва да оставят настрана военната опция на САЩ. Венецуела се нуждае от посредничество, водещо до нови избори, а не до войни. Необходимо е също така спешен, временен период на политическо примирие през тази година, за да се сложи край на опустошителната хиперинфлация, да се възстановят потоците на хранителни продукти и лекарства и да се възстановят избирателните списъци и институции за мирни и надеждни избори през следващата година. \r\nПрагматичният подход може да включва сегашното правителство да продължи да контролира армията, докато технократите, подкрепени от опозицията, поемат контрола над финансите, централната банка, планирането, хуманитарната помощ, здравните услуги и външните работи. И двете страни биха се съгласили на график за национални избори следващата година и за международно наблюдавана демилитаризация на ежедневието, с възстановяване на граждански и политически права и физическа сигурност в нацията. \r\nСъветът за сигурност на ООН трябва да наблюдава подобно решение. Глава VII от Устава на ООН дава на съвета мандат да „установи наличието на всяка заплаха за мира, нарушаването на мира или акта на агресия“ и да предприеме действия за „възстановяване на международния мир и сигурност“. \r\nСъветът е и правилното прагматично място, тъй като САЩ, Китай и Русия имат финансови и политически интереси за намиране на мирно решение във Венецуела. И трите страни биха могли лесно да се съгласят на път към изборите през следващата година. Окуражаващо е, че папа Франциск и правителствата на Мексико и Уругвай също са предложили да спомогнат за улесняване на посредничеството, за да намерят мирен път напред. \r\nТръмп и други американски лидери казват, че времето за преговори е изтекло. Те вярват в кратка, бърза война, ако е необходимо. Световните лидери - и най-вече в страните от Латинска Америка - трябва да отворят очите си за рисковете от опустошителна война, която може да продължи години и да се разпространи широко. \r\n*** Председателят на комисията за разузнаване на Конгреса Адам Счиф (демократ от Калифорния) заяви в неделя, че смята, че предложението на руския адвокат от 2016 г. да представи вредна информация на Хилъри Клинтън на членовете на кампанията на Тръмп и последващата им среща е \"пряко доказателство\" за тайни споразумения, пише електронното издание на американския вестник  The Hill . \r\n„Мисля, че има преки доказателства в писмата от руснаците чрез посредника, които предлагат информация за Хилъри Клинтън като част от това, което е описано в писмен вид като усилията на руското правителство да помогне при избирането на Доналд Тръмп”, каза Счиф пред CBS. \r\n\"Те предлагат тази мръсотия. Има писмено приемане на тази оферта от сина на президента, Доналд-младши и има явни действия в подкрепа за това\", добави той, цитирайки среща на руския адвокат през лятото на 2016 г. и членове на президентския екип. \r\n„Това за мен е пряко доказателство“ - продължи Счиф. – „Но има и изобилни косвени доказателства“. \r\nТой посочи като примери обвиненията срещу бившия лидер на кампанията Трамп Пол Манафорт и показанията на бившия адвокат на Тръмп Майкъл Коен. \r\nСрещата в Тръмп Тауър остава гореща точка в разследванията на руската намеса в изборите през 2016 година. Първоначално Тръмп-младши заяви, че срещата е фокусирана върху руската политика на осиновяване и че това е загуба на време, но президентът миналия август потвърди, че срещата е предназначена да събере вредна информация за тогавашния му опонент. \r\nСчиф не посочи, че доказателствата са достатъчни за импийчмънт, заявявайки, че все още не е ясно дали има доказателства извън разумното съмнение, че президентът е извършил криминален заговор. Той каза, че възнамерява да изчака специалният съветник и следователите от Конгреса да представят своите констатации. \r\nКомисията на Счиф приключи разследването си с намесата на Русия миналата година, но Счиф оспори заключението, че не е налице  тайно споразумение направено от републиканците, които са били начело на разследването. \r\nПредседателят на Комисията за разузнаване на Сената заяви, че неговата комисия, която все още разследва руската избирателна намеса и евентуално тайни споразумения, след две години надзор, все още не е намерила пряко доказателство за тайни споразумения, а Коен също свидетелства пред Конгреса миналата седмица, че не смята, че Тръмп е сключил споразумение с Русия. \r\n*** Съединените щати \"търсят информация\" дали Пакистан използва американски самолети F-16, за да свали индийски военен самолет, заявиха в неделя от американското посолство в Исламабад, което може да е в нарушение на договорите за продажба на F-16 между САЩ и Пакистан, пише турският вестник  Yeni Safak . \r\nПакистан e отговорил, че не е използвал F-16 при свалянето  на индийски военен самолет, когато е преминал линията на контрол, която действа като фактическа граница в Кашмир. Исламабад казва, че това е акт на самозащита. \r\n\"Ние сме запознати тези въпроси и търсим повече информация\", заяви говорител на американското посолство. \"Ние приемаме много сериозно всички твърдения за злоупотреба с отбранителни средства\". \r\nСАЩ често въвеждат ограничения за това как може да се използва дадено въоръжение чрез така наречените споразумения за крайни потребители.", "date": "2019.03.04", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/04/2630429/predstoyashti-sabitiya-v-stranata-za-4-mart-agentsiya-fokus.html", "text": "*** \r\nОт 17.15 часа президентът Румен Радев ще се срещне с руския министър-председател Дмитрий Медведев на „Дондуков“ 2. \r\n*** \r\nМинистър-председателят Бойко Борисов ще се срещне с премиера на Руската федерация Дмитрий Медведев. Визитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. Св. Александър Невски в София, след което председателят на руското правителство ще поднесе венец пред Паметника на Незнайния войн. Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации.  \r\n*** \r\nОт 11.00 часа на паметника на революционера Тодор Александров в градинката при Съдебна палата ще се състои полагане на венци и цветя по повод 138 години от рождението на  революционера.  \r\n*** \r\nОт 19.00 часа в Дом на културата „Борис Христов“ ще започне концертът концерта „Цветни щрихи от България“ на фолклорен ансамбъл „Тракия“. \r\n*** \r\nОт 09.30 часа общинските съветници от ГЕРБ Живко Минчев и Димитър Митев ще проведат приемна  в офиса на  партията на ул. „Цар Освободител“ № 17. \r\n*** \r\nОт 11.00 часа в Спортна зала „Величко Чолаков“ – Смолян танцови формации със съдействието на община Смолян организират надиграване под мотото „С патриотизъм и добро, хайде да играем хоро!”.", "date": "2019.03.04", "title": "Предстоящи събития в страната за 4 март (Агенция „Фокус“)"}
{"url": "http://www.focus-news.net/news/2019/03/04/2630647/mvnr-po-informatsiya-na-posolstvoto-na-balgariya-v-sasht-nyama-zaginali-balgarski-grazhdani-po-vreme-na-tornadoto-v-shtata-alabama.html", "text": "По информация на посолството на България в САЩ няма загинали български граждани по време на торнадото в щата Алабама. Това съобщиха от  Министерството на външните работи (МВнР) . \r\nНяма информация и за пострадали български граждани по време на природното бедствие, опустошило окръг Лий в щата в неделя. По данни на местните медии предупреждения за торнадо са обявени в щатите Алабама, Джорджия, Флорида и Южна Каролина. \r\nПри необходимост от съдействие българските граждани могат да се обърнат към посолството ни в САЩ във Вашингтон на телефони: +1 202 387 0174; +1 202 387 5770; +1 202 483 1386; +1 202 299 0273, дежурни телефони в извънработно време: +1 202 387-0174; +1 202 387-5770", "date": "2019.03.04", "title": "МВнР: По информация на посолството на България в САЩ няма загинали български граждани по време на торнадото в щата Алабама"}
{"url": "http://www.focus-news.net/news/2019/03/04/2630679/afp-v-sasht-demokratite-poiskaha-beliyat-dom-da-im-dade-podrobnosti-za-razgovorite-mezhdu-tramp-i-putin.html", "text": "Изтъкнати конгресмени на американската Демократична партия в понеделник поискаха Белият дом да им представи подробности за разговорите между президента на САЩ Доналд Тръмп и руският му колега Владимир Путин. Искането е реакция на появили се доклади, според които тази информация е унищожена или скрита, предава  AFP .  \r\nПредседателите на три комитета в Камарата на представителите – за разузнаване, външните работи и  по надзора – поискаха информация за същността на разговорите между лидерите, всички бележки или документи, свързани с тях и дали Тръмп или някой от негово име е скрил или невярно представил същината на водените разговори.   \r\nВ писмо до Белия дом демократичното трио е предупредило, че унищожаването, манипулацията или  отказа да им се предоставят тези документи е „в пряк разрез с федералните закони“, според които президентите и други висши служители трябва да съхраняват подобни данни. \r\n\"Според сведения от медиите, по много поводи президентът Тръмп е предприемал мерки да скрива от други служители в администрацията, Конгреса и американския народ,\" пишат тримата председатели Адам Шиф, Елиът Инджил и Елия Къмингс. \r\nТръмп подхрани подозренията за връзките си с Русия през миналата година, когато в рязко противоречие с дипломатическата практика, за два часа отстрани висши свои помощници от разговорите с Путин по време на първата им формална среща в Хелзинки. \r\nВ стаята на нея е останала само Марина Грос, тя е преводачката към Държавния департамент. Демократите в Камарата не успяха през миналата година да принудят Грос да даде показания за срещата. Според тях извънредните действия на Тръмп налагат извънредни мерки в отговор.   \r\nВ понеделник тримата председатели цитираха медийни информации, че Тръмп е \"задържал бележките по повод поне една от срещите, които е имал с президента Путин \" и е дал указания на преводачката да не обсъжда с други американски служители за какво са разговаряли двамата.   \r\nОт Конгреса са изискали сведенията да им бъдат представени до 15 март.   \r\nНяма гаранция, че на запитването от Конгреса за документите Белият дом ще отговори. През миналата година администрацията отказа да предостави хиляди документи, свързани с Брет Каванау, номиниран от Тръмп за член на Върховния съд, който преди това е работил в Белия дом.   Ивелина Ватова", "date": "2019.03.04", "title": "AFP:  В САЩ демократите поискаха Белият дом да им даде подробности за разговорите между Тръмп и Путин"}
{"url": "http://www.focus-news.net/news/2019/03/04/2630669/rusiya-iska-garantsii-ot-ek-za-badeshteto-na-turski-potok-obzor.html", "text": "Министър-председателят Бойко Борисов посрещна председателя на правителството на Руската федерация Дмитрий Медведев и водената от него делегация на площад „Александър Невски“, след което гостът поднесе венец на Паметника на незнайния войн. Програмата на посещението продължи със среща на четири очи между двамата премиери в сградата на Министерския съвет.  \r\nВ делегацията на председателя на правителството на Руската федерация Дмитрий Медведев участваха: Олга Голодец, заместник-председател на правителството, Денис Мантуров, министър на промишлеността и търговията, председател на руската част на Руско-Българската междуправителствена комисия за икономическо и научно-техническо сътрудничество, Александър Новак, министър на енергетиката, Максим Орешкин, министър на икономическото развитие, Максим Топилин, министър на труда и социалната защита, Зарина Догузова, ръководител на Федералната агенция по туризъм, Александър Грушко, заместник-министър на външните работи, Алексей Лихачев, генерален директор на държавната корпорация за атомна енергия „Росатом“, Алексей Миллер, председател на управителния съвет на ПАО „Газпром“ и др. \r\nВ пленарната среща на двете делегации от българска страна с премиера Бойко Борисов участваха вицепремиерите Екатерина Захариева и Томислав Дончев, и министрите Владислав Горанов, Бисер Петков, Емил Караниколов, Теменужка Петкова и Николина Ангелкова.  \r\nФокус на разговорите между двамата премиери и по време на пленарната среща между делегациите бяха енергетиката, търговията, туризма, транспорта, науката, образованието, културата, социалната политика. \r\nПремиерът Бойко Борисов заяви, че България ясно артикулира, че ще участва в газоразпределителния хъб „Балкан“, защото ни се полага. В момент, в който транзитната газ за Турция през България спре, нашите тръби се изпразват и ние не правим нищо различно от това да търсим източници, за да си напълним тръбите обратно“, посочи премиерът. „Нашето решение е ясно, съгласувано е с ЕК. Така че както „Северен поток 1“ и „Северен поток 2“ се движат, така и ние можем да продаваме около 15-16 млрд. куб. м. от газовия хъб“, каза още Бойко Борисов и посочи, че България няма да се откаже от това свое предимство пред своите съседи – да има добра и модерна газопреносна система. Според него относно АЕЦ „Белене“ ситуацията е променена, след като сме загубили години. \"Но арбитражът в Париж ясно отсече, че двата реактора са български, за което страната трябва да плати 1,1 млрд. лв. с лихви. Но президентът Владимир Путин ни опрости и сега България има два ядрени реактора българска собственост“, каза още министър-председателят и уточни, че от „Росатом“ са заявили, че ще участват в конкурса за проекта АЕЦ „Белене“ и ако не го спечелят, ще съдействат максимално, за да се построи. По думите му България не иска нови количества газ, а да запази това, което има. \r\nПремиерът на Русия Дмитрий Медведев заяви, че между руското правителство и ЕК не се провеждат преговори, което показва съмнения един в друг. „С България искаме да вдигнем нивото на търговско-икономическото и хуманитарното сътрудничеството на двете страни. Преди рестрикцията около 5 млрд. долара беше нивото на търговския ни стокообмен, а сега е 3 млрд. долара и това не е добре нито за България, нито за Русия. Става дума за това, че, за съжаление, нашите икономически връзки са доста сложни. Имаме широк кръг от възможности, надявам се, че ще можем да достигнем нивото преди кризата“, каза още Медведев и подчерта, че за по-нататъшни стъпки по отношение на „Турски поток“ ще може да се говори след гаранция от ЕК, че за този проект няма да има прегради. Медведев уточни, че България и Русия продължават сътрудничеството в областта на енергетиката, въпреки проблемите, които имаше с проекта „Южен поток“. \r\nБългария и Русия подписаха редица документи за сътрудничество. Двете страни подписаха Програма за съвместни действия в областта на туризма за периода 2019 – 2021 г. Документът беше подписан от министъра на туризма на България и министъра на икономическото развитие на Русия, в присъствието на премиерите Бойко Борисов и Дмитрий Медведев. Подписан беше и План за консултация между Министерствата на външните работи на България и Русия за 2019 г. Подписани бяха и два протокола в областта на социалното развитие - Протокол за изменение на договора между България и Русия за социална сигурност от 27 февруари 2009 г. и Протокол за изменение на споразумението между министъра на труда и социалната политика на България и Министерството на здравеопазването и социалното развитие на Русия за прилагане на договора за социална сигурност от 27 февруари 2009 г. \r\nСлед срещата си с премиера Бойко Борисов, Дмитрий Медведев проведе среща и с държавния глава Румен Радев. Президентът заяви, че въпреки различията по някои двустранни и международни въпроси между народите на България и Русия съществуват дълбоки исторически, духовни и културни връзки. По думите му българо-руският диалог допринася за възстановяване на доверието между ЕС и Русия, от което всички имат интерес. От своя страна Медведев покани Румен Радев на Петербургски икономически форум, като изрази надежда това да спомогне за по-доброто разбиране между страните ни.", "date": "2019.03.04", "title": "Русия иска гаранции от ЕК за бъдещето на \"Турски поток\" (ОБЗОР)"}
{"url": "http://www.focus-news.net/news/2019/03/04/2630430/poslaniyata-na-polititsite-za-natsionalniya-praznik-obzor.html", "text": "Българските държавници и политици отправиха своите поздравления и послания по повод Националния празник. В словото си по време на тържествената заря-проверка на пл. „Народно събрание“  президентът Румен Радев  заяви, че преди 141 години на днешната дата България възкръсва и това е плод на дълго усилие и много жертви. По думите му свободата идва на щиковете на армията на Цар Освободител Александър Втори. „През годините и най-вече в ново време споменът за Руско-турската освободителна война бе изопачаван според политическата конюнктура. Вестниците и хрониките от онази епоха са съхранили спомена за тази народна война, за възторга в Москва и Санкт Петербург при обявяването на манифеста, спомена за петимата синове на императора, воювали в действащата армия и този за замръзналите руски селяни“, каза още Радев. Той допълни, че дни като днешния са повод за единение около историческата истина и идеала на възрожденците. Президентът посочи, че заедно те се борят за свобода и справедливост, които никога не се дават даром. „Всяко поколение трябва само да ги отстои“, подчерта държавния глава. Той обърна внимание, че за нашата свобода падат и много румънци, финландци, украинци и доблестни войни от всички народности в руската императорска армия, чийто подвиг днес почитаме. „Достойният български народ завинаги ще пази паметта за онези, които отдадоха живота си за нашата свобода“, допълни още Радев.  Председателят на 44-ото Народно събрание Цвета Караянчева  също заяви, че Трети март е датата, в която България възкръсва. Караянчева добави, че не бива да имаме ниско самочувствие, защото освен че сме българи и имаме своите национални каузи, ние сме европейци и имаме своя принос към развитието на Европа. Тя коментира, че трябва да бъдем признателни на всички, които пожертваха своя живот, защото без тяхната саможертва днес нямаше да има възможност да живеем в тази България, в която живеем. На връх Шипка Караянчева посочи, че поколения българи ще помним саможертвата на всички, които са дали живота си за Свободата на България.  Вицепрезидентът Илияна Йотова  заяви, че величието и единението на българския народ се нарича 3 март. По думите й днес всички българи, независимо къде се намираме по света, мислено сме си подали ръце. „Днес прекланяме глави пред всички, български и чуждестранни войници, сражавали се за свободата на България“, написа Йотова в социалната мрежа.  Министър-председателят на България Бойко Борисов  също честити 3 март. „В деня на Националния ни празник се прекланяме пред подвига на всички герои, които се бориха и постигнаха свободата на България. Почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България“, каза премиерът. По думите му саможертвата на нашите възрожденци никога няма да бъде забравена, защото носи в себе си българския дух, който е несломим и не спира да намира нови проявления на своята сила и непреходност. Борисов отбелязва, че поколения българи са се борили, за да си върне свободата, независимостта, държавността, да заеме достойно място сред развитите демократични държави. „Днес, когато тези национални каузи са спечелени, продължаваме да отстояваме авторитета на България пред света. Няма как да не се чувстваме горди с постигнатото от всички нас заедно, когато виждаме уважението и признанието на нашите външнополитически партньори. Вековете чуждо управление са далеч в миналото и българската дума вече не само се чува, но се търси и цени“, посочва министър-председателят. Според него идеалите на Възраждането са надградени със 141-годишните опит и мъдрост на българската нация. „Днес съм убеден, че трябва да сме повече оптимисти, защото реалните резултати от постигнатото са видими и имам вярата, че ще продължим да ги надграждаме заедно като народ. Защото неведнъж сме показали, че умеем да сме единни, особено пред трудностите. Защото можем да сме пример за етническа толерантност и знаем как да живеем в разбирателство. И най-вече защото ценим мира и просперитета. Бъдете живи и здрави и нека бъдем горди, че сме българи. Честит празник!“, завършва премиерът. Председателят на ПГ на ГЕРБ Цветан Цветанов  подчерта, че не бива да забравяме, че като наследници на славен народ ние носим отговорността пред него да възпитаме у децата си патриотизъм, благодарение на който българският дух е оцелял през онези тежки 500 години. \"Скъпи българи, честит 3 март! На днешния национален празник сме длъжни за пореден път да си припомним, че няма по-ценно нещо от правото сам да определяш съдбата си, но и повод да се поклоним дълбоко пред саможертвата и делото на всички национални освободители. Заветът им за демокрация, свобода и равенство е непреходен и днес звучи по-силно от всякога. Наш дълг е да се вслушаме в него и да следваме неотклонно начертания от героите европейски път\", пише председателят на ПГ на ГЕРБ. \r\nЕдин от коалиционните партньори на ГЕРБ в лицето на  лидера на „Атака“ Волен Сидеров  подчерта, че всички политически битки в Народното събрание нямаше да са възможни без основната - за Освобождението на България. Сидеров посочва, че националистите от „Атака“ отбелязват 3 март не като архив или прашна страница от чекмеджето, а като жива дата.  Лидерът на „Атака“ подчерта, че българският народ се е възродил от нищото благодарение на император Александър Втори и руския народ. Той изтъкна, че  Западът е поддържал Османската империя.  Лидерът на БСП Корнелия Нинова  посочи, че най-голямата признателност към подвига на героите ще бъде да сме смели, да отхвърлим страховете и зависимостите и да бъдем свободни хора. Нинова посрещна празника на Освобождението на връх Шипка. \"Шипка ни събра млади и стари, българи от цялата страна. Заедно, без различия, стоим пред най-високия връх на българското достойнство. Тук човек се чувства малка частица от нещо голямо и цяло, от народ, който уважава историята и обича Родината си. Нека отдадем почит към българските и руските герои, към всички, дали живота си в Руско-турската Освободителна война. Те се саможертваха не за власт и пари, а за най-скъпото, което има човек - свободата. Днес, най-голямата признателност към техния подвиг ще бъде да сме смели, да отхвърлим страховете и зависимостите, и да бъдем свободни хора\", каза Корнелия Нинова. \"Честит празник, българи\", посочва още тя. \r\nДеница КИТАНОВА", "date": "2019.03.04", "title": "Посланията на политиците за Националния празник (ОБЗОР)"}
{"url": "http://www.focus-news.net/news/2019/03/04/2630434/afp-liberalnata-opozitsiya-v-estoniya-specheli-izborite-kraynata-desnitsa-se-nadiga.html", "text": "Опозиционната либерална Партия на реформите в Естония спечели парламентарните избори, изпреварвайки лявоцентристката партия на премиера Юрий Ратас, сред надигаща крайнодясна партия на трето място, подкрепена от повечето провинциални избиратели в балтийската страна, съобщава  AFP . \r\nВодена от бившия евродепутат Кая Калас, Партията на реформите събра 28,8% от гласовете, доста повече от Центристката партия на Ратас с 23%, а крайнодясната Консервативна народна партия удвоява резултата си от предишните избори на 17,8%, според данните на официалния сайт за изборите в Естония. Превод и редакция : Калоян Пенков", "date": "2019.03.04", "title": "AFP: Либералната опозиция в Естония спечели изборите, крайната десница се надига"}
{"url": "http://www.focus-news.net/news/2019/03/04/2630437/balgariya-otbelyaza-141-godini-svoboda-obzor.html", "text": "Редица събития в цялата страна отбелязаха 141-годишнината от Освобождението на България. Със заря, полагане на венци пред паметника на Цар Освободител и коленичене бе почетена паметта на загиналите за Освобождението в  столицата.  Тържествената заря-проверка бе пред сградата на Народното събрание и присъстващите имаха възможността да видят празничната заря на фона на надписа на сградата на парламента „Съединението прави силата“. Прозвуча и химнът на Република България „Мила Родино“. В церемонията по повод Трети март участваха представителните части на Българската армия, гвардейският духов оркестър и знамената светини на България. Президентът Румен Радев прие почетния караул, а след това произнесе и слово по повод празника. Националния празник уважиха премиерът Бойко Борисов, председателят на Народното събрание Цвета Караянчева, кметът на София Йорданка Фандъкова, патриарх Неофит, стотици граждани, политици, министри, посланици и общественици. \r\nТова бе кулминацията на честванията на Националния празник в столицата. Те започнаха с празнична литургия в катедралния храм „Св. Александър Невски“. Там бяха отслужени Молебен за преуспяването на българския народ и Панихида за загиналите за българското освобождение.  Храмът „Св. Александър Невски“ увековечава събитията от 1877-1878 г. Той носи името на св. Александър Невски, който е покровител на руското войнство през Руско-турската освободителна война. \r\nЧас по-късно под звуците на химна и артилерийски салют от 20 залпа бе издигнат българския трибагреник в столицата.  В ритуала участваха представителни подразделения на Националната гвардейска част и Гвардейският представителен духов оркестър. Част от церемонията бяха и знамената светини на Българската армия.  В рамките на церемонията президентът Румен Радев прие почетния караул и поздрави гвардейците по повод празника, а те му отговориха с мощно „Ура“. На събитието началникът на отбраната ген. Андрей Боцев, патриарх Неофит, негово величество Симеон Втори, политици и стотици родолюбиви граждани. \r\nСлед церемонията бяха поднесени венци и цветя пред Паметника на Незнайния воин, а след това и на Паметника на Опълченеца в София.  \r\nВ слово пред Паметника на Опълченеца руският посланик н. пр. Анатолий Макаров, заяви, че винаги трябва да помним великите страници на общата ни история и жертвите, дадени, за да придобие България свободата. „Скъпи приятели, позволете ми от името на Посолството на Русия в България, от свое име и от целия многонационален руски народ сърдечно да ви поздравя с нашия общ празник - Ден на Освобождението на България от османско иго. На тази дата преди 141 години се подписва историческият Санстефански мирен договор, който изпълнява мечтите на българския народ и открива път за самостоятелно независимо национално развитие“, заяви Макаров. Той припомни, че договорът слага край на Руско-турската освободителна война и обърна внимание, че от руската страна документът е подписан от изтъкнатия руски дипломат Николай Павлович Игнатиев, чието име носи една от централните улици на българската столица. \r\nОт ПП „Атака“ също почетоха паметта на загиналите за Освобождението на България. Те избраха за това паметника на Цар Освободител пред Народното събрание. Лидерът на партията Волен Сидеров заяви, че от „Атака“ не са  при Паметника на Незнайния войн, а пред този на Цар Освободител, защото там е  знайният император - Негово величество Александър Втори, който е подписал манифеста през 1877г. и е казал: „Отиваме да освобождаваме угнетените славянски народи“. Сидеров отчете, че всички политически битки в Народното събрание нямаше да са възможни без основната - за Освобождението на България. \r\nПо традиция 141-та годишнина от Освобождението на България от турско робство бе празнично чествана и на  Шипка.  Стотици българи от цялата страна бяха на историческия връх, за да отдадат своята почит към героите. Великотърновският митрополит Григорий отслужи заупокойна молитва в памет на загиналите герои за свободата на България. \r\nПредседателят на Народното събрание Цвета Караянчева, която бе сред официалните гости, в словото си по повод Националния празник каза: „На този връх, на тази дата, година след година се събираме, за да почетем героите на българското освобождение.” Тя подчерта, че много са загиналите на Шипка, без да дирят отплата, без да дочакат признание приживе, без почести, опело, без кръст понякога върху гробовете си. „Довчерашни ратаи, студенти, селяни, занаятчии, хъшове, всеки със своите грижи, всеки със своите дела, но осъзнали, че свободата е най - святото нещо, тя е най – висшето благо. И затова, пожертвали живота си, израстнали са апостоли и герои мъченици, заради които имаме днешния ден. Склонни сме да си представяме, че хората загинали за свободата на България, са се родили безсребърни праведници, с души на ангели, че са се родили велики, а не че са обикновени хора, които са се възвисили до една велика саможертва“, отбеляза тя.  След приключване на официалната част на честванията на връх Шипка, председателят на Народното събрание Цвета Караянчева прие строя на почетния караул и поднесе венец пред Паметника на свободата на връх „Свети Никола”. \r\n„На Шипка земята помни, въздухът който дишаме помни, потомците на опълченците помнят, а децата ни виждат в Балкана силуета на величавия Паметник на свободата още преди да са били тук, където героизмът и саможертвата откупиха нашето настояще“, каза кметът на Габрово Таня Христова в обръщението си към присъстващите на върха. Тя подчерта, че 141 години ни делят от Санстефанския мир, който легитимира идеала ни за национално единство и от тогава живеем с Трети март в сърцата си.  „Стоим пред Паметника на свободата малки и обикновени, несъизмерими с подвига, който увековечава. Той ни гледа, гледат ни през времето и душите на героите, гледат ни децата, за да видят в нас своето достойно и успешно бъдеще. Нека обещаем, че с думи и дела ще съхраним во веки своя национален идеал, в името на една мирна, свята и свободна България“, допълни тя.  \r\nНа тържествата на историческия връх присъстваха дипломати, народни представители, областни управители, кметове на населени места от цялата страна. Те поднесоха венци и цветя на признателност пред Паметника на свободата на връх „Свети Никола”. \r\nЦеремонии по издигане на националния флаг и полагане на венци, многобройни шествия, патриотични инициативи и тържествени зари белязаха празника във всички градове на страната. С тържествена церемония в Москва също бяха отбелязани 141 години от освобождението на България. Церемонията там се състоя пред паметника на руските гренадири, загинали в битката за Плевен, който се намира в центъра на руската столица, и по традиция премина при голям интерес.   Трети март е денят на подписването на Санстефанския мирен договор през 1878 г. От 1396 до 1878 година България е била част от Османската империя. В резултат на победата на Русия в Руско-турската война през 1877-1878 г. страната придобива независимост. От руска страна договорът е подписан от граф Н. Игнатиев. По силата на Санстефанския договор, България се превръща в най-голямата държава на Балканите. В нейните граници влизат Южна Тракия (до Бяло море), цялата територия на Македония на югозапад и Добруджа на североизток. В западната част на страната е включена източната част на днешната Сърбия. Гражданите поставят венци и цветя на паметника на загиналите за освобождението на България руски, финландски и румънски войници. Възстановяването на българската държавност е потвърдено с Берлинския договор, като само формално до 1908 година Княжество България е трибутарно, но на практика е независимо от Портата. През лятото на 1878 г. в Берлин на конгреса на великите сили на Европа по настояване на Австро-Унгария и Англия, Санстефанският мирен договор е променен и границите на България са силно редуцирани. Няколко милиона българи остават извън независимата държава. Това води до приемането на българската национална доктрина - обединението на разбитите български земи от Берлинският договор. Десетилетия напред историята на страната е тясно свързана с тази доктрина.", "date": "2019.03.04", "title": "България отбеляза 141 години Свобода (ОБЗОР)"}
{"url": "http://www.focus-news.net/news/2019/03/04/2630436/v-petrich-se-provede-protest-v-zashtita-na-otets-angel-kochev-obzor.html", "text": "В Петрич се проведе протест в защита на отец Ангел Кочев. Гражданското недоволство бе организирано в социалните мрежи. Събитието се състоя в църквата „Света Богородица“, където се очакваше Неврокопският митрополит Серафим да извърши служение, а след края на службата да представи официално новият архиерейски наместник отец Павел. Първоначално се очакваше петричани да не присъстват на неделната служба в тази църква, а пред вратите на храма да изразят несъгласието си с решението на Владиката, настоявайки за връщането на отец Ангел Кочев. Няколко от недоволните граждани обаче влязоха в църквата, където се стигна дo напрежение между тях и свещенослужителите. В Петрич продължава ѝ събирането на подписка в подкрепа на отец Кочев, като до този момент са се подписали над 5 000 души. Освен това бяха изпратени две нарочни писма до Светия синод за намеса в този случай. Остра критика понесе и обяснението на Неврокопския митрополит Серафим, че отец Ангел Кочев е освободен от длъжността архиерейски наместник, заради възрастта си – 75 години. По повод на отворено писмо от кметът на Община Петрич – Димитър Бръчков, народният представител Георги Динев, зам.-областният управител Антоанета Янчева и председателят на Общински съвет – Петрич Георги Тренчев, Неврокопският митрополит Серафим отговори, че действията са изцяло съобразени с каноничните правомощия и Устава на БПЦ-БП. \r\nЛивия НИНОВА", "date": "2019.03.04", "title": "В Петрич се проведе протест в защита на отец Ангел Кочев (ОБЗОР)"}
{"url": "http://www.focus-news.net/news/2019/03/04/2630435/rossiyskaya-gazeta-ruskoto-posolstvo-v-london-podgotvi-doklad-za-intsidenta-v-solsbari.html", "text": "Руското посолство във Великобритания подготви доклад за инцидента в Солсбъри за годишнината от тези събития, по време на които, според британската страна, бившият полковник Сергей Скрипал и дъщеря му Юлия са били отровени, пише в. „ Российская газета “. \r\n„На 4 март става една година от инцидента в Солсбъри, в резултат на който са ранени руските граждани Сергей и Юлия Скрипал. Досега британското правителство не е предоставило официалната версия за случилото се, подкрепена с доказателства. В същото време, в нарушение на международното право, изолира Скрипал и унищожи доказателства, така че в бъдеще ще бъде невъзможно да се провери британската версия. Днес (неделя) посолството публикува доклад от 50 страници (на английски език), в който се посочва цялата информация, с която разполага руската страна по този случай“, се казва в съобщение, публикувано на интернет страницата на руското посолство в Лондон. \r\nОт руската дипломатическа мисия обърнаха внимание на факта, че през годината разследването се провеждаше зад затворени врати, а вниманието на британската общественост беше отклонено от различни информационни течове от специалните служби. В същото време британското външно министерство отказа да потвърди тази информация на руското посолство. \r\nА на годишнината от инцидента, вместо резултатите от разследването, британските медии извършиха „безпрецедентна клеветническа атака“ срещу руското посолство и лично срещу руския посланик във Великобритания Александър Яковенко с необосновани опити да установят принадлежността му към руските специални служби. Относно абсурдността на тези „версии“, говори официалният представител на руското външно министерство Мария Захарова. \r\n„Всичко това не може да не предизвика съжаление. Посолството призовава британското правителство да вдигне завесата на тайната за хода на разследването, да даде възможност да се срещне с руските граждани и да спре грубата антируска кампания в британската преса“, се казва в съобщение на руското посолство. \r\nПирпомняме, че на 4 март 2018 г. бившият полковник Сергей Скрипал, осъден в Русия за шпионаж в полза на Обединеното кралство, и дъщеря му Юлия, според британското разузнаване и медиите, са били отровени с нервнопаралитично вещество в Солсбъри. Британските власти обвиниха Русия за отравянето и въпреки настоятелните искания на руската страна, те не предоставиха никакви доказателства в подкрепа на тази версия. Нещо повече, Лондон през цялото това време не показва жертвите и отказва да даде възможност на Скрипал да общуват със своите роднини и руски дипломати. Поведението на британците даде основание на майката на Сергей Скрипал да твърди, че синът й трябва да се счита за изчезнал. Превод и редакция : Калоян Пенков", "date": "2019.03.04", "title": "„Российская газета“: Руското посолство в Лондон подготви доклад за инцидента в Солсбъри"}
{"url": "http://www.focus-news.net/news/2019/03/04/2630438/kommersant-estonskite-izbori-ne-otgovoriha-na-ruskiya-vapros.html", "text": "По предварителни данни, след преброяването на гласовете на 329 от 451 избирателни секции, първото място на изборите за естонският еднокамарен парламент, спечели Партията на реформите с резултат 31,5%, а второто – Центристката партия с 19,3%, а третото - Консервативната народна партия (ЕКРЕ) с резултат 17,5%, четвърто и пето място – партия „Отечество“ (11,9%) и Социалдемократическа (10,5%). Партията „Естония-200“, регистрирана няколко месеца преди изборите и запомнена с действието срещу разделянето на руската и естонската общности, печели 4.8% и не влиза в парламента, пише в. „ Коммерсант “. \r\nПартийният състав на новия парламент е почти същият като стария: Естонска Свободна партия, която притежава 8 места от 101, не се класира за него, всички останали партии преодоляват 5-процентната бариера. Резултатът от изборите беше доста точно предвиден няколко дни преди гласуването. Причината за това е възможността да се гласува предварително през интернет. Този път предсрочното гласуване продължи до 27 февруари, в което взеха участие 247 хиляди гласоподаватели, които общо бяха повече от 40% от тези, които участваха в изборите. \r\nОт 1,3 милиона души в Естония повече от 330 хиляди са руснаци, и въпроси, свързани с руско-говорящата общност, редовно се повдигат покрай парламентарни избори. В хода на тази кампания, въпросите за обучението в училищата и детските градини на руски език, както и положението на руско-говорящото население, бяха сред централните. \r\nПозициите по тези въпроси варират по скалата от най-меките до много твърди.  \r\nОт една страна, партиите са съгласни, че във всички училища децата трябва да знаят естонски. За това се заговори в навечерието на изборите, когато през февруари Езиковия инспекторат показа, че в четирите най-големи града в Ида-Виру повече от 500 учители не говорят естонски на ниво B2, което по закон трябва за работа. В окръг Харю, който включва столицата Талин, има 130 такива учители, предимно руско-говорещи учители. \r\nОт друга страна, партиите спорят дали трябва да има отделни рускоезични училища и в какви количества руският език трябва да бъде преподаван. \r\n„Естония-200“ стартира кампания през януари с акция срещу разделянето на хората по национална принадлежност и на обществото на общности. Тя раздели трамвайна спирка в центъра на Талин на две части и постави на тях плакати с надписи на естонски и руски език. Акцията предизвика много отрицателни отзиви, плакатите бяха заменени с по-неутрални: „Естонци и руснаци. Заедно в едно училище“ и „естонци и руснаци. Заедно на една вечеринка“. \r\nСоциалдемократите не искат да обединяват руските и естонските училища, но в първите им обещават да „подобрят нивото на преподаване на естонски език и други предмети“ и да подкрепят „разработването на естоноезични иновационни образователни модели“. Също така планират да включат рускоезичното население в информационното поле на Естония. \r\nВ програмата на Центристката партия има обещание да „предостави на родителите възможност да изпратят децата си в училище с обучение на естонски, руски, двуезично или на друг език“. Същото се отнася и за детските градини. \r\nЛидерът на реформаторската партия Кая Калас, напротив, настоява, че образованието в страната трябва да бъде „на естонски от детската градина“, а естонското гражданство трябва да се дава „при спазване на езиковите изисквания“: хората да учат езика и знаят конституцията. \r\nПритежателите на „сиви“ паспорти станаха друга тема на обсъждане: сега от 1,3 милиона души в Естония около 76 хиляди са „ничии“ граждани. Това са предимно граждани на бившия СССР, които след разпадането му не са получили нито естонско, нито руско гражданство. Вместо естонски паспорти, те живеят с паспортите на чужденци: документи със сив цвят, които могат да се използват както в страната, така и в чужбина. \r\nПрез декември 2018 г. естонският вътрешен министър Катри Райк, член на социалдемократическата партия, заяви, „всички деца, родени в Естония, трябва да могат да получат естонски паспорт, дори деца на руски граждани“. В тази връзка, в края на годината, тя стартира кампания за безплатно обучение по естонски език за всички притежатели на „сиви“ паспорти, които желаят да получат гражданство. \r\nПартията на реформите също предлага да спре издаването на „сиви“ паспорти и обещава да предостави гражданство на деца, „които имат поне един родител, който е постоянен жител на Естония“. Също така, естонското гражданство е обещано по опростен начин, без изпити, за да се даде на хората, чиито баби и дядовци, родители или самите те са живели в Естония до 20 август 1991 г., когато Естония става независима. \r\nЦентристката партия планира да реши проблема с „ничиите“ граждани, но подчертава, че знанието на естонския език е задължително условие за придобиване на гражданство. Превод и редакция : Калоян Пенков", "date": "2019.03.04", "title": "„Коммерсант“: Естонските избори не отговориха на „руския въпрос“"}
{"url": "http://www.focus-news.net/news/2019/03/04/2630432/ria-novosti-rosatom-e-gotov-da-osiguri-zavarshvaneto-na-aets-belene-v-balgariya-v-kratki-srokove.html", "text": "Държавната корпорация „Росатом“ е готова да вземе участие в търга за изграждане на АЕЦ „Белене“ в България и може да осигури завършването на централата в кратки срокове, каза Сергей Приходко, заместник-ръководител на руската държавна администрация, предава „ РИА Новости “. \r\nРаботата по АЕЦ „Белене“ започна през 2006 г., когато руската „Атомстройекспорт“ (част от „Росатом“) спечели международен търг за изграждането на два блока на централата. През 2009 г., след като правителството на Бойко Борисов дойде на власт, проектът беше замразен. През октомври 2018 г. се съобщава, че София през 2019 г. ще обяви търг за изграждане на АЕЦ. \r\nПриходко отбеляза, че руските реактори отговарят на най-високите изисквания за безопасност. „Основното технологично оборудване на атомната централа вече е произведено и е в България. Руските специалисти са свършили много работа по проектирането и лицензирането. Всичко това говори в полза на факта, че „Росатом“ е в състояние да осигури дострояването на централата за кратко време“, допълни Приходко. \r\nВ България се обсъжда възможността за изграждане на АЕЦ „Белене“ на пазарни принципи. Беше съобщено, че активите на АЕЦ „Белене“ се очаква да бъдат разпределени в самостоятелна компания, която ще бъде предложена за приватизация. По-рано българските медии съобщиха, че причината за размразяването на проекта е интереса към него от страна на Китайската национална ядрена корпорация. Превод и редакция : Калоян Пенков", "date": "2019.03.04", "title": "„РИА Новости“: „Росатом“ е готов да осигури завършването на АЕЦ „Белене“ в България в кратки срокове"}
{"url": "http://www.focus-news.net/news/2019/03/04/2630439/the-guardian-izbori-v-estoniya-opozitsionnata-partiya-za-reformi-pecheli-no-podkrepata-za-kraynata-desnitsa-se-udvoyava.html", "text": "В Естония опозиционната либерална Партия на реформите спечели изборите, надминавайки партията на лявоцентристкия премиер Юрий Ратас и нарастващото крайнодясно, което беше подкрепено предимно от провинциалните избиратели, пише в.  The Guardian . \r\nВодена от бившия евродепутат Кая Калас, Партията на реформите събра 28,8% от гласовете, доста повече от Центристката партия на Ратас с 23%. Крайнодясната Консервативна народна партия е удвоила предишния си изборен резултат - 17,8%, според пълните резултати, публикувани на официалния сайт за държавни избори. \r\nИзбирателната активност е била 63,1%, съобщи държавната избирателна комисия. \r\n„Сега започва истинската работа да съставим правителство и да започне да управлява страната със здрав разум“, каза Калас пред обществената телевизия ETV / ERR. \r\nНастоявайки, че „Консервативната народна партия не е избор за нас“, Калас заяви, че партията й ще „запази всички възможности за коалиция на масата”, добавяйки, че нейната партия има „силни различия с Центъра в три области: данъчно облагане, гражданство и образование“. \r\nТрадиционните съперници, центристите и реформистите се редуват в правителството и дори управляват заедно почти три десетилетия, откакто Естония се освободи от разпадащия се Съветски съюз. \r\nКонсервативната партия спечели само седем места на изборите през 2015 г., но сега тя е на трето място зад основните партии. \r\nПодчертано евроскептична, тя призова за референдум „Estxit“ за членството на Естония в ЕС, въпреки че този ход ще се провали в предимно проевропейската страна. \r\nПодозрението на партията към Москва се изразява в силна подкрепа за членството в НАТО и многонационалния батальон, разположен в Естония през 2017 г. като тропот срещу възможен руски авантюризъм. \r\nТонис Саартс, политолог от университета в Талин, описа позицията на Консервативната партия относно либералната демокрация, включително гражданските и човешките права, правовата държава и разделението на властите, като „много съмнителна“ и я сравни с подобни партии, които наскоро получиха подкрепа в Европа. Превод и редакция : Калоян Пенков", "date": "2019.03.04", "title": "The Guardian: Избори в Естония: опозиционната Партия за реформи печели, но подкрепата за крайната десница се удвоява"}
{"url": "http://www.focus-news.net/news/2019/03/04/2630440/independent-mazh-e-arestuvan-po-podozrenie-v-napadenie-sled-kato-liderat-na-leybaristite-beshe-udaren-s-yaytse.html", "text": "Мъж е арестуван по подозрение в нападение, след като Джереми Корбин е бил ударен от яйце в Северен Лондон, съобщава в.  Independent . \r\nТвърди се, че ръководителят на Лейбъристката партия е взет на прицел след като посетил джамията във Финсбъри парк. \r\nСмята се, че Корбин е стоял и разговарял с лидерите на общността, когато нападателят се е приближил отзад и го удря по главата с яйцето. \r\nМъжът е чут да казва „когато гласуваш, получаваш това, за което гласуваш“ и се предполага, че е привърженик на Брекзит. \r\nГоворител на столичната полиция заяви: „В неделя, 3 март около 15:52 ч. беше хвърлено яйце по член на парламента“. \r\n„41-годишен мъж е бил бързо задържан от полицаи на място и арестуван по подозрение за нападение“. \r\n„В момента се намира в ареста в полицейския участък в Северен Лондон“.  \r\nКорбин участва в „Посети моята джамия“ - годишна кампания, която насърчава повече от 250 джамии в Обединеното кралство да бъдат отворени за хората от всички религии. \r\nРъководителят на Лейбъристката партия не е пострадал от набезите и продължи с ангажиментите си в избирателния район. \r\nДруги политици, които са били мишени по същия начин, са Дейвид Камерън, баронеса Варси и Джордж Галоуей. Превод и редакция : Калоян Пенков", "date": "2019.03.04", "title": "Independent: Мъж е арестуван по подозрение в нападение, след като лидерът на лейбъристите беше ударен с яйце"}
{"url": "http://www.focus-news.net/news/2019/03/04/2630441/daily-express-nova-nadezhda-da-bade-nameren-izcheznaliya-samolet-sled-kato-malayziya-zayavi-che-mozhe-da-vazobnovi-tarseneto.html", "text": "Малайзия заяви, че може да поднови търсенето на изчезналия самолет на Малайзийските авиолинии MH370, ако компаниите, които се интересуват от търсенето, излязат с осъществими предложения, съобщава в.  Independent . \r\nПолет MH370, който превозва 239 души, бързо се превърна в най-голямата мистерия в историята на авиацията, когато изчезна по пътя си от Куала Лумпур до Пекин на 8 март 2014 година. През януари 2017 г. Малайзия, Китай и Австралия прекратиха двугодишно подводно търсене в Индийския океан за 200 млн. долара, след като не откриха следа от самолета. След това американската изследователска фирма Ocean Infinity провежда второ тримесечно търсене, но също не открива самолета. \r\nНо министърът на транспорта на Малайзия Антъни Локе предложи нова надежда за ново търсене на MH370. \r\nМалайзия е била готова да възнагради фирмите, които търсят самолета по силата на споразумение „няма резултат, няма пари“, което означава, че плащането ще бъде направено само ако те намерят самолета. \r\nМиналата година правителството беше предложило до 70 млн. долара на Ocean Infinity, чрез такава сделка.  \r\nЛоке каза пред репортери на събитие в Куала Лумпур, отбелязващо петата година от изчезването на МH370: „Ако има някакви конкретни предложения, ние сме повече от готови да ги разгледаме и сме готови да обсъдим“. \r\nМинистърът на транспорта заяви, че Ocean Infinity е изразила интерес да проведе второто си търсене с нови технологии, разработени през последните 12 месеца, но все още не е представила ново предложение. \r\nТой добави: „Ако те могат да ни убедят, че новата технология може да бъде по-ефективна от гледна точка на търсенето, тогава сме повече от готови да рестартираме“. \r\nСемейства на изчезнали пътници изразиха надежда, че публичното показване на отломките ще спомогне за по-нататъшно търсене на самолета. Превод и редакция : Калоян Пенков", "date": "2019.03.04", "title": "Daily Express: Нова надежда да бъде намерен изчезналия самолет, след като Малайзия заяви, че може да възобнови търсенето"}
{"url": "http://www.focus-news.net/news/2019/03/04/2630433/izvestiya-indiya-otkazva-pomosht-v-konflikta-okolo-kashmir.html", "text": "Ню Делхи не смята, че е необходимо да се ангажира трета страна в разрешаването на конфликта около Кашмир, заявиха за „ Известия “ от индийското външно министерство. Това контрастира с позицията на Пакистан, чийто министър на външните работи съобщи за готовността си да приеме посредническа помощ, включително от Русия. Очевидното нежелание на Делхи да включи някой друг в конфликта обаче не спря други държави да се опитат да помогнат за разрешаването му. В следващите дни ръководителят на саудитското външно министерство ще посети Индия и Пакистан, а Китай ще изпрати специален пратеник в региона. Междувременно, въпреки трансграничната престрелка от двете страни в събота, напрежението около Кашмир постепенно започва да намалява. Ню Делхи и Исламабад вече демонстрираха максимална твърдост, а по-нататъшна ескалация на отношенията между двете ядрени държави не е изгодна за никого, според интервюираните от „Известия“ експерти. \r\nЗаявка за готовността на Москва да се превърне в площадка за преговори за разрешаване на конфликта между Индия и Пакистан беше направена от руския външен министър Сергей Лавров по-скоро по хипотетичен начин. „Ако искат, разбира се“, каза министърът, отговаряйки на съответния въпрос. Дмитрий Песков, говорител на руския президент, говори по подобен начин за посредническата роля на Москва, отбелязвайки, че „преди всичко зависи пряко от страните, които са пряко свързани с конфликтната ситуация“. \r\nВъпреки това след изявлението на министъра на външните работи на Пакистан Шах Махмуд Куреши за готовността да приеме посредническа помощ от Русия, мнозина смятат, че Москва вече е започнала да предоставя посреднически услуги на страните. Междувременно индийската страна не е получила официални предложения по този въпрос, съобщи за „Известия“ говорител на индийското външно министерство. \r\n„Президентът Путин разговаря по телефона с министър-председателя Моди. Той изрази съболезнования във връзка със смъртта на нашите граждани, но според моите данни не се споменава за посредничество“, каза дипломатът. \r\nИндия винаги е смятала, че не е необходимо участието на трета страна в решаването на проблема с Кашмир, подчерта той. \r\n„Нашата позиция е ясна - ако Пакистан се нуждае от диалог с нас, те трябва да предприемат реални мерки за изкореняване на тероризма, иначе няма какво да се говори“, заяви представител на индийското външно министерство. \r\nОчевидното нежелание на Индия да приеме помощта на посредници, обаче не спря други държави да се опитат да помогнат за разрешаването на конфликта. Според Шах Махмуд Куреши в следващите дни ръководителят на саудитското външно министерство ще посети Индия и Пакистан. Освен това специален пратеник в Ню Делхи и Исламабад ще изпрати и Китай. \r\nПакистан възнамерява да възобнови преустановената железопътна комуникация с Индия. Страната отвори въздушното пространство над граничния град Лахор, което беше затворено за търговски полети на 27 февруари. Много наблюдатели видяха това като знак, че напрежението между двете страни бавно, но сигурно спада. \r\nТова се усети още в петък, когато Исламабад, „като знак на добра воля“, предаде на Ню Делхи пилота на индийските военновъздушни сили, свален в средата на миналата седмица. Преминаването на границата от военния беше излъчено на живо по индийската телевизия. Но в същото време това не помогна за потушаването на конфликта: в нощта на събота, престрелките в граничните райони бяха възобновени, при това с двойна сила. \r\nПо данни на Исламабад, в резултат на стрелбите с Индия на 2 март, в пакистанската част на Кашмир са загинали двама военни и шестима цивилни. Според съобщения от индийската страна, пакистанските военни са убили една гражданка на индийската част на Кашмир, нейните две деца, и сериозно са наранили бащата. В същото време сблъсъците, по традиция, бяха придружени от информационна война: всяка от противоположните страни веднага заяви, че врагът първи е открил огън. \r\nСегашното влошаване на отношенията между Индия и Пакистан, преживели три войни след като получават независимост от Великобритания през 1947 г., започна на 14 февруари, след нападението срещу индийски военни в щата Джаму и Кашмир. Отговорността за смъртта на 45 военни поеха терористите от групировката „Джаиш е Мохамад“, която според Делхи се крие в Пакистан. Перводи редакция : Калоян Пенков", "date": "2019.03.04", "title": "„Известия“: Индия отказва помощ в конфликта около Кашмир"}
{"url": "http://www.focus-news.net/news/2019/03/04/2630446/kathimerini-tsipras-vizhda-novi-politicheski-razdeleniya-predi-izborite.html", "text": "В изказване пред членовете на централния комитет на управляващата партия СИРИЗА, премиерът Алексис Ципрас изложи стратегията на партията в навечерието на майските избори за Европейския парламент, съобщава в.  Kathimerini . \r\nТази стратегия е двустранна. Първо, това ще бъде борба срещу „силите на неолиберализма и крайната десница“, определиха от СИРИЗА, чиято цел е да опетни основната опозиционна партия „Нова демокрация” с двата епитета. \r\nВторо, СИРИЗА ще бъде част от широк „прогресивен фронт“, който ще се бори с гореспоменатите тъмни сили. \r\nСпоред проучвания дясноцентристката „Нова Демокрация“ се явява фаворит за спечелване на европейските избори, които ще се проведат едновременно с първия тур на местните и регионалните избори на 26 май. \r\nВъпреки, че в миналото Ципрас настояваше, че правителството ще изпълни целия си четиригодишен мандат, провеждайки национални избори в най-добрия възможен момент, следващия октомври, все още има възможност за провеждане на избори по-рано, включително в края на май, заедно с другите. \r\nДосега така нареченият „прогресивен фронт“ не се материализира на партийно ниво, като левицата на „Движение за промяна“, и центристката  „То Потами („Реката“) яростно отричат всяко желание да се наредят до СИРИЗА. Вместо това, няколко политици от двете партии се отклониха, в различна степен на откритост, към СИРИЗА. \r\nЦипрас говори за „нова политическа реалност“, която се случи след Преспанското споразумение, което създаде пукнатини в почти всяка партия, а СИРИЗА очевидно е засегната най-малко. \r\nТази политическа реалност, казва Ципрас, „носи ясно нови разделителни линии и нови дилеми ... Политическият пейзаж е преструктуриран и ще продължи да бъде пренареден“, каза той. Превод и редакция : Калоян Пенков", "date": "2019.03.04", "title": "Kathimerini: Ципрас вижда нови политически разделения преди изборите"}
{"url": "http://www.focus-news.net/news/2019/03/04/2630431/tass-v-sofiya-medvedev-shte-obsadi-s-rakovoditelite-na-balgariya-razvitieto-na-otnosheniyata-i-savmestnite-proekti.html", "text": "Министър-председателят Дмитрий Медведев започва тридневно пътуване в чужбина, по време на което той ще направи официални посещения в България и Люксембург. В понеделник ръководителят на руското правителство ще проведе преговори в София, съобщава агенция  TACC . \r\nКакто съобщиха от пресслужбата на руския кабинет, по време на посещението си в България на 4-5 март са насрочени срещи с президента на страната Румен Радев, премиера Бойко Борисов и други официални лица. „Дневният ред на предстоящите преговори включва актуални въпроси в руско-българското търговско, икономическо, инвестиционно, научно, техническо, културно и хуманитарно сътрудничество, реализирането на съвместни проекти в енергийния сектор, промишлеността, селското стопанство, туризма и други области“, се казва в съобщението. „Подготвят се редица документи за подписване за сътрудничество в различни области“.  \r\nОт своя страна пресслужбата на българското правителство заяви, че Медведев и Борисов първо ще проведат преговори очи в очи, а след това и като част от двете делегации. „Основните теми, които ще бъдат обсъждани, са свързани с двустранното сътрудничество в областта на енергетиката, икономиката и туризма“, казаха от министерски съвет. Според българската страна посещението на Медведев в София ще започне с официална церемония по посрещане в храма „Св. Александър Невски“, където ще бъдат положени венци пред паметника на Незнайния воин. \r\nПосещението ще се проведе на фона на честването в България на 141-та годишнина от освобождението на страната от османското иго (3 март) и на 140-годишнината от установяването на дипломатически отношения между двете държави (7 юли). В поздравително послание до Борисов на 3 март Медведев отбеляза, че подвигът на руските войници и българските опълченци, които се биха на Шипка и край Плевен за свободата и независимостта на България, е завинаги вписан в историята на двете страни. \r\nМедведев последно се срещна с Борисов през октомври миналата година в рамките на форума „Азия-Европа“ в Брюксел, а преди това през май в Москва. Също през май миналата година Медведев се срещна с Радев, който беше на посещение в Руската федерация. \r\nПредполага се, че една от основните теми на преговорите в София ще бъде възможността за продължаване на газопровода „Турски поток“ през България до Сърбия. \r\nПо-рано България участваше в проекта за изграждането на газопровода „Южен поток”, който беше планиран да бъде положен под Черно море от района на Анапа до Варна, а след това да достигне до Италия и Австрия, но през лятото на 2014 г., по настояване на Европейската комисия, София спря работата, след което не даде разрешение за полагане на тръби на нейна територия. През декември 2014 г. руският президент Владимир Путин обяви, че „Южен поток“ ще бъде заменен от тръбопровод през Турция, известен като „Турски поток“. Първата тръба на „Турски поток“ е предназначена за снабдяване на турския пазар, а втората - за страните от Южна и Югоизточна Европа. „Газпром“ счита Гърция, Италия, България, Сърбия и Унгария за потенциални пазари. \r\nСофия, и този път възнамерява да участва в проекта. В началото на февруари българският министър на енергетиката Теменужка Петкова обяви, че България е готова да пусне в експлоатация до началото на 2020 г. своята част от газопровода до границата със Сърбия. \r\nВ Москва обаче не искат повторение на ситуацията с „Южен поток\". „Решението за удължаване на „Турски поток“ през българска територия зависи от това дали София може да получи твърди гаранции, че ЕС няма да възпрепятства плановете за доставка на газ през новия газопровод“, каза Медведев в интервю за в. „Труд“. \r\nПрофесор Атанас Тасев, известен енергиен експерт, смята, че няма да има конкретни споразумения относно разширяването на „Турски поток“ през България и изграждането на газов хъб на Балканите по време на посещението на лидера на руското правителство. „Тези въпроси се решават на корпоративно ниво. Единственото нещо, което Борисов може да направи, е да запознае колегата си с високия интерес на компаниите да реализират този проект“, каза той за ТАСС. \r\nДруга важна област на сътрудничество е ядрената енергетика. Руснаците обслужват пети и шести енергоблок на българската АЕЦ „Козлодуй“, изградени от съветски специалисти. Според Сергей Приходко през 2018 г., с помощта на „Росатом“, възможността за безопасна експлоатация на тези енергоблокове е продължена с десетки години напред. \r\nСъвместен проект може да бъде изграждането на АЕЦ „Белене“. През 2006 г. „Атомстройекспорт“ (част от „Росатом“) вече е спечелила международен търг за изграждане на два блока на тази централа. Оборудването е доставено на площадката на „Белене“, но през 2009 г. проектът е спрян, а през март 2012 г. София се отказа от строителството на централата. \r\nПрез май 2018 г. Борисов обяви, че страната възнамерява да възобнови строителството на „Белене“. Българската страна подчерта, че изборът на стратегически инвеститор трябва да премине през конкурсна процедура. Основните изисквания, при които може да се продължи изпълнението на проекта: осигуряване на строителство при пазарни условия, без държавни гаранции и без гаранции за придобиване на електроенергията, генерирана от АЕЦ. В същото време разходите за изграждане на станцията не трябва да надвишават 10 милиарда евро, а срокът за въвеждане в експлоатация не трябва да надвишава 10 години. \r\nСпоред Приходко през 2018 г. стокообменът между Русия и България е нараснал с 0,6% и възлиза на 3,47 млрд. долара, което не отговаря напълно на потенциала на двустранните отношения, тъй като например през 2012 г. е отбелязан максималният показател във взаимната търговия - над 5 млрд. долара. Санкционната политика на Европейския съюз и ответната реакция на Руската федерация остават възпиращият фактор за развитието на търговските и икономическите отношения, подчерта представителят на кабинета. Що се отнася до инвестициите, обемът на преките руски инвестиции в българската икономика е около 3.35 милиарда долара, българските инвестиции в руската икономика са много по-скромни - 95 милиона долара. \r\nРуските граждани са на шесто място в общия туристически поток към България, а през 2018 г. около 500 хиляди руснаци са посетили българските курорти (с 8.5% по-малко в сравнение с 2017 г.). Броят на туристите от България, които са посетили Русия за същия период, е 56 хил. души (15.3% повече от година по-рано).  \r\nВ края на февруари тази година българското правителство одобри програма за сътрудничество с Русия в областта на културата, образованието и науката. Също така българските министри одобриха протокол за изменение и допълнение на споразумението за социална защита между страните, чиито нови разпоредби ще спомогнат за по-ефективно решаване на проблемите на пенсиите на гражданите на двете страни. \r\nНа 5 март руският премиер ще продължи официалните събития в София. По-специално, Медведев и Борисов ще открият българо-руски бизнес форум в областта на туризма. \r\nСлед приключване на посещението в България ръководителят на руското правителство ще лети до Люксембург. Както вече съобщава пресслужбата на кабинета, по време на посещението в тази страна на 5-6 март Медведев и неговият колега Ксавие Бетел ще обсъдят въпросите в руско-люксембургското търговско, икономическо и инвестиционно сътрудничество. Това ще бъде първото посещение на министър-председател на Руската федерация във Великото херцогство Люксембург.", "date": "2019.03.04", "title": "ТАСС: В София Медведев ще обсъди с ръководителите на България развитието на отношенията и съвместните проекти"}
{"url": "http://www.focus-news.net/news/2019/03/04/2630447/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Премиерът на Украйна Володимир Гройсман заяви, че страната не може да взема самостоятелни решения за намаляване на цените на газа за населението във връзка със задължения към международни партньори, съобщава в. „ ВЗГЛЯД “. \r\n„Считам, че без съгласуване с международните партньори - Международния валутен фонд, Европейския съюз и Световната банка - това (намаляване на цените на газа за населението) не може да се направи. Смятам, че това е невъзможно в момента, защото ще отклони Украйна от задълженията й. В резултат на това ще имаме икономическа криза“,  предава думите му украинският електронен портал „Страна“. \r\nОт 1 ноември 2018 г. кабинетът в Украйна увеличи цената на газа за населението с 23,5%. От 1 януари тарифата за отопление в Украйна е нараснала средно с 17,1%. \r\n***  Руското посолство във Великобритания подготви доклад за инцидента в Солсбъри за годишнината от тези събития, по време на които, според британската страна, бившият полковник Сергей Скрипал и дъщеря му Юлия са били отровени, пише в. „ Российская газета “. \r\n„На 4 март става една година от инцидента в Солсбъри, в резултат на който са ранени руските граждани Сергей и Юлия Скрипал. Досега британското правителство не е предоставило официалната версия за случилото се, подкрепена с доказателства. В същото време, в нарушение на международното право, изолира Скрипал и унищожи доказателства, така че в бъдеще ще бъде невъзможно да се провери британската версия. Днес (неделя) посолството публикува доклад от 50 страници (на английски език), в който се посочва цялата информация, с която разполага руската страна по този случай“, се казва в съобщение, публикувано на интернет страницата на руското посолство в Лондон. \r\nОт руската дипломатическа мисия обърнаха внимание на факта, че през годината разследването се провеждаше зад затворени врати, а вниманието на британската общественост беше отклонено от различни информационни течове от специалните служби. В същото време британското външно министерство отказа да потвърди тази информация на руското посолство. \r\nА на годишнината от инцидента, вместо резултатите от разследването, британските медии извършиха „безпрецедентна клеветническа атака“ срещу руското посолство и лично срещу руския посланик във Великобритания Александър Яковенко с необосновани опити да установят принадлежността му към руските специални служби. Относно абсурдността на тези „версии“, говори официалният представител на руското външно министерство Мария Захарова. \r\n„Всичко това не може да не предизвика съжаление. Посолството призовава британското правителство да вдигне завесата на тайната за хода на разследването, да даде възможност да се срещне с руските граждани и да спре грубата антируска кампания в британската преса“, се казва в съобщение на руското посолство. \r\nПирпомняме, че на 4 март 2018 г. бившият полковник Сергей Скрипал, осъден в Русия за шпионаж в полза на Обединеното кралство, и дъщеря му Юлия, според британското разузнаване и медиите, са били отровени с нервнопаралитично вещество в Солсбъри. Британските власти обвиниха Русия за отравянето и въпреки настоятелните искания на руската страна, те не предоставиха никакви доказателства в подкрепа на тази версия. Нещо повече, Лондон през цялото това време не показва жертвите и отказва да даде възможност на Скрипал да общуват със своите роднини и руски дипломати. Поведението на британците даде основание на майката на Сергей Скрипал да твърди, че синът й трябва да се счита за изчезнал. \r\n***  По предварителни данни, след преброяването на гласовете на 329 от 451 избирателни секции, първото място на изборите за естонският еднокамарен парламент, спечели Партията на реформите с резултат 31,5%, а второто – Центристката партия с 19,3%, а третото - Консервативната народна партия (ЕКРЕ) с резултат 17,5%, четвърто и пето място – партия „Отечество“ (11,9%) и Социалдемократическа (10,5%). Партията „Естония-200“, регистрирана няколко месеца преди изборите и запомнена с действието срещу разделянето на руската и естонската общности, печели 4.8% и не влиза в парламента, пише в. „ Коммерсант “. \r\nПартийният състав на новия парламент е почти същият като стария: Естонска Свободна партия, която притежава 8 места от 101, не се класира за него, всички останали партии преодоляват 5-процентната бариера. Резултатът от изборите беше доста точно предвиден няколко дни преди гласуването. Причината за това е възможността да се гласува предварително през интернет. Този път предсрочното гласуване продължи до 27 февруари, в което взеха участие 247 хиляди гласоподаватели, които общо бяха повече от 40% от тези, които участваха в изборите. \r\nОт 1,3 милиона души в Естония повече от 330 хиляди са руснаци, и въпроси, свързани с руско-говорящата общност, редовно се повдигат покрай парламентарни избори. В хода на тази кампания, въпросите за обучението в училищата и детските градини на руски език, както и положението на руско-говорящото население, бяха сред централните. \r\nПозициите по тези въпроси варират по скалата от най-меките до много твърди.  \r\nОт една страна, партиите са съгласни, че във всички училища децата трябва да знаят естонски. За това се заговори в навечерието на изборите, когато през февруари Езиковия инспекторат показа, че в четирите най-големи града в Ида-Виру повече от 500 учители не говорят естонски на ниво B2, което по закон трябва за работа. В окръг Харю, който включва столицата Талин, има 130 такива учители, предимно руско-говорещи учители. \r\nОт друга страна, партиите спорят дали трябва да има отделни рускоезични училища и в какви количества руският език трябва да бъде преподаван. \r\n„Естония-200“ стартира кампания през януари с акция срещу разделянето на хората по национална принадлежност и на обществото на общности. Тя раздели трамвайна спирка в центъра на Талин на две части и постави на тях плакати с надписи на естонски и руски език. Акцията предизвика много отрицателни отзиви, плакатите бяха заменени с по-неутрални: „Естонци и руснаци. Заедно в едно училище“ и „естонци и руснаци. Заедно на една вечеринка“. \r\nСоциалдемократите не искат да обединяват руските и естонските училища, но в първите им обещават да „подобрят нивото на преподаване на естонски език и други предмети“ и да подкрепят „разработването на естоноезични иновационни образователни модели“. Също така планират да включат рускоезичното население в информационното поле на Естония. \r\nВ програмата на Центристката партия има обещание да „предостави на родителите възможност да изпратят децата си в училище с обучение на естонски, руски, двуезично или на друг език“. Същото се отнася и за детските градини. \r\nЛидерът на реформаторската партия Кая Калас, напротив, настоява, че образованието в страната трябва да бъде „на естонски от детската градина“, а естонското гражданство трябва да се дава „при спазване на езиковите изисквания“: хората да учат езика и знаят конституцията. \r\nПритежателите на „сиви“ паспорти станаха друга тема на обсъждане: сега от 1,3 милиона души в Естония около 76 хиляди са „ничии“ граждани. Това са предимно граждани на бившия СССР, които след разпадането му не са получили нито естонско, нито руско гражданство. Вместо естонски паспорти, те живеят с паспортите на чужденци: документи със сив цвят, които могат да се използват както в страната, така и в чужбина. \r\nПрез декември 2018 г. естонският вътрешен министър Катри Райк, член на социалдемократическата партия, заяви, „всички деца, родени в Естония, трябва да могат да получат естонски паспорт, дори деца на руски граждани“. В тази връзка, в края на годината, тя стартира кампания за безплатно обучение по естонски език за всички притежатели на „сиви“ паспорти, които желаят да получат гражданство. \r\nПартията на реформите също предлага да спре издаването на „сиви“ паспорти и обещава да предостави гражданство на деца, „които имат поне един родител, който е постоянен жител на Естония“. Също така, естонското гражданство е обещано по опростен начин, без изпити, за да се даде на хората, чиито баби и дядовци, родители или самите те са живели в Естония до 20 август 1991 г., когато Естония става независима. \r\nЦентристката партия планира да реши проблема с „ничиите“ граждани, но подчертава, че знанието на естонския език е задължително условие за придобиване на гражданство. \r\n***  Ню Делхи не смята, че е необходимо да се ангажира трета страна в разрешаването на конфликта около Кашмир, заявиха за „ Известия “ от индийското външно министерство. Това контрастира с позицията на Пакистан, чийто министър на външните работи съобщи за готовността си да приеме посредническа помощ, включително от Русия. Очевидното нежелание на Делхи да включи някой друг в конфликта обаче не спря други държави да се опитат да помогнат за разрешаването му. В следващите дни ръководителят на саудитското външно министерство ще посети Индия и Пакистан, а Китай ще изпрати специален пратеник в региона. Междувременно, въпреки трансграничната престрелка от двете страни в събота, напрежението около Кашмир постепенно започва да намалява. Ню Делхи и Исламабад вече демонстрираха максимална твърдост, а по-нататъшна ескалация на отношенията между двете ядрени държави не е изгодна за никого, според интервюираните от „Известия“ експерти. \r\nЗаявка за готовността на Москва да се превърне в площадка за преговори за разрешаване на конфликта между Индия и Пакистан беше направена от руския външен министър Сергей Лавров по-скоро по хипотетичен начин. „Ако искат, разбира се“, каза министърът, отговаряйки на съответния въпрос. Дмитрий Песков, говорител на руския президент, говори по подобен начин за посредническата роля на Москва, отбелязвайки, че „преди всичко зависи пряко от страните, които са пряко свързани с конфликтната ситуация“. \r\nВъпреки това след изявлението на министъра на външните работи на Пакистан Шах Махмуд Куреши за готовността да приеме посредническа помощ от Русия, мнозина смятат, че Москва вече е започнала да предоставя посреднически услуги на страните. Междувременно индийската страна не е получила официални предложения по този въпрос, съобщи за „Известия“ говорител на индийското външно министерство. \r\n„Президентът Путин разговаря по телефона с министър-председателя Моди. Той изрази съболезнования във връзка със смъртта на нашите граждани, но според моите данни не се споменава за посредничество“, каза дипломатът. \r\nИндия винаги е смятала, че не е необходимо участието на трета страна в решаването на проблема с Кашмир, подчерта той. \r\n„Нашата позиция е ясна - ако Пакистан се нуждае от диалог с нас, те трябва да предприемат реални мерки за изкореняване на тероризма, иначе няма какво да се говори“, заяви представител на индийското външно министерство. \r\nОчевидното нежелание на Индия да приеме помощта на посредници, обаче не спря други държави да се опитат да помогнат за разрешаването на конфликта. Според Шах Махмуд Куреши в следващите дни ръководителят на саудитското външно министерство ще посети Индия и Пакистан. Освен това специален пратеник в Ню Делхи и Исламабад ще изпрати и Китай. \r\nПакистан възнамерява да възобнови преустановената железопътна комуникация с Индия. Страната отвори въздушното пространство над граничния град Лахор, което беше затворено за търговски полети на 27 февруари. Много наблюдатели видяха това като знак, че напрежението между двете страни бавно, но сигурно спада. \r\nТова се усети още в петък, когато Исламабад, „като знак на добра воля“, предаде на Ню Делхи пилота на индийските военновъздушни сили, свален в средата на миналата седмица. Преминаването на границата от военния беше излъчено на живо по индийската телевизия. Но в същото време това не помогна за потушаването на конфликта: в нощта на събота, престрелките в граничните райони бяха възобновени, при това с двойна сила. \r\nПо данни на Исламабад, в резултат на стрелбите с Индия на 2 март, в пакистанската част на Кашмир са загинали двама военни и шестима цивилни. Според съобщения от индийската страна, пакистанските военни са убили една гражданка на индийската част на Кашмир, нейните две деца, и сериозно са наранили бащата. В същото време сблъсъците, по традиция, бяха придружени от информационна война: всяка от противоположните страни веднага заяви, че врагът първи е открил огън. \r\nСегашното влошаване на отношенията между Индия и Пакистан, преживели три войни след като получават независимост от Великобритания през 1947 г., започна на 14 февруари, след нападението срещу индийски военни в щата Джаму и Кашмир. Отговорността за смъртта на 45 военни поеха терористите от групировката „Джаиш е Мохамад“, която според Делхи се крие в Пакистан.", "date": "2019.03.04", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/04/2630445/tass-guaydo-zayavi-che-negov-arest-shte-bade-poslednata-greshka-na-vlastite-vav-venetsuela.html", "text": "Лидерът на венецуелската опозиция Хуан Гуайдо заяви, че ако властите в Боливарската република го арестуват, т администрацията на президента Николас Мадуро ще извърши „една от последните си грешки“, съобщава агенция  TACC . \r\n„Ако режимът се осмели да ме хване, това ще бъде една от последните му грешки“, каза Гуайдо, чието изказване беше излъчено в приложението Periscope. \r\nКато последствие Гуайдо нарича „мобилизация на населението“. „Нашите международни съюзници също имат ясни инструкции при този случай“, подчерта той. Политикът добави, че ще се върне във Венецуела на 4 март. \r\nПо-рано Върховният съд на Венецуела забрани на Гуайдо да напуска страната, но успя да избяга. На 22 февруари той пристигна в граничния колумбийски град Кукута, където се намира центърът за разпространение на хуманитарна помощ за венецуелците. През седмицата той посети Колумбия, Бразилия, Парагвай, Аржентина и Еквадор. \r\nВ сряда контролираният от опозицията венецуелски парламент позволи на Гуайдо да бъде извън републиката „повече от пет дни от 23 февруари“. Превод и редакция : Калоян Пенков", "date": "2019.03.04", "title": "ТАСС: Гуайдо заяви, че негов арест ще бъде „последната грешка“ на властите във Венецуела"}
{"url": "http://www.focus-news.net/news/2019/03/04/2630448/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "В Естония опозиционната либерална Партия на реформите спечели изборите, надминавайки партията на лявоцентристкия премиер Юрий Ратас и нарастващото крайнодясно, което беше подкрепено предимно от провинциалните избиратели, пише в.  The Guardian . \r\nВодена от бившия евродепутат Кая Калас, Партията на реформите събра 28,8% от гласовете, доста повече от Центристката партия на Ратас с 23%. Крайнодясната Консервативна народна партия е удвоила предишния си изборен резултат - 17,8%, според пълните резултати, публикувани на официалния сайт за държавни избори. \r\nИзбирателната активност е била 63,1%, съобщи държавната избирателна комисия. \r\n„Сега започва истинската работа да съставим правителство и да започне да управлява страната със здрав разум“, каза Калас пред обществената телевизия ETV / ERR. \r\nНастоявайки, че „Консервативната народна партия не е избор за нас“, Калас заяви, че партията й ще „запази всички възможности за коалиция на масата”, добавяйки, че нейната партия има „силни различия с Центъра в три области: данъчно облагане, гражданство и образование“. \r\nТрадиционните съперници, центристите и реформистите се редуват в правителството и дори управляват заедно почти три десетилетия, откакто Естония се освободи от разпадащия се Съветски съюз. \r\nКонсервативната партия спечели само седем места на изборите през 2015 г., но сега тя е на трето място зад основните партии. \r\nПодчертано евроскептична, тя призова за референдум „Estxit“ за членството на Естония в ЕС, въпреки че този ход ще се провали в предимно проевропейската страна. \r\nПодозрението на партията към Москва се изразява в силна подкрепа за членството в НАТО и многонационалния батальон, разположен в Естония през 2017 г. като тропот срещу възможен руски авантюризъм. \r\nТонис Саартс, политолог от университета в Талин, описа позицията на Консервативната партия относно либералната демокрация, включително гражданските и човешките права, правовата държава и разделението на властите, като „много съмнителна“ и я сравни с подобни партии, които наскоро получиха подкрепа в Европа. \r\n***  Малайзия заяви, че може да поднови търсенето на изчезналия самолет на Малайзийските авиолинии MH370, ако компаниите, които се интересуват от търсенето, излязат с осъществими предложения, съобщава в.  Independent . \r\nПолет MH370, който превозва 239 души, бързо се превърна в най-голямата мистерия в историята на авиацията, когато изчезна по пътя си от Куала Лумпур до Пекин на 8 март 2014 година. През януари 2017 г. Малайзия, Китай и Австралия прекратиха двугодишно подводно търсене в Индийския океан за 200 млн. долара, след като не откриха следа от самолета. След това американската изследователска фирма Ocean Infinity провежда второ тримесечно търсене, но също не открива самолета. \r\nНо министърът на транспорта на Малайзия Антъни Локе предложи нова надежда за ново търсене на MH370. \r\nМалайзия е била готова да възнагради фирмите, които търсят самолета по силата на споразумение „няма резултат, няма пари“, което означава, че плащането ще бъде направено само ако те намерят самолета. \r\nМиналата година правителството беше предложило до 70 млн. долара на Ocean Infinity, чрез такава сделка.  \r\nЛоке каза пред репортери на събитие в Куала Лумпур, отбелязващо петата година от изчезването на МH370: „Ако има някакви конкретни предложения, ние сме повече от готови да ги разгледаме и сме готови да обсъдим“. \r\nМинистърът на транспорта заяви, че Ocean Infinity е изразила интерес да проведе второто си търсене с нови технологии, разработени през последните 12 месеца, но все още не е представила ново предложение. \r\nТой добави: „Ако те могат да ни убедят, че новата технология може да бъде по-ефективна от гледна точка на търсенето, тогава сме повече от готови да рестартираме“. \r\nСемейства на изчезнали пътници изразиха надежда, че публичното показване на отломките ще спомогне за по-нататъшно търсене на самолета. \r\n***  Мъж е арестуван по подозрение в нападение, след като Джереми Корбин е бил ударен от яйце в Северен Лондон, съобщава в.  Independent . \r\nТвърди се, че ръководителят на Лейбъристката партия е взет на прицел след като посетил джамията във Финсбъри парк. \r\nСмята се, че Корбин е стоял и разговарял с лидерите на общността, когато нападателят се е приближил отзад и го удря по главата с яйцето. \r\nМъжът е чут да казва „когато гласуваш, получаваш това, за което гласуваш“ и се предполага, че е привърженик на Брекзит. \r\nГоворител на столичната полиция заяви: „В неделя, 3 март около 15:52 ч. беше хвърлено яйце по член на парламента“. \r\n„41-годишен мъж е бил бързо задържан от полицаи на място и арестуван по подозрение за нападение“. \r\n„В момента се намира в ареста в полицейския участък в Северен Лондон“.  \r\nКорбин участва в „Посети моята джамия“ - годишна кампания, която насърчава повече от 250 джамии в Обединеното кралство да бъдат отворени за хората от всички религии. \r\nРъководителят на Лейбъристката партия не е пострадал от набезите и продължи с ангажиментите си в избирателния район. \r\nДруги политици, които са били мишени по същия начин, са Дейвид Камерън, баронеса Варси и Джордж Галоуей.", "date": "2019.03.04", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/04/2630449/sitel-makedoniya-nay-izdirvaniyat-ispanski-narkobos-e-arestuvan-v-balgariya.html", "text": "Българските власти съобщиха, че испанският наркобос, 44-годишният Хорхе Арбиза, ще бъде екстрадиран в Испания на 13 март. В продължение на шест години той успешно се криеше от властите в Мадрид. Той бе арестуван във Варна, докато се е подготвял да замине за Венецуела с фалшиви испански документи. Хорхе Арбиза, според Мадрид, е имал ключова роля в престъпната организация, която снабдява Испания и останалата част на Европа с кокаин от Южна Америка и, която участва в прането на пари Превод и редакция : Калоян Пенков", "date": "2019.03.04", "title": "„Сител“ (Македония): Най-издирваният испански наркобос е арестуван в България"}
{"url": "http://www.focus-news.net/news/2019/03/04/2630451/sport-kaltsedoniya-s-matey-kaziyski-zagubi-ot-kioene-padua.html", "text": "Калцедония (Верона), с Матей Казийски в състава си, загуби от Киоене(Падуа) с 3:0 гейма като гост в мач от италианската Суперлига. Въпреки загубата Калцедония запазва 6-та позиция във временното класиране с 37 точки след 13 победи и 10 загуби. В следващият кръг Верона приема Вибо Валентия, където играе Тодор Скримов.", "date": "2019.03.04", "title": "Спорт: Калцедония с Матей Казийски загуби от Киоене (Падуа)"}
{"url": "http://www.focus-news.net/news/2019/03/04/2630450/sport-valensiya-pobedi-atletik-bilbao.html", "text": "Валенсия победи Атлетик Билбао с 2:0 като домакин в мач от 26-ия кръг на Примера дивисион. С тази победа Валенсия събра 36 точки и заема 7-мо място във временното класиране, докато баските се намират на 12-та позиция с 33 точки. Лидер в испанското първенство продължава да е тимът на Барселона с 60 точки, следван от Атлетико Мадрид с 53.", "date": "2019.03.04", "title": "Спорт: Валенсия победи Атлетик Билбао"}
{"url": "http://www.focus-news.net/news/2019/03/04/2630443/ria-novosti-nyama-naprezhenie-mezhdu-rusiya-i-balgariya-zaradi-istoriyata-zayavi-medvedev.html", "text": "Не може да има обиди или напрежение между Русия и България по въпросите за интерпретацията на историята, заяви в интервю за българския вестник „Труд“ премиерът Дмитрий Медведев. \r\nМедведев ще отиде в София на 4 март, където ще проведе разговори с българските партньори. В интервю в навечерието на посещението министър-председателят беше попитан дали има напрежение между страните в контекста на ролята на Русия в освобождението на България от османското иго, съобщава „ РИА Новости “. \r\nЩо се отнася до възникващите дискусии, тогава, според Медведев, това е добър знак. „Много е важно, че обществото все още поддържа голям интерес към историята на освобождението на България в резултат на руско-турската война от 1877—78 г. Оценките на Москва и София като цяло съвпадат. Няма съмнение, че именно Русия изигра решаваща роля в установяването на суверенитета на вашата страна“, каза той. Превод и редакция : Калоян Пенков", "date": "2019.03.04", "title": "„РИА Новости“: Няма напрежение между Русия и България, заради историята , заяви Медведев"}
{"url": "http://www.focus-news.net/news/2019/03/04/2630442/ria-novosti-targovsko-ikonomicheskite-vrazki-mezhdu-rusiya-i-balgariya-se-razvivat-zayavi-medvedev.html", "text": "Търговско-икономическите връзки между Русия и България се развиват, въпреки санкциите и трудния период в отношенията между Руската федерация и ЕС, заяви премиерът Дмитрий Медведев в интервю за българския вестник „Труд“ в навечерието на посещението си в София. \r\nСпоред него, през 2018 г. стокообменът възлиза на около 3,5 млрд. долара, т.е. не се е променил много, но в същото време търговският оборот на Руската федерация с целия Европейски съюз се увеличава активно за втора поредна година, съобщава „ РИА Новости “. \r\n„Трябва да бъдем по-активни и да търсим заедно възможности за взаимодействие. Правим това. Миналата година, след тригодишна пауза, руско-българската междуправителствена комисия за търговско, икономическо и научно-техническо сътрудничество възобнови работата си”, каза премиерът. \r\nСред обещаващите области за сътрудничество министър-председателят спомена енергийния, туристическия и транспортния сектор. „Сега много зависи от успеха на такива мащабни енергийни проекти като АЕЦ „Белене“и второто разклонение на газопровода „Турски поток“, обясни той. \r\nРусия, както заяви Медведев, е готова да подкрепи сътрудничеството между малките и средните предприятия на двете страни, отделните региони и градове, както и съвместни проекти в областта на образованието, науката, културата и изкуството. Превод и редакция : Калоян Пенков", "date": "2019.03.04", "title": "„РИА Новости“: Търговско-икономическите връзки между Русия и България се развиват, заяви Медведев"}
{"url": "http://www.focus-news.net/news/2019/03/04/2630444/tass-medvedev-za-prodalzhavane-na-turski-potok-prez-balgariya-ni-tryabvat-tvardi-garantsii-ot-es.html", "text": "Решението за продължаване на газопровода „Турски поток” през България може да се вземе само след получаване на твърди гаранции, че Европейският съюз няма да се намесва в доставките на газ по този маршрут. Това заяви министър-председателят Дмитрий Медведев в интервю за българския вестник „Труд“ в навечерието на посещението си в София, съобщава  TACC . \r\n„Новата линия не трябва да повтаря тъжната съдба на „Южен поток“ . Така че решението за удължаване на „Турски поток“ през българска територия зависи от това дали София може да получи твърди гаранции, че ЕС няма да възпрепятства плановете за доставка на газ през новия газопровод“, каза Медведев. \r\nСпоред Медведев „в момента се разработва възможността за разширяване на втората линия на „Турски поток“ към България, Сърбия и Унгария“. „Но окончателното решение зависи не само от нас. Изборът между различните варианти за продължаване на „Турски поток“ ще зависи до голяма степен от готовността на инфраструктурата за транспортиране на газ, което от своя страна зависи от интереса и конкретните действия на съответните правителства“, заяви руският премиер.  \r\nВ тази връзка Медведев отбеляза, че вижда движението на България в тази посока - приемането от „Булгартрансгаз“ на окончателното инвестиционно решение за изпълнението на проекта за развитие и разширяване на газопреносната система, както и успешното приключване на събирането на заявления за запазване на бъдещи газопреносни мощности. „Пътят за започване на строителството е отворен. Но за такъв голям и скъп проект, като газопровод, са необходими допълнителни гаранции“, подчерта министър-председателят. \r\nКато цяло той изрази увереност, че изграждането на друг газов коридор ще увеличи още повече енергийната сигурност в Европа. „Като се има предвид политиката на либерализиране на пазара на газ, ще бъде възможно да се използва съществуващата инфраструктура по-гъвкаво в зависимост от задълженията, пазарните условия, транспортните разходи и други пазарни фактори“, каза руският премиер. \r\nОт своя страна първият заместник-началник на кабинета на министрите на Руската федерация Сергей Приходко отбеляза, че въпросът за получаване на гаранции от ЕС при разглеждането на възможността за полагане на втора линия на „Турски поток“ с достъп до газоразпределителния център в Баумгартен, засяга не само България. „При финализирането на маршрута за доставките на руски газ позицията на Европейската комисия, разбира се, ще бъде взета под внимание. Ние вярваме, че държавите-членки на ЕС, заинтересовани от руския газ, трябва да получат твърди гаранции от Европейския съюз, че плановете за изграждане на втора линия на „Турски поток“ няма да бъдат нарушени от политически мотивирани решения на Брюксел“, каза Приходко пред журналисти в навечерието на посещението на премиера на Русия. Превод и редакция : Калоян Пенков", "date": "2019.03.04", "title": "ТАСС: Медведев: За продължаване на „Турски поток“ през България ни трябват твърди гаранции от ЕС"}
{"url": "http://www.focus-news.net/news/2019/03/04/2630453/1tv-makedoniya-filip-riykar-sled-pristiganeto-si-v-makedoniya-az-sam-u-doma.html", "text": "Бившият посланик на Америка в страната Филип Рийкър пристигна в Македония и утре ще има среща с премиера Зоран Заев, съобщава скопската „1tv“. \r\nТова е първото посещение на Рийкър, след съобщението, че ще бъде назначен на позицията помощник държавен секретар за Европа и Евразия, от която Уес Мичъл се оттегли в началото на годината. \r\nРийкър публикува няколко снимки на древния град Стоби в профила си във Facebook и написа: „Аз съм у дома!“ \r\nРийкър ще участва в конференция, организирана от Фонд Маршал, и в рамките на престоя му, според информациите, се предвижда срещата му с премиера Зоран Заев и други членове на правителството. \r\nДокато бъде назначен на новата длъжност, Рийкър все още е представител на Европейското командване на САЩ в Щутгарт. Той беше посланик на САЩ в периода 2008-2011г. Превод и редакция : Калоян Пенков", "date": "2019.03.04", "title": "„1tv“ (Македония): Филип Рийкър след пристигането си в Македония: „Аз съм у дома“"}
{"url": "http://www.focus-news.net/news/2019/03/04/2630454/pregled-na-mezhdunarodnite-novini-do-6-chasa-agentsiya-fokus.html", "text": "Българският президент Румен Радев подчерта ролята на руската армия в освобождаването на страната от османско владичество. Държавният глава говори на церемонията в чест на 141-та годишнина от победата на Русия в руско-турската война от 1877-1878 г. и освобождението на България от 500-годишната османска власт, съобщава агенция  ТАСС . \r\nЦеремонията с участието на подразделения на Българската армия традиционно се провежда при паметника на руския император Александър II в центъра на София. „България възкръсна преди 141 години. Това възкресение беше плод на много усилия и голям брой жертви", "date": "2019.03.04", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/04/2630456/gd-granichna-politsiya-intenziven-e-trafikat-na-granichno-propuskatelni-punktove-vidin-dunav-most-i-kapitan-andreevo-na-izhod-ot-stranata.html", "text": "Интензивен е трафикът на гранично-пропускателни пунктове „Видин-Дунав мост“ и „Капитан Андреево“ на изход от страната. Това съобщиха от пресцентъра на  Главна дирекция „Гранична полиция“ .  Информацията за трафика на българските гранични контролно-пропускателни пунктове е към 06:00 часа. На българо-сръбската, българо-македонската, българо-гръцката граница трафикът е нормален на всички гранични контролно-пропускателни пунктове.", "date": "2019.03.04", "title": "ГД \"Гранична полиция\": Интензивен е трафикът на гранично-пропускателни пунктове „Видин-Дунав мост“ и „Капитан Андреево“ на изход от страната"}
{"url": "http://www.focus-news.net/news/2019/03/04/2630459/predstoyashti-sabitiya-v-stranata-za-4-mart-agentsiya-fokus.html", "text": "*** \r\nОт 17.15 часа президентът Румен Радев ще се срещне с руския министър-председател Дмитрий Медведев на „Дондуков“ 2. \r\n*** \r\nМинистър-председателят Бойко Борисов ще се срещне с премиера на Руската федерация Дмитрий Медведев. Визитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. Св. Александър Невски в София, след което председателят на руското правителство ще поднесе венец пред Паметника на Незнайния войн. Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации.  \r\n*** \r\nОт 11.00 часа на паметника на революционера Тодор Александров в градинката при Съдебна палата ще се състои полагане на венци и цветя по повод 138 години от рождението на  революционера.  \r\n*** \r\nОт 19.00 часа в Дом на културата „Борис Христов“ ще започне концертът концерта „Цветни щрихи от България“ на фолклорен ансамбъл „Тракия“. \r\n*** \r\nОт 09.30 часа общинските съветници от ГЕРБ Живко Минчев и Димитър Митев ще проведат приемна  в офиса на  партията на ул. „Цар Освободител“ № 17. \r\n*** \r\nОт 11.00 часа в Спортна зала „Величко Чолаков“ – Смолян танцови формации със съдействието на община Смолян организират надиграване под мотото „С патриотизъм и добро, хайде да играем хоро!”.", "date": "2019.03.04", "title": "Предстоящи събития в страната за 4 март (Агенция „Фокус“)"}
{"url": "http://www.focus-news.net/news/2019/03/04/2630455/ana-mpa-denyat-sled-prespanskoto-sporazumenie-beshe-po-svetal-za-gartsiya.html", "text": "На следващия ден след сключването на Преспанското споразумение, Гърция подобри престижа си в международен план, заяви външният министър Йоргос Катругалос, който говори на икономическия форум в Делфи, предава агенция „ АНА-МПА “. \r\nТой каза, че денят след Преспанското споразумение е бил по-светъл за страната и за региона. \r\nКатругалос заяви, че това е двойно предизвикателство за страната да потвърди своята политическа роля и най-вече да разшири развитието на гръцката икономика след края на меморандумите, като обедини, доколкото е възможно, икономическата роля на Балканите и успоредно с това да подкрепи европейските перспективи за онези страни от региона, които все още не са членки на ЕС. \r\nФокусирайки се върху политическата роля на Гърция, той каза, че Преспанското споразумение изпрати двойно послание „че нашата страна иска да стане износител на стабилност в този особено тревожен триъгълник с върхове Украйна, Либия и Сирия и като политическа сила, ние не сме сила на бездействието и фобията“. \r\nИ накрая, той заяви, че договорът от Преспа премахва всяко подозрение за иредентизъм и всяка възможност за съществуване на малцинство. Превод и редакция : Калоян Пенков", "date": "2019.03.04", "title": "АНА-МПА: „Денят след Преспанското споразумение беше по-светъл за Гърция“"}
{"url": "http://www.focus-news.net/news/2019/03/04/2630458/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“  .  Температурите са в интервала от - 5° до +15°. Времето над страната е предимно ясно. Слаб вятър духа в по-голямата част на страната. Пътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничена видимост поради мъгла до 100 м има в района на гр.Враца и гр.Търговище. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в изпреварващата лента. Движението се извършва по активната лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Oграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с. Бела – с. Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.04", "title": "Актуална пътна обстановка"}
{"url": "http://www.focus-news.net/news/2019/03/04/2630452/mkd-makedoniya-pendarovski-na-5-may-nyamame-druga-optsiya-osven-da-pobedim.html", "text": "Пендаровски започна обръщението си с благодарност за подкрепата и каза, че е чест да получи подкрепа от 31 политически партии и граждани от всички етнически общности. Той изрази специална благодарност към лидера на СДСМ и премиер Зоран Заев, който, както каза той, направи политически прецедент и му даде шанс да бъде отново кандидат за президент след пет години, от 2014 г., когато каза, че всички сме подложени на брутален изборен инженеринг, съобщава скопската електронна медия „ МКД \". \r\n„Тази коалиция вече направи чудо, като разруши режима и постигна споразумение с Гърция. Тези хора и нищо друго да не правят, ще останат в светлите страници на историята“, каза Пендаровски. \r\nТой благодари на всички делегати за тяхната подкрепа, заявявайки, че са му дали огромна политическа отговорност, която в следващите месеци и години възнамерява да оправдае изцяло, в интерес на по-добър и по-щастлив живот за всички наши граждани. \r\n„На 5 май нямаме друга алтернатива, друга опция, освен да победим“, каза Пендаровски. Превод и редакция : Калоян Пенков", "date": "2019.03.04", "title": "МКД (Македония): Пендаровски: На 5 май нямаме друга опция освен да победим"}
{"url": "http://www.focus-news.net/news/2019/03/04/2630462/nimh-vremeto-shte-e-predimno-slanchevo-s-maksimalni-temperaturi-ot-15-i-20-gradusa.html", "text": "Времето ще е предимно слънчево. Вятърът ще се ориентира от запад-югозапад, в крайните източни райони - от югоизток и ще е слаб до умерен. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  Ще е топло с максимални температури 15° и 20°. Атмосферното налягане ще се понижава и ще е по-ниско от средното за март. По Черноморието ще е предимно слънчево. Ще духа слаб до умерен югозападен вятър, който около обяд ще се ориентира от югоизток. Максималните температури ще са 8°-13°. Температурата на морската вода ще е около 7°. Вълнението на морето ще бъде 1-2 бала. В планините ще е предимно слънчево. Ще духа до умерен вятър от запад-северозапад. Максималната температура на височина 1200 метра ще е около 5°, на 2000 метра - около 0°.", "date": "2019.03.04", "title": "НИМХ: Времето ще е предимно слънчево с максимални температури от 15° и 20° градуса"}
{"url": "http://www.focus-news.net/news/2019/03/04/2630461/republika-makedoniya-kosovo-i-albaniya-shte-premahnat-rouminga-prez-may.html", "text": "Вицепремиерът  на Косово и национален координатор на правителството на Косово и Албания Фатмир Лимай обяви, че тарифите за роуминг между двете страни ще бъдат премахнати през май тази година, съобщи кореспондентът на МИА в Прищина. \r\nЛимай каза пред радио Свободна Европа на албански, че премахването на роуминга, както и много други двустранни споразумения между Косово и Албания, са „на път да бъдат реализирани\". \r\nКосовското събрание гласува миналата година резолюция за премахването на  роуминга с Албания.  \r\nМеждувременно ЕС призова страните от Западните Балкани да премахнат тази тарифа, като форма за улесняване на комуникацията между гражданите на региона. Превод и редакция : Калоян Пенков", "date": "2019.03.04", "title": "„Република“ (Македония): Косово и Албания ще премахнат роуминга през май"}
{"url": "http://www.focus-news.net/news/2019/03/04/2630460/predstoyashti-mezhdunarodni-sabitiya-za-4-mart-agentsiya-fokus.html", "text": "***  Среща на борда на Международната агенция за атомна енергия \r\n***  Продължава процесът срещу 12-те каталунски сепаратистки лидери \r\n***  Пресконференция на Виктория Скрипал, племенница на Сергей Скрипал, във връзка с годишнината от инцидента в Солсбъри \r\n***  500 години от пристигането на Ернан Кортес в Мексико \r\n***  Двудневно посещение на Дмитрий Медведев в България", "date": "2019.03.04", "title": "Предстоящи международни събития за 4 март (Агенция \"Фокус\")"}
{"url": "http://www.focus-news.net/news/2019/03/04/2630463/afp-broyat-na-zhertvite-na-tornadoto-v-alabama-dostigna-22.html", "text": "Най-малко 22 души са били убити по време на торнадо в южния американски щат Алабама, съобщиха американските медии, цитирайки местния шерифски отдел, предава  AFP . \r\n„Сега имаме 22 жертви. За съжаление, чувствам, че тази бройка може да се повиши още“, шерифът на окръг Лий Джей Джоунс. Превод и редакция : Калоян Пенков", "date": "2019.03.04", "title": "AFP: Броят на жертвите на торнадото в Алабама достигна 22"}
{"url": "http://www.focus-news.net/news/2019/03/04/2630457/1tv-apostolakis-iskame-da-badem-parviyat-partnyor-na-severna-makedoniya.html", "text": "Ние се стремим към задълбочаване на сътрудничеството ни със Северна Македония, защото това е наш стратегически интерес, заяви министърът на отбраната на Гърция Евангелос Апостолакис по време на речта си на четвъртия икономически форум в Делфи, съобщава скопската „ b1tv “. \r\n„Интеграцията на Северна Македония в НАТО ще допринесе за укрепване на чувството за стабилност и за засилване на сътрудничеството и мирното съжителство в региона. Стремим се към задълбочаване на сътрудничеството ни със Северна Македония, защото това е наш стратегически интерес. Ние трябва да изиграем важна роля, защото от страната ни ще бъде поискано систематично да трансформира въоръжените сили, за да отговарят на необходимите стандарти и изисквания на Алианса, свързани с оперативната съвместимост и стандартизацията“, каза министърът на отбраната на Гърция. \r\nАпостолакис се обърна и към неотдавнашната среща в Брюксел с неговата колега Радмила Шекеринска и възможностите за двустранно сътрудничество в областта на отбраната, но и за евентуална подкрепа за плавното интегриране на страната ни в НАТО. Превод и редакция : Калоян Пенков", "date": "2019.03.04", "title": "„1tv“: Апостолакис: Искаме да бъдем първият партньор на Северна Македония"}
{"url": "http://www.focus-news.net/news/2019/03/04/2630468/api-ot-1400-do-2000-chasa-se-ogranichava-dvizhenieto-na-kamionite-nad-12-t-po-avtomagistralite-shte-badat-osigureni-dve-lenti-za-vlizashtite-v-sofiya-prez-vladaya.html", "text": "От 14.00 до 20.00 часа се ограничава движението на камионите над 12 т по автомагистралите и най-натоварените пътища, ще бъдат осигурени две ленти за влизащите в София през Владая. Това съобщиха от пресцентъра на  Агенция „Пътна инфраструктура“ . Целта е повишаване на безопасността и увеличаване на пропускателната способност на инфраструктурата в края на почивните дни. Агенция „Пътна инфраструктура“ апелира шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околовръстен път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nВ пиковите часове заради интензивният трафик е възможно по-бавно придвижване в района на тунел „Витиня“ на АМ „Хемус“, където движението се осъществява двупосочно в тръбата за Варна, както и на път I-1 Ботевград – София, в участъка при км 210 в прохода Витиня, където движението се осъществява в една лента поради ремонт на анкерната стена. Необходимо е шофьорите да карат със съобразена скорост, спазвайки правилата за движение.  \r\nЗа улеснение на трафика през Владая и повишаване на пътната безопасност на 4 март, през светлата част от денонощието, ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“ (в участъка с предишно наименование АМ „Люлин“). \r\nКарта с временната организация на движението по участъците от републиканската пътна мрежа в празничните дни през 2019 г. е публикувана  . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.03.04", "title": "АПИ: От 14.00 до 20.00 часа се ограничава движението на камионите над 12 т по автомагистралите, ще бъдат осигурени две ленти за влизащите в София през Владая"}
{"url": "http://www.focus-news.net/news/2019/03/04/2630469/denyat-4-mart-v-balgarskata-istoriya.html", "text": "На този ден през 870 г. е създадена Българската православна църква. \r\nПрез 1842 г. руският вицеконсул в Галац предава Георги Раковски на румънските власти. \r\nВ Лондон през 1904 г. Балканският комитет провежда конференция по македонския въпрос. Българската кауза защитават проф. Иван Георгов и Екатерина Каравелова. На днешната дата през 1914 г., Петнадсетото ОНС одобрява всеобща амнистия в новите земи, присъединени към България по време на Балканската война. \r\nПрез 1942 г. е арестуван Н. Й. Вапцаров. Година по-късно, през 1943 г. е поставено началото на депортиране на евреите от Беломорието. 4058 души са транспортирани до Лом и оттам на 4 кораба са изпратени до Виена. \r\nНа този ден през 2001 г. във връзка с напрежението на Сръбско-македонската граница президентът Петър Стоянов заявява, че България е готова да изпрати военни сили в помощ на Македония. \r\nПрез 2005 г. при нападение срещу патрул в района на град Хамза (разположен на около 50 км от Дивания, в провинция Кадисия) е ранен българският редник Гърди Христов Гърдев. \r\nНа 4 март са родени: Тодор Александров, Теодосий Спасов. \r\nНа 4 март умират: оперният певец и артист Михаил Люцканов, езиковедът Стефан Илчев  2010 г.  \r\nПрезидентът Георги Първанов връчва на Стоимен Стоилов орден „Стара планина“ – първа степен „за изключително големите му заслуги в областта на културата и изкуството“. \r\nПрезидентът Георги Първанов връчва на Захари Петров Орден „Св. св. Кирил и Методий” – първа степен „за големите му заслуги в областта на културата и изкуството. 2005 г.  \r\nПри нападение срещу патрул в района на град Хамза (разположен на около 50 км от Дивания, в провинция Кадисия) е ранен редник Гърди Христов Гърдев, картечар от І-ви взвод на І-ва рота на Четвъртия пехотен батальон на Българската армия. Патрулът се е движил по южната част на пътя “Тампа” на 40-45 км. от база “Еко”. По-късно, въпреки оказаната му спешна медицинска помощ, редник Гърдев умира. Оказва се, че стрелбата идва от американски войник, охраняващ радиорелейния пост в близост до крайната точка на българската зона за отговорност по пътя “Тампа”. В резултат е извършена проверка на Многонационалните сили в Ирак. На специален брифинг в Багдад (11 март 2005 г.) ген. Джордж Кейси, командващ Многонационалната дивизия съобщава, че американските военни са допуснали две грешки, довели до смъртта на редник Гърди Гърдев – не са положили достатъчно усилия за идентифициране на обектите, намиращи се на главен път \"Тампа\", и са открили директно огън без предупредителни изстрели, както изискват правилата за употреба на сила. От американска страна са категорични, че не е имало умисъл в действията на американските военни от радиорелеен пост №5. \r\nНа 8 март редник Гърди Гърдев е погребан с почести в родното си село Долно Съхране. \r\nРедник Гърди Христов Гърдев е роден на 18 май 1974 г. в гр. Казанлък. Постъпва в Българската армия като кадрови военнослужещ през 2003 г. Службата му преминава в поделение 38 220 гр. Казанлък. Редник Гърдев не е женен. Със заповед на министъра на отбраната младши сержант Гърди Гърдев е произведен посмъртно в по-горно звание \"Офицерски кандидат\" и награден с награден знак \"За вярна служба под знамената\" І степен. 2002 г.  \r\nСЕМ избира за нов генерален директор на БНТ временно изпълняващия длъжността Кирил Гоцев. \r\nКирил Гоцев завършва Техническия университет, специалност \"Радио, телевизия и електроника\". Работи в БНТ от 1985 г. като анализатор в \"Програмна апаратна\", анализатор в \"Субтитрираща апаратна\", видеомонтажист, технолог, заместник-директор на дирекция \"Техника\". За периода 1993-1994 г. е директор на дирекция \"Техника\", през 1994- 1995 г. е изпълнителен директор. От 1995 г. Гоцев е преподавател в Нов български университет. От 1999 г. е директор на изложение \"Мултимедийни и тв технологии\". 2001 г.  \r\nВъв връзка с напрежението на Сръбско-македонската граница президентът Петър Стоянов заявява, че България е готова да изпрати военни сили в помощ на Македония. \r\nПо-късно военният министър Бойко Ноев уточнява, че българското правителство би изпратило военни части само в рамките на инициатива на международната общност, т.е. ако Съветът за сигурност на ООН вземе такова решение. Ноев заявява, че изказването на П. Стоянов трябва да се тълкува като \"морално-политическа подкрепа за нашите македонски приятели\". \r\nПравителството излиза с декларация, че България предлага техническа помощ на Македония, ако тя пожелае. Премиерът Иван Костов заминава на двудневно посещение там на 8 март. 1981 г.  \r\nВ гр. Мексико се открива изложбата \"Средновековна България - изкуство и цивилизация\". Изложбата е част от тържествата посветени на 13-вековния юбилей на българската държава. Те се провеждат в Мексико от 28 февруари до 6 март 1981 г. Участие взима и Людмила Живкова. 1980 г.  \r\nКато самостоятелно звено към БАН е създаден Център по кирило- методиевистика. Негов председател е акад. Петър Динеков. \r\nПетър Динеков е литературен историк. От 1945 г. е професор по български език и литература, а от 1966 г. е академик. За периода 1962-1964 г. Динеков е заместник-ректор на Софийския университет “Св. Климент Охридски”. Ръководител е на катедрата по българска литература и на секцията по българска литература до Освобождението в Института за българска литература при БАН. Динеков е директор на Института по фолклор към БАН от основаването му. Научните му интереси обхващат цялостното развитие на българската литература и българския фолклор. По-важните му съчинения са: \"Българска лирика. Антология\" (1940 г.), \"Първи възрожденци\" (1942 г.), \"Българска народна поезия\" (1949 г.), \"Стара българска литература. Част I и II\" (1950 г. и 1953 г.), \"Литературни образи\" (1956 г.), \"Български фолклор. Том I\" (1959 г.), \"Възрожденски писатели\" (1962 г., 2 издание 1964 г.), \"Литературни въпроси\" (1963 г.) \"Старобългарски страници. Антология\" (1966 г.; 1968 г.), \"Из историята на българската литература\" (1969 г.), \"Между свои и чужди\" (1969 г.), \"Историческа съдба и съвременност\" (1972 г.), \"В света на Христо Ботев\" (1976 г.), \"При изворите на българската култура\" (1977 г.), \"Между фолклора и литературата\" (1978 г.), \"Похвала на старата българска литература\" (1979 г.), \"В живота и литературата\" (1982 г.), \"Литература и култура\" (1982 г.), \"По следите на българската литература и наука\" (1988 г.), \"Проблеми на старата българска литература\" (1989 г.), \"Стойко Стойков\" (1993 г.) и др. 1969 г.  \r\nИздадено е постановление на Министерския съвет за организацията на банковата система в България. 1954 г.  \r\nНа пленум на ЦК на БКП се избират Политбюро и Секретариат на ЦК. Промените на практика са одобрение на промените, предложени от Вълко Червенков още на пленума през януари с.г. В новото Политбюро влизат: В. Червенков, Георги Дамянов, Антон Югов, Георги Чанков, Райко Дамянов, Тодор Живков, Георги Цанков, Енчо Стайков и Иван Михайлов. Кандидат-членове на Политбюро са Тодор Прахов и Петър Панчевски. Секретариатът включва Тодор Живков (първи секретар), Борис Тасков и Димитър Ганев. 1947 г.  \r\nИзбран е нов Управителен съвет на БАН с председател акад. Тодор Павлов. \r\nАкадемик Т. Павлов е философ, естетик, литературен критик, политически и държавен деец. Завършва философия и педагогика в Софийския университет “Св. Климент Охридски\". От 1932 до 1936 г. Павлов е професор по диалектически материализъм в Москва. Декан е на Философския факултет на Института по история, философия и литература в Москва. По това време написва труда си \"Теория на отражението\". Завръща се в България през 1936 г. и се отдава на научна и публицистична дейност. След 9 септември 1944 г. до 1946 г. е включен в Регентството. В периода 1947–1954 г. и 1962–1971 г. е член на Президиума на Народното събрание. Павлов е дългогодишен председател и почетен председател на БАН. В периода 1947–1952 г. и 1960–1977 г. е директор на Института по философия при БАН. Павлов основава и става главен редактор на списание \"Философска мисъл\". Издава книгите \"На литературни и философски теми\", \"Обща теория на изкуството. Основни въпроси на естетиката\", \"Против объркването на понятията\", \"Материализмът и другите философски учения\", \"Информация, отражение, творчество\", \"Диалектическата материалистическа философия и частните науки\" и др. Научното му творчество обхваща различни области: философия, изкуство, естетика, литературна критика и др. 1945 г.  \r\nПо искане на зам.-председателя на Съюзническата контролна комисия (СКК) в България генерал-полковник С. Бирюзов се изпращат немски военнопленници от България за СССР. 1944 г.  \r\nПо време на Втората световна война (1939-1945 г.) в Япония е обявена мобилизация на всички студенти. 1943 г.  \r\nПоставено е началото на депортиране на евреите от Беломорието. 4058 души са транспортирани до Лом и оттам на 4 кораба са изпратени до Виена. Оцеляват само 100 от тях. От 10 март започва депортиране на 7144 евреи от Вардарска Македония. Оцеляват само около 200 от тях. На 12 март са депортирани 161 евреи от Пиротско през Лом за Виена, а на 13 март 1943 г. започва депортиране на евреите от София. \r\nНа 22 февруари 1943 г. комисарят по еврейските въпроси Александър Белев сключва договор с представителя на Гестапо у нас Теодор Данекер за поетапна депортация на българските евреи. Първата партида включва 20 000 души, която в края на февруари и началото на март трябва да бъде изпратена в концлагера Треблинка. \r\nВзето е решение този първи контингент да бъде формиран от 11 363 евреи от Македония и Беломорието и 8560 от “стара България”. \r\nБлизо деветте хиляди души от \"стара България\" са избрани в Пловдив. Междувременно се надига вълна от народно негодувание срещу решението на правителството. Група от 25 депутати от управляващото мнозинство, начело с подпредседателя на Народното събрание Димитър Пешев, се обявяват срещу това решение. Съюзът на запасните офицери, Лекарският съюз, Съюзът на писателите и спортно дружество \"Славия\" също се противопоставят. Българската православна църква реагира остро - Пловдивският митрополит Кирил влиза в еврейския лагер в Пловдив и заявява, че ще тръгне с депортираните. \r\nПротестите принуждават цар Борис III да отмени депортацията на евреите от \"стара България\". Антиеврейското законодателство обаче не е отменено. То е отменено от правителството на Муравиев. По английска инициатива в София правителството преговаря с швейцарския посланик за изселване в Палестина на 4000 деца и 400 възрастни евреи. 1942 г.  \r\nАрестуван е Никола Вапцаров. На 6-7 юли 1942 г. започва процесът по дело №585/1942 срещу членове и сътрудници на ЦК на БКП, сред които е и поетът. Въпреки усилията, положени от близките на Вапцаров, той е осъден на смърт чрез разстрел на 23 юли 1942 г. На този ден на стрелбището в Школата за запасни офицери са убити Никола Вапцаров, Антон Иванов, Антон Попов, Атанас Романов, Петър Богданов и Георги Минчев. \r\nНикола Вапцаров е роден на 24 ноември 1909 г. в Банско. Завършва Разложката смесена гимназия (1923-1926 г.). Учи в Морското машинно училище във Варна (1926-1932 г.). Член е на Комунистическата партия от 1935 г. От 1936 г. е в София, където работи като огняр на локомотив, техник в Държавния екарисаж (1938 г.). В годините на Втората световна война 1939–1945 г. Вапцаров се обявява за съюз със СССР и взема участие в Соболевата акция в Разложкия край през ноември 1940 г. Арестуван през май 1941 г., Вапцаров е интерниран за три месеца в Годеч. Завръщайки се в София, става пръв помощник на Цв. Радойнов – ръководител на Военния отдел при ЦК на БКП. Това е и причината да бъде арестуван. 1914 г.  \r\nПетнайсетото ОНС одобрява всеобща амнистия в новите земи, присъединени към България по време на Балканската война. На 22 октомври 1913 г. е издаден Царският манифест за амнистия и поемане управлението на тези територии. 1913 г.  \r\nСъс заповед № 136 по Действащата армия се уточняват мерките за запазване на реда в новозаетите земи в Македонското губернаторство. Забранява се на войската да изпълнява полицейски функции. 1904 г.  \r\nВ Лондон Балканският комитет провежда конференция по македонския въпрос и защитава българската кауза с около 500 участници, сред които 40 депутати. Български представители са проф. Иван Георгов и Екатерина Каравелова. \r\nБалканският комитет е неправителствена организация в Англия, основана през 1903 г. по инициатива на братя Ноел и Чарлз Бъкстон. Комитетът цели да подпомага балканската политика на английските управляващи среди. Разгръща активна дейност в навечерието и по време на Балканската война, Междусъюзническата война и Първата световна война. Застъпва се за правата на България след поражението й във войните, но без особени успехи. 1872 г.  \r\nВ Букурещ е създадено настоятелство за изграждане на паметник на Георги Раковски. 1869 г.  \r\nВ Цариград започва да излиза седмичният вестник \"Право\". Изданието излиза до 1873 г. Счита се за продължител на вестник \"Гайда\" (1863-1867 г.), като следва неговата номерация. Издател е Ив. С. Дочков. Редактор - Ив. Найденов. Сътрудници са: М. Д. Балабанов, Д. Енчев, Т. Шишков, С. С. Бобчев, П. В. Оджаков, Н. Михайловски, Н. Павлович, Й. Груев, и др. Вестникът е типичен представител на просветителските издания през Възраждането. 1868 г.  \r\nВъпреки протестите на българското население в Пловдив пристига гръцкият духовник Игнатий. Той е назначен от Патриаршията за викарий на митрополит Панарет. \r\nПанарет Пловдивски е назначен за митрополит в Пловдив през 1861 г. Местното българско население обаче отказва да го приеме като гръцки митрополит и през 1868 г. той се отказва от върховенството на Цариградската патриаршия. След като Панарет Пловдивски застава на страната на българите в борбата им за извоюване на църковна и национална независимост, през 1872 г. той отново е назначен за митрополит в Пловдив и става член на Временния екзархийски съвет. 1770 г.  \r\nПожар в Пловдив изпепелява над 500 къщи и много обществени сгради. 870 г.  \r\nСъздадена е българската православна църква. На извънредно заседание на Осмия вселенски събор в Цариград, след дадени от специална българска делегация изявления, че когато завладели земята, наречена България, там заварили гръцко, а не латинско духовенство, е решено страната ни да остане под върховенството на Цариградския патриарх. По това време в България действа латинско духовенство, което трябва да напусне страната. Обявяването на Българската църква за автономна архиепископия по решение на Вселенския събор се смята за голям дипломатически успех на първия български християнски владетел Борис I Покръстител. \r\nСлед стъпването си на престола Борис I твърдо решава да покръсти себе си и своя народ. Той сключва съюз с крал Людовик Немски. В договора фигурира точка и за приемане на християнството в България от Римокатолическата църква. Узнавайки за този съюз, Византия реагира остро и обявява война на България (863 г.). Българските войски претърпяват поражение и княз Борис I е заставен да приеме християнството от Цариград. През пролетта на 864 г. българският владетел и неговото семейство са покръстени от специално изпратени емисари на Византия в столицата Плиска. Този акт обаче се натъква на остра съпротива. Против него избухва бунт в страната. Решен да отстои започнатото дело, княз Борис I наказва със смърт 52 боили и техните семейства. Възползвайки се от противоборството на двата християнски центъра, на свикания през 870 г. Вселенски църковен събор българският владетел прави още една крачка в утвърждаването на покръстването - Българската православна църква се сдобива със свой духовен глава в лицето на архиепископ, а по-късно и на патриарх. На тази дата са родени:  1968 г.  \r\nРоден е Киркор Киркоров – български боксьор. През 1984 г. той печели златен медал от турнира “Странджата”. През 1986 г. става европейски вицешампион, а през 1992 г. световен шампион. 1961 г.  \r\nРоден е Теодосий Спасов - български музикант. В творчеството си съчетава българския фолклор със джазимпровизация, като по този начин създава собствен музикален стил. Сп. “Нюзуик” го нарежда сред талантливите музиканти от Източна Европа, създал “нов музикален жанр”. Завършва Музикалното училище в Котел и след това Академията за музикално и танцово изкуство в Пловдив. Теодосий Спасов свири с изявени български джаз музиканти като В. Николов, О. Видев, Й. Ибрахимова, Б. Динев, Петър Петров и квартет “Русе”, “Акустична версия”. Участва в различни джазфестивали, множество концерти и записи, където свири със световни джазмузиканти- А. Мангелсдорф, Т. Гурту, Раби Абу Халил, Глен Велес, Л. Йънг, Диониси Савополус и много др. Концертира с “Мистерията на българските гласове”, а през сезона 1998-1999 г. работи с ирландско танцово шоу “River Dance”. В България негови партньори са Хр. Йоцов, Ст. Янкулов и Р. Тосков. Записва с А. Вапиров, С. Щерев, И. Папазов и др. Теодосий Спасов е автор на музиката към филмите “Граница” и “Гори, гори, огънче”, на обработки на народни песни и пиеси, на композициите “Пясъчното момиче” (сюита), “Манипулация”, “Палеонтологомания” и др. Сред признанията, които получава, са: “Музикант на годината” за 1997 г.; статуетка “Аполон” 2001 г. за дългогодишно ярко присъствие в българския музикален живот и за успеха на световните сцени. Неговите произведения са “Дълъг път” (1985 г.), “Пясъчно момиче” (1989 г.), “Гурбет мохабет” (1990 г.; с М. Левиев и квартет “Катуми”); “Уелкя” (1994 г.), “Beyond the Frontiers” (1995 г.), “The Glimpse” (1996 г.; с Тр. Гурту); “А Fairy-Tale” (1997 г.; с А. Вапиров и Ст. Янкулов), “Fairy Tale Trio - Jazz Accross the Border” (1998 г.); “Братимене” (1998 г.; с М. Левиев). 1881 г.  \r\nРоден е Тодор Александров - деец на македоно-одринското национално революционно движение. Отначало учи в родния си град - Щип, а след това в българското педагогическо училище в Скопие. През 1903-1904 г. е избран за член на околийското ръководно тяло на Вътрешната македоно-одринска революционна организация в Щип. Три години по-късно е издигнат за окръжен войвода на Скопски революционен окръг. В началото на 1911 г. заедно с Хр. Чернопеев и П. Чаулев Т.Александров е избран за член на Централния комитет на ВМОРО. Под негово ръководство са организирани и извършени атентатите в Щип през ноември 1911 г. и в Кочани през август 1912 г. Атентатите стават един от поводите за избухване на Балканската война 1912-1913 г. След въвличането на България в Първата световна война 1914-1918 г. Т. Александров е мобилизиран и служи в щаба на Действащата армия. След края на войната е арестуван като военнопрестъпник, но успява да избяга от затвора. През 1919 г. заедно с генерал Ал. Протогеров и П. Чаулев Т. Александров възобновява вътрешната революционна организация под името Вътрешна македонска революционна организация. Той е открит противник на вътрешната и особено на външната политика на земеделското правителство. По негово указание след държавния преврат на 9 юни 1923 г. ВМРО участва активно в потушаването на Юнското и Септемврийското въстание. Отделни дейци на организацията участват и в убийство на сваления министър-председател Ал. Стамболийски. Намесата на ВМРО в политическия живот на България влияе отрицателно на авторитета й като национално-революционна организация и създава предпоставки за разцеплението й. За да избегне този процес, Т. Александров предприема стъпки за сближение с комунистическите сили в България и на Балканите, в резултат на което е подписан Майския манифест 1924 г. Виждайки отрицателния ефект на тази си стъпка, той, заедно с ген. Ал. Протогеров, излиза с декларация, че се отказва от подписа си под този документ. Въпреки това не успява да спечели доверието на двореца и правителството на професор Ал. Цанков. Убит е при неизяснени обстоятелства край с. Сугарево, Благоевградско. 1879 г.  \r\nРоден е Григор Иванов Чешмеджиев - български писател. Завършва право през 1903 г. във Висшето училище (днес Софийски университет). От 1908 г. е адвокат в София. Участва в Балканската и Първата световна война. По политически убеждения е широк социалист. Депутат е от 1919 г. до 1934 г. Става член на ОФ малко преди преврата на 9 септември 1944 г. След преврата става министър на социалната политика в кабинета на К. Георгиев. Организира издаването на опозиционния в-к “Свободен народ” (1945 г.). Негови съчинения са: “Под облак” (драма, 1911 г. с псевдоним Гр. Лютаков), “Изгубени страници” (1922 г., с псевдоним Via Dolorosa), “Сенки на младините” (1923 г.), “Синовете на Балкана” (роман-хроника на Балканската война, 1926 г.), “В навечерието на хаоса” (роман-летопис на Първата световна война, 1928 г.), “Към лобното място” (1930 г.), “Ильо болшевика” (1932 г.) и др. Защитава много комунисти на съдебни процеси (1941-1944 г.). Активен член на БСДП. През 1943 г. влиза в Отечествения фронт. През януари 1945 г. напуска ОФ и излиза в опозиция. Умира на 16 септември 1945 г. в София. 1864 г.  \r\nРоден е Михаил Такев (М. Т. Юнаков) - български политик и държавник. Завършва Военното училище в София (1887 г.) и право в Париж (1893 г.). Като юнкер участва в преврата срещу княз Александър I и конвоира княза при напускането на България на 9 август 1886 г. Активен член на Демократическата партия и подпредседател на централното £ бюро. Бил е министър на вътрешните работи (16 януари 1908 г. – 5 септември 1910 г.), на обществените сгради, пътищата и съобщенията (5 септември 1910 г. – 16 март 1911 г.), на вътрешните работи и народното здраве (21 юни – 28 ноември 1918 г.) в правителството на Ал. Малинов. Потушава войнишкия бунт през 1918 г. Многократно е избиран за народен представител в периода 1894-1918 г. Убит е от анархиста Георги Донски на 24 януари 1920 г. в Пещера. 1857 г.  \r\nРоден е генерал Алексей Ермолаевич Еверет. През 1876 г. той завършва Александровското военно училище и Николаевската академия на Генералния щаб през 1882 г. Участва в Руско-турската война (1877 –1878 г.). По време на Руско-японската война (1904–1905 г.) е генерал-квартирмайстор (началник на оперативното управление) в щаба на въоръжените сили в Далечния Изток. За периода 1906-1908 г. Еверет е началник на Главния щаб, след което командва корпус. От 1912 г. до 1914 г. командва войските на Иркутския военен окръг. В Първата световна война участва в Галицийската битка като командващ Четвърта армия. По-късно - от август 1915 г. е командващ Западния фронт. През 1917 г. той е уволнен от запаса. На тази дата умират:  1989 г.  \r\nУмира Михаил Люцканов – български оперен певец и артист. Люцканов учи в Софийското музикално училище при Иван Вульпе. Основа на концертния му репертоар стават баритоновите арии от оперите \"Травиата\", \"Севилският бръснар\", \"Бал с маски\", \"Мазепа\", песните на Д. Христов. През 1927 г. заминава за Италия и учи в Рим при Еторе Борукия. През 1927 г. Люцканов става и първият популяризатор на български песни в Италия, където става член на Интернационалния експериментален театър за оперната младеж. През 1929 г. се завръща в България и е приет за артист стажант в Софийската държавна опера. В продължение на 31 сезона, от 1929 до 1961 г., Люцканов участва активно в оперния живот на страната, като изпълнява 61 роли в 1 898 спектакъла предимно в рамките на лиричния баритонов репертоар. Сред тях по-известни са: Онегин (\"Е. Онегин\"), Жермон (\"Травиата\"), Валентин (\"Фауст\"), Роберт (\"Йоланта\"), Марсел (\"Бохеми\"). Люцканов играе над 200 пъти ролята на Фигаро. Разделя се със сцената през 1961 г. През 1976 г. публикува книгата \"Моят път към оперната сцена\". 1983 г.  \r\nУмира Стефан Илчев – български езиковед. Роден е на 29 септември 1898 г. в Ботевград. Завършва славянски филология в Софийския университет “Св. Климент Охридски” през 1925 г. Специализира славистика във Варшава, Краков и Прага в периода 1929-1930 г. От 1954 г. до 1965 г. е старши научен сътрудник в Института за български език. Научните му интереси са в областта на българската антропонимия и лексика. Автор е на: \"Времена и думи. Езикови въпроси\" (1942 г.), \"Български именник\" (1968 г.), \"Речник на личните и фамилни имена у българите\" (1969 г.). Той е един от съставителите на \"Речник на съвременния български книжовен език\" (3 т., 1955 г.- 1959 г.), \"Български тълковен речник\" (1955 г.), \"Български етимологичен речник\" (1971 г.-1978 г., т. I, II), \"Речник на редки, остарели и диалектни думи в литературата ни от ХIХ-ХХ в.\" (1974 г.) и др. 1969 г.  \r\nУмира Цветана Романска - българска фолклористка, етнографка, литературоведка и лексикографка. Родена е в София на 16 декември 1914 г. Тя е дъщеря на Стоян Маринов Романски - български славист, създател на съвременната българска лексикография. Академик Цветана Стоянова Романска завършва славянска филология в Софийския университет през 1937 г., специализира в Карловия университет в Прага, където защитава докторска степен през 1939 г. През 1963 г. става професор по славянски фолклор и етнография в Софийския университет. Работи в областта на старата българска литература, славянските литературни връзки, славянска лексика, етнография и български фолклор. Автор е на множество научни студии, изследвания, монографии и речници. 1963 г.  \r\nУмира Владимир Зографски - висш духовник, архимандрит. Роден е през 1877 г. в с. Тиховлища, Костурско. В периода 1921-1924 г. и 1929-1963 г. е игумен на Зограф. Със своята дейност допринася за опазването на Зографската обител като български манастир на гръцка територия. 1953 г.  \r\nУмира Теодор Гълъбов - български стенограф. Разработва теорията и методиката на българската стенография и подготвя \"Доклад и правилник проект за стенографската служба в Народното събрание до господина Председателя на Народното събрание\" (1918 г.). Председател е на стенографско дружество \"Габелсбергер\" (1897 г.), на дружество \"Бързопис\" (1903 г.). В периода 1923 г. –1929 г. е доцент по стенография в Софийския университет “Св. Климент Охридски”. В годините между 1926 г. и 1935 г. Гълъбов е директор на Българския стенографски институт. Редактор и издател е на вестник \"Бързопис\" (1895 г.), списание \"Бързопис\" (1906 г.-1907 г.) и \"Стенографско списание\" (1924 г.-1926 г.); като притурка към \"Стенографско списание\". През 1925 г. излиза съставената от Т. Гълъбов \"Кратка стенографска енциклопедия\". 1930 г.  \r\nУмира Васил Пундев – български публицист, журналист, литературен критик и историк. Роден е на 6 септември 1892 г. в Дупница. Участва в Балканската война (1912 г. –1913 г.) и в Първата световна война (1915 г.- 1918 г.). През 1919 г. завършва славянска филология в Софийския университет “Св. Климент Охридски”. Работи в Народната библиотека и като учител в Първа софийска мъжка гимназия. След възстановяването на ВМРО през 1919 г.се включва активно в дейността £. Участва в редактирането на вестник \"Македония\" от 1926 г. до 1930 г. В периода 1929-1930 г. е главен редактор на вестник \"Вардар\". Сътрудничи и в други литературни вестници и списания: \"Слово\", \"Литературен глас\", \"Демократически преглед\", \"Златорог\", \"Отец Паисий\" и др. След разцепването на ВМРО минава в крилото на генерал Ал. Протогеров и активно подкрепя федералистките идеи. Убит е на ул. \"Шипка\" в София от привърженици на Ив. Михайлов. 1925 г.  \r\nУмира полковник Рачо Хаджиев - военен деец. Учи в Априловската гимназия в Габрово, а след Освобождението завършва Елисаветградското военно училище. В Сръбско-българската война 1885 г. Хаджиев е командир на Пета запасна дружина от Четвърти пехотен Плевенски полк, с която действа във Видинския гарнизон. През 1904 г. е командир на Седемнадесети пехотен (Доростолски полк). По време на Балканската война (1912-1913 г.) Хаджиев участва в атаката на Чаталджанската позиция и в овладяването на Одринската крепост. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.04", "title": "Денят 4 март в българската история"}
{"url": "http://www.focus-news.net/news/2019/03/04/2630467/blagoevgrad-s-polagane-na-ventsi-i-tsvetya-pred-pametnika-na-todor-aleksandrov-v-grada-shte-badat-otbelyazani-138-godini-ot-rozhdenieto-na-revolyutsionera.html", "text": "На 4 март ще бъдат отбелязани 138 години от рождението на Тодор Александров. Това съобщиха от пресцентъра на  Община Благоевград . Ритуалът по полагане на цветя започва в 11.00 часа на паметника на революционера в градинката при Съдебна палата.   Тодор Александров e деец на македоно-одринското национално революционно движение. Отначало учи в родния си град - Щип, а след това в българското педагогическо училище в Скопие. През 1903-1904 г. е избран за член на околийското ръководно тяло на Вътрешната македоно-одринска революционна организация в Щип. Три години по-късно е издигнат за окръжен войвода на Скопски революционен окръг. В началото на 1911 г. заедно с Хр. Чернопеев и П. Чаулев Т. Александров е избран за член на Централния комитет на ВМОРО. Под негово ръководство са организирани и извършени атентатите в Щип през ноември 1911 г. и в Кочани през август 1912 г. Атентатите стават един от поводите за избухване на Балканската война 1912-1913 г. След въвличането на България в Първата световна война 1914-1918 г. Т. Александров е мобилизиран и служи в щаба на Действащата армия. След края на войната е арестуван като военнопрестъпник, но успява да избяга от затвора. През 1919 г. заедно с генерал Ал. Протогеров и П. Чаулев Т. Александров възобновява вътрешната революционна организация под името Вътрешна македонска революционна организация. Той е открит противник на вътрешната и особено на външната политика на земеделското правителство. По негово указание след държавния преврат на 9 юни 1923 г. ВМРО участва активно в потушаването на Юнското и Септемврийското въстание. Отделни дейци на организацията участват и в убийство на сваления министър-председател Ал. Стамболийски. Намесата на ВМРО в политическия живот на България влияе отрицателно на авторитета й като национално-революционна организация и създава предпоставки за разцеплението й. За да избегне този процес, Т. Александров предприема стъпки за сближение с комунистическите сили в България и на Балканите, в резултат на което е подписан Майския манифест 1924 г. Виждайки отрицателния ефект на тази си стъпка, той, заедно с ген. Ал. Протогеров, излиза с декларация, че се отказва от подписа си под този документ. Въпреки това не успява да спечели доверието на двореца и правителството на професор Ал. Цанков. Убит е при неизяснени обстоятелства край с. Сугарево, Благоевградско.", "date": "2019.03.04", "title": "Благоевград: С полагане на венци и цветя пред паметника на Тодор Александров в града ще бъдат отбелязани 138 години от рождението на революционера"}
{"url": "http://www.focus-news.net/news/2019/03/04/2630472/smolyan-obshtinata-organizira-tantsovo-nadigravane-s-patriotizam-i-dobro-hayde-da-igraem-horo.html", "text": "Танцови формации със съдействието на Община Смолян организират надиграване под мотото “С патриотизъм и добро, хайде да играем хоро!”. Това съобщиха от  Общината . Събитието е посветено на Националния ни празник – Трети март и ще се проведе на 4 март от 11.00 часа в Спортната зала “Величко Чолаков”. Входът е свободен. Танцовите  формации „Луди Млади” към  ЕГ „Иван Вазов”,  „Родопчанче” при читалище  „Балкански просветител и Клуб „Хоро” към читалище „Орфееви гори” канят любителите и професионалните танцьори да изиграят най-популярните български хора.", "date": "2019.03.04", "title": "Смолян: Общината организира танцово надиграване “С патриотизъм и добро, хайде да играем хоро!\""}
{"url": "http://www.focus-news.net/news/2019/03/04/2630470/tsgm-sinya-i-zelena-zoni-za-pochasovo-plateno-parkirane-nyama-da-rabotyat.html", "text": "Във връзка с Националния празник на България - 3-ти март, зоните за почасово платено паркиране „Синя“ и „Зелена“ няма да работят в понеделник - 4 март. Това съобщиха от  „Центъра за градска мобилност“ ЕАД.", "date": "2019.03.04", "title": "ЦГМ: „Синя“ и „Зелена“ зони за почасово платено паркиране няма да работят"}
{"url": "http://www.focus-news.net/news/2019/03/04/2630474/afp-ochakva-se-broyat-na-zhertvite-na-tornadoto-v-alabama-da-se-uvelichi.html", "text": "Най-малко 22-ма души са загинали при торнадо, ударило южната част на американския щат Алабама, предава  AFP , като се позовава на местни медии, цитирали представители на властите. \r\n„Към настоящия момент има 22-ма загинали. За съжаление, изглежда това число ще се увеличи“, предупреди местният шериф Дже Джоунс. \r\nНе се привеждат данни за материалните щети. Тереза Герова", "date": "2019.03.04", "title": "AFP: Очаква се броят на жертвите на торнадото в Алабама да се увеличи"}
{"url": "http://www.focus-news.net/news/2019/03/04/2630473/denyat-4-mart-v-svetovnata-istoriya.html", "text": "На днешната дата 1152 г. Фридрих I Барбароса е избран за германски крал. През 1789 г. в Ню Йорк е открит първият Конгрес на САЩ. На този ден през 1854 г. по време на Кримската война (1853-1856 г.) Англия и Франция обявяват война на Русия в подкрепа на Турция. През 1977 г. Румъния е разтърсена от най-силното в историята земетресение в Югоизточна Европа, епицентърът е в Източните Карпати, Окръг Вранча, Румъния, и е с магнитуд около 7.2 по скалата на Рихтер. \r\nНа 4 март са родени: Антонио Вивалди, английският рокпевец Шейкин Стивънс (псевдоним на Майкъл Барат), \r\nНа 4 март умират: Жан Франсоа Шамполион, Николай Василиевич Гогол.  2018 г.    \r\nПровеждат се избори в Италия. Италианците отиват до урните, за да изберат 630 членове на Камарата на депутатите и 315 членове на Сената на републиката. 2018 г.  \r\nШвейцарските гласоподаватели отхвърлят на референдум предложението за премахване на таксата за телевизионни лицензи, която осигурява по-голямата част от финансирането за швейцарската радиотелевизионна корпорация. Швейцарските избиратели също така одобряват правото на федералното правителство да начислява ДДС и директен федерален данък до 2025 г. 2018 г.  \r\nБивш полковник от руското Главно разузнавателно управление (ГРУ) е хоспитализиран в критично състояние в британския град Солзбъри, след като е бил подложен на въздействието на неизвестно вещество.  \r\nСергей Скрипал, на 66 години, получава убежище в Обединеното кралство след шпионски скандал между САЩ и Русия през 2010 г. Той и 33-годишната му дъщеря (Юлия) са открити в безсъзнание на пейка в търговски център в Солсбъри. \r\nВпоследствие, експерти на ОЗХО установяват, че двамата са били отровени с нервнопаралитичното вещество „новичок“. 2018 г.  \r\n„Формата на водата“ печели четири водещи награди, включително \"Най-добър филм\", последван от „Дюнкерк“, който печели три награди. 2017 г. \r\nЙордания екзекутира 15 души, включително 10 които са осъдени за тероризъм. 2015 г.  \r\nПрезидентът на САЩ Барак Обама удължава с година санкциите срещу Русия. 2014 г.  \r\nСъветът за сигурност на ООН заседава по повод ситуацията в Украйна. 2013 г.  \r\nВ Кения се провеждат всеобщи избори. 2013 г.  \r\nАстероидът 2013 EC подобен на падналия в района на Челябинск, Русия космически обект прелита покрай Земята в 10.35 часа българско време на разстояние от 362 000 км. 2012 г.  \r\nВладимир Путин е избран за трети 6-годишен президентски срок, получавайки 63,97% от гласовете на избирателите. Регистрирани са множество нарушения на изборния процес. 2007 г.  \r\nВ отцепилата се от Грузия непризната република Абхазия се провеждат парламентарни избори. По данни на Централната избирателна комисия в Сухуми избирателната активност към 18:00 местно време е 40%. Около 130 хил. жители на сепаратисткия район имат право на участие във вота, в резултат на който ще бъдат избрани народните представители в 35-членния парламент на Абхазия. Според избирателния закон, изборите се смятат за действителни, ако я тях са взели участие 25% от имащите право на глас. За 35-те депутатски места се състезават 108 кандидата. 84 международни наблюдатели от Русия, Белгия, Франция, Италия, Полша, Йордания, Германия, Армения, Украйна, Молдова и от непризнатите републики Приднестровие, Южна Осетия и Севернокипърската турска република следят за нарушения в деня на изборите. 1977 г.  \r\nРумъния е разтърсена от най-силното в историята земетресение в Югоизточна Европа, епицентърът е в Източните Карпати, Окръг Вранча, Румъния, и е с магнитуд около 7.2 по скалата на Рихтер. Хипоцентърът се намира на дълбочина 94 км. Тръсът довежда до разрушаването на над 8500 сгради и убива повече от 1600 души в Румъния и България. Земетресението в България е усетено най-силно в Свищов, където под руините на сградите загиват над 100 души. Съборени са жилищни блокове на ул. “33-ти свищовски полк”, общежитие на \"Свилоза\", административната сграда на \"Рудметал\". Сериозно е повредена търговската гимназия, училище \"Димитър Благоев\", консервната фабрика, църквата \"Св.Троица\", строена от Кольо Фичето. \r\nПричината за силната разрушителна мощ е в неблагоприятна насоченост на излъчването на огнището на земетресението, лоши инженерно-геоложки условия и некачествено строителство. 1952 г.  \r\nАмериканският актьор Роналд Рейгън (бъдещ президент на САЩ) се жени за Нанси Дейвис. \r\nРоналд Уилсън Рейгън е 40-ият президент на САЩ (от 1981 г. до 1989 г.). Той е най-възрастният държавен глава в историята на щатите. Преди да стане политик в продължение на 25 години е киноактьор. Изпълнил е роли в 50 филма между 30-те и 50-те години. В същото време работи и като спортен коментатор, като заедно с това трупа опит и в синдикалната дейност - шест пъти поред е избиран начело на актьорската гилдия. Политическата му кариера започва когато два пъти спечелва изборите за губернатор на Калифорния - през 1966 г. и през 1970 г. През ноември 1980 г. побеждава Джими Картър в президентските избори и четири години по-късно е преизбран. Двата мандата на Рейгън са белязани от много скандали, сред които и финансирането на \"контрите\" в Никарагуа чрез тайни продажби на оръжие за Иран. По време на своето управление той възобновява политиката на САЩ отпреди Виетнамската война. Оказва военна помощ на местни бунтовници в Никарагуа и Афганистан. По негово нареждане са организирани инвазията в Гренада през 1983 г., както и бомбардировките над Либия през 1986 г. С тази си политика Рейгън успява да преодолее пораженческите настроения в обществото, датиращи от времето на войната в Индокитай, и да демонстрира нарасналата боеготовност на американската армия. Той предприема драстични икономически реформи, с които успява рязко да свали данъците и да даде огромна свобода на бизнеса. В течение на 5 години растежът на БВП в САЩ е над 4,2 процента. Немислим за времето си растеж! Това води до огромна вътрешна задлъжнялост. Но икономическият просперитет му позволява да предприеме безпрецедентен военноикономически натиск срещу СССР, който той нарича “Империя на злото”. През 1983 г. оповестява програмата за противоракетна отбрана на САЩ, известна като \"Звездни войни\". В периода 1985-1987 г. Рейгън води преговори и сключва споразумения със СССР за намаляване на стратегическите въоръжения. През 1981 г. оцелява при опит за покушение във Вашингтон, където е прострелян от атентатора Джон Хинкли. През 1985 г. претърпява операция от рак на дебелото черво, а две години по-късно го оперират от рак на кожата и рак на простата. Впоследствие заболява от Алцхаймер. До края на живота си живее уединено. Умира на 5 юни 2004 г. 1944 г.  \r\nПо време на Втората световна война (1939-1945 г.) в Япония е обявена мобилизация на всички студенти. 1917 г.  \r\nНиколай II абдикира като цар на Русия. 1902 г.  \r\nВ Чикаго е основана Американската автомобилна асоциация. 1872 г.  \r\nИзлиза първия брой на американския вестник “Бостън глоуб”. 1869 г.  \r\nВ Цариград започва да излиза седмичният вестник \"Право\". Изданието излиза до 1873 г. Счита се за продължител на вестник \"Гайда\" (1863-1867 г.), като следва неговата номерация. Издател е Ив. С. Дочков. Редактор - Ив. Найденов. Сътрудници са: М. Д. Балабанов, Д. Енчев, Т. Шишков, С. С. Бобчев, П. В. Оджаков, Н. Михайловски, Н. Павлович, Й. Груев, и др. Вестникът е типичен представител на просветителските издания през Възраждането. 1854 г.  \r\nПо време на Кримската война (1853-1856 г.) Англия и Франция обявяват война на Русия в подкрепа на Турция. Англо-френски флот блокира Балтийско море и Севастопол, атакува Петропавловск Камчатски и провежда демонстративни действия в Бяло и Баренцево море. През септември в Крим е стоварена англо-френска експедиционна армия под командването на А.-Ж. Сент Арно и Ф. Дж. Реглан. Тя разбива руските войски на А. С. Меншиков при р. Алма и обсажда Севастопол. Отбрана на Севастопол от руския гарнизон под ръководството на адмирал В. А. Корнилов заставя съюзното командване да се откаже от щурма на крепостта и да премине към продължителна обсада. През 1855 г. военните действия се водят по всички фронтове, но решаващ остава Кримския. Руските войски са принудени да напуснат Севастопол и в края на 1855 г. военните действия са прекратени. Русия е в дипломатическа изолация и е принудена да сключи тежкия за нея Парижки мирен договор от 1856 г, който слага край на Кримската война (1953-1956 г.). 1848 г.  \r\nВъв Франция по време на Февруарската революция е публикуван декрет за въвеждане на всеобщо избирателно право за мъжете, навършили 21 години. На 23 април са проведени избори за Учредително събрание, които са спечелени от републиканците. Крал Луи Филип вече се е отрекъл от престола (24 февруари). В началото на май 1848 г. Учредителното събрание започва своята сесия. На 15 май в Париж се провежда демонстрация, използвана от някои сили за създаване на настроения срещу работата му. Учредителното събрание успява да овладее положението и да прекрати безредиците. На 4 ноември е приета конституцията на Втората република. Тя създава силна изпълнителна власт и дава големи правомощия на президента. На 10 декември 1848 г. се провеждат президентски избори, които са спечелени от кандидата на монархистите Луи Наполеон Бонапарт, племенник на Наполеон I. 1842 г.  \r\nРуският вицеконсул в Галац предава Георги Раковски на румънските власти. Първият разпит на Г. Раковски е воден лично от влашкия министър на вътрешните работи Михаил Гика. Късно вечерта Раковски е изпратен под конвой към Букурещ. На 3 март 1842 г. Георги Раковски доброволно отива при вицеконсула в Галац - Карнеев, който от своя страна го предава на румънските власти. От 11 февруари той се укрива в Браила при свои приятели, където подготвя Браилския бунт от 1842 г. На 10 февруари 1842 г. бунтът е разкрит от румънската полиция, приближените му са арестувани, а той успява да се укрие. След като научава за арестите Раковски се предава и на 14 юли е осъден на смърт. Заради гръцкото му поданство е изпратен от Цариград в Атина, за да бъде изпълнена присъдата, но гръцкият посланик в Цариград Ал. Маврокордатос вместо за Атина тайно го изпраща в Марсилия (Франция). Там Раковски остава година и половина. 1837 г.  \r\nРуският поет Михаил Лермонтов е арестуван за стихотворението си “Смъртта на поета” \r\nМихаил Лермонтов е роден на 15 октомври 1814 г. в Москва. На 12 години е настанен в Московския университетски пансион, където се запознава с образци на руската и чужда литература, става горещ почитател на Пушкин и Байрон. Започва да следва в Московския университет на 16 години. Изключен е след 2 години заради разногласия с професорите. След това постъпва в юнкерското кавалерийско училище и след 2 години по-късно получава назначение в лейбгвардейския хусарски полк в Царско село. Името му става известно в Русия със стихотворение посветено на смъртта на Пушкин (1837 г.). Преместен е на служба в Кавказ, а не след дълго е върнат в Петербург. През 1840 заради дуел със сина на френския консул отново е преместен в Кавказ, където участва в похода срещу черкезите. Убит е на дуел (27 юли 1841 г.) в кавказкия гр. Пятигорск. Въпреки ранната си смърт Лермонтов оставя забележително творчество: лирика - \"Ангел\" (1831 г.), \"Русалка\" (1832 г.), \"Смъртта на поета\" (1837 г.), \"Бородино\" (1837 г.), \"Молитва\" (1837 г.), \"Поет\" (1838 г.), \"Дума\" (1838 г.), \"Три палми\" (1839 г.), \"И скучно, и тъжно\" (1840 г.), \"Мъгли\" (1840 г.), \"Валерик\" (1840 г.), \"Завещание\" (1840 г.), \"Въздушният кораб\" (1840 г.), \"Родина\" (публ. 1890 г.), \"Прощавай, немита Русия\" (публ. 1890 г.), \"Сън\" (1841 г.), \"Тамара\" (1841 г.), \"Пророк\" (1841 г.) и други; поеми - \"Измаил бей\" (1832 г.), \"Литвинка\" (1832 г.), \"Хаджи Абрек\" (1833 г.), \"Аул Бастунджи\" (1833-1834 г.), \"Боярин Орша\" (1835-1836 г.), \"Сашка\" (1835 г.), \"Песен за цар Иван Василиевич, младият опричник и търговец Калашников\" (1838 г.), \"Беглец\" (1838 г.), \"Мцири\" (1840 г.), \"Демон\" (8 ред., 1829-1839 г.; публ. в Германия, 1856 г.); драми - \"Испанци\" (1830 г.), \"Странният човек\" (1831 г.), \"Двама братя\" (1834-1836 г., публ. 1842 г.) и други; проза - \"Вадим\" (1832-1834 г., незавършен роман), \"Княгиня Лиговска\" (1836 г., незавършен роман), \"Герой на нашето време\" (1839-1840 г.), очерците \"Панорама на Москва\" (1834 г., публ. 1891 г.), \"Кавказец\" (1841 г., публ. 1929 г.), приказката \"Ашик Кериб\" (1837 г., публ. 1846 г.) и др. През 1840 г. излиза сборникът \"Стихотворения\". 1789 г.  \r\nВ Ню Йорк е открит първия Конгрес на САЩ, който приема конституцията на страната. 1238 г.  \r\nРусите са разбити от татарите в битката при река Сит. В битката загива основателят на Нижни Новгород Юрий ІІ Всеволодович. \r\nЮрий II Всеволодович е велик княз на Владимир-Суздал в годините 1212-1216 г. и 1218-1238 г. При неговото управление държавата претърпява първото съкрушително поражение от Монголската империя. Той води няколко войни с Волжка България, по време на които основава Нижни Новгород. В битката при река Сит на 4 март 1238 г. монголите нанасят окончателно поражение на войските на Владимир-Суздал. 1152 г.  \r\nФридрих I Барбароса е избран за германски крал, а през 1155 г. е провъзгласен за император. Той е от династията на Щауфените. Стреми се да укрепи кралската власт, изисквайки от феодалите да носят имперската военна служба. Опитва се да създаде единен кралски домен в Югозападна Германия. Друга негова цел е да подчини ломбардските градове и да ги обложи с данъци. Провежда 5 военни похода в Италия. При Фридрих I Свещената Римска империя постига най-големия си разцвет, но политиката му на лавиране между съперничещите си феодални групировки води до отслабване на кралската власт. Загива по време на Третия кръстоносен поход. По време на похода влиза в конфликт с византийския император Исак II Ангел, защото преговаря с българските водачи Петър и Асен. На тази дата са родени:  1948 г.  \r\nРоден е Шейкин Стивънс (псевдоним на Майкъл Барат) - английски рокпевец. Изпълнява класически рокендрол в края на 60-те години. През 1969 г. сформира съпровождащата група “Сънсетс”. Славата идва след участието му в мюзикъла “Елвис” в Лондон (изпълнител на главната роля). Негови албуми са: “Shakin’ Stevens and the Sunsets - A Legend” (1978 г.), “Marie, Marie” (1981 г.), “This Ole House” (1981 г.), “Give Me Your Heart Tonight” (1982 г.), “The Bop Won’t Stop” (1983 г.), “Greatest Hits” (1984 г.), “Let’s Boogie” (1987 г.). 1947 г.  \r\nРоден е Ян Гарбарек – норвежки саксофонист. Приносът му в областта на музиката е свързан с утвърждаването на характерен европейски стил в джаза. Влияние върху него оказва Дж. Колтрейн. През 1962 г. Гарбарек води собствен квартет, с който печели състезание за аматьори в секцията за нетрадиционна музика. През 1965 г. на \"Molde Jazz Festival\" Гарбарек среща Дж. Ръсел, който също има принос за оформяне на неговия стил. Гарбарек свири 4 години в групата на Ръсел. През 1969 г. Ян Гарбарек е поканен от М. Екер за запис в току-що създадената компания \"ECM Records\", където саксофонистът прави записи. През 70-те години на ХХ в. свири с Ч. Кърия и Д. Чери. Издава над 30 албума. Сред популярните му творби са: \"The Esoteric Circle\" (1969 г.); \"Afric Pepperbird\" (1970 г.); \"Witchi-Tai-To\" (1973 г.); \"Belonging\" (1974 г.); \"Luminessence\" (1974 г.); \"Dis\" (1976 г.); \"Folk Songs\" (1979 г.); \"Eventyr\" (1980 г.); \"Wayfarer\" (1983 г.); \"Song For Everyone\" (1985 г.); \"All Those Born With Wings\" (1986 г.); \"Legend Of The Seven Dreams\" (1988 г.); \"I TookUp The Runes\" (1990 г.); \"Madar\" (1992 г.); \"Twelve Moons\" (1992 г.); \"Ragas And Sagas\" (1992 г.); \"Officium\" (1993 г.); \"Visible World\" (1995 г.); \"Rites\" (1999 г.); \"Mnemosyne\" (1999 г.); \"Raum 2 - Selected Recording\" (2002 г.). 1928 г.  \r\nРоден е Алън Силитоу - английски поет и белетрист. Напуска училище 14-годишен, сменя различни професии. Служи в авиационните части на колониалните войски като радист. Пенсионира се по болест (заболява от туберкулоза) и заминава за Южна Франция, а по-късно се заселва на о-в Майорка. През 1957 г. завършва романа “Събота вечер, неделя сутрин”, който излиза следващата година и е награден като най-добър английски роман за 1958 г. Екранизиран. Други негови книги са: “Самотния бегач на дълги разстояния” (1959 г., екранизиран), “Генералът” (1960 г.), “Ключ за вратата” (1961 г.), “Старт в живота”, стихосбирката “Плъховете” (1961 г.). Повечето от произведенията му имат автобиографичен характер. 1678 г.  \r\nРоден е Антонио Вивалди - италиански композитор, цигулар и музикален педагог. Учи композиция при Дж. Легренци и цигулка при баща си Дж. Батиста. От 1714 г. ръководи оркестъра и хора на консерваторията \"Дела Пиета\" във Венеция. Вивалди е представител на италианското цигулково изкуство на ХVIII в., утвърдил нов (драматизиран, т. нар. ломбардски) маниер на изпълнение. Майстор е на ансамблово-оркестровия концерт - кончерто гросо. Автор е на около 40 опери, кантати, симфонии, църковни творби, повече от 460 концерта, между които прочутият цикъл от четири цигулкови концерта \"Годишните времена\" - ранен образец на програмната симфонична музика. Умира на 28 юли 1741 г. във Виена. На тази дата умират:  1925 г.  \r\nУмира полковник Рачо Хаджиев - военен деец. Учи в Априловската гимназия в Габрово, а след Освобождението завършва Елисаветградското военно училище. В Сръбско-българската война 1885 г. Хаджиев е командир на Пета запасна дружина от Четвърти пехотен Плевенски полк, с която действа във Видинския гарнизон. През 1904 г. е командир на Седемнадесети пехотен (Доростолски полк). По време на Балканската война (1912-1913 г.) Хаджиев участва в атаката на Чаталджанската позиция и в овладяването на Одринската крепост. 1852 г.  \r\nУмира Николай Василиевич Гогол - руски писател, поет и драматург. Гогол е основоположник на реалистичната школа в руската литература. Автор е на: \"Тарас Булба\", \"Мъртви души\", комедията \"Ревизор\", \"Бъдни вечер\", повестите \"Нос\", \"Шинел\", “Записките на един луд”, сборник разкази \"Вечери в селцето край Диканка\", литературно-критически статии и др. 1832 г.  \r\nУмира Жан Франсоа Шамполион - френски учен, основател на египтологията. Още в детството си Шамполион се интересува от неизвестната древноегипетска писменост. За да я разчете, освен гръцки и латински изучава арабски, сирийски, арамейски и коптски езици. Докладва пред Гренобълската академия за започнатия от него труд “Египет при фараоните”, отпечатан през 1811 г. Учи в Парижкото училище за живи езици и в Колеж дьо Франс и през 1809 г. се завръща в Гренобъл като професор по история. Като привърженик на Наполеон е отстранен от университета през 1815 г. След продължителна работа върху триезичния надпис на “Розетския камък” Шамполион предлага принципите за дешифриране на йероглифното писмо на древните египтяни и определя последователността в развитието на египетската писменост - йероглифна, йератична, демотична. През 1829-1830 г. той ръководи археологическа експедиция в Египет. В този период събира и копира огромно количество текстове, изображения и паметници, публикувани след смъртта му в изданието “Паметници на Египет и Нубия”. От 1831 г. ръководи катедра по египтология в Колеж дьо Франс. Шамполион съставя първата граматика и речник на египетския език. Той е член на Френската академия от 1830 г., почетен член на Петербургската академия на науките от 1827 г. и член на Академията на надписите от 1830 г. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.04", "title": "Денят 4 март в световната история"}
{"url": "http://www.focus-news.net/news/2019/03/04/2630471/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  „Зона Кюстендил” ще поставим акцент върху Националния празник на България и издигнатите в чест на Освобождението на страната руски паметници в региона. Наш събеседник по темата ще бъде Валентин Дебочички, директор на Регионален исторически музей – Кюстендил. В предаването ще говорим със зам.-кмета на Община Кюстендил инж. Росица Плачкова. Темата е обявената процедура за прием на проектни предложения за финансиране от създадения преди година време Общински фонд за местни инициативи. За безжичната интернет мрежа в училищата, нейните положителни страни и възможността за въвеждане на електронно обучение ще разговаряме с директора на Основно училище „Даскал Димитри” в Кюстендил – Светла Антова. В рамките на предаването ще ви разкажем и за започналата седмица между Местни и Сирни Заговезни – прощалната седмица. За нея ще ни разкаже Веска Спасова, експерт към Регионален исторически музей – Кюстендил. Предаването  „Зона Кюстендил”  се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.03.04", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/03/04/2630466/poseshteniya-na-ruski-prezident-ili-premier-v-balgariya-spravka-agentsiya-fokus.html", "text": "Министър-председателят на Руската федерация Дмитрий Медведев ще бъде на официално посещение в България на 4 и 5 март. В рамките на визитата си той ще се срещне с премиера Бойко Борисов и президента Румен Радев. Това е петата визита на руски премиер или президент у нас за последните 30 години.  13 ноември 2010 г.  \r\nВладимир Путин пристига на посещение в България, за да се срещне с българския си колега Бойко Борисов. Това е третият случай, в който Путин посещава България,  този път в качеството си на министър-председател. В официалната програма са предвидени среща „на четири очи”, пленарни разговори между двете делегации и съвместна пресконференция, по време на която в присъствието на Борисов и Путин са подписани споразумения в областта на енергетиката и социалната сфера. 17 януари 2008 г. \r\nПрезидентът на Руската федерация Владимир Путин пристига в България на двудневно посещение. По време на визитата му са подписани две споразумения - с „Атомстройекспорт” за строежа на АЕЦ „Белене” и тристранното споразумение на Русия, България и Гърция за учредяване на Международната проектна компания (МПК) за изграждането на петролопровода „Бургас - Александруполис”. \r\nПутин е придружаван от голяма делегация, включително и Дмитрий Медведев (тогава първи вицепремиер.) \r\nВ рамките на визитата си руският държавен глава разгледа и изложбата „Воини на свободата” в Националния военноисторически музей, посветена на 130-годишнината от Освобождението на България  01 март 2003 г.  \r\nВладимир Путин (в първия си президентски мандат) пристига на тридневна визита в България по покана на българския президент Георги Първанов. Двамата участват в тържествата по случай 125-годишнината от Освобождението на България на връх Шипка, където Путин рецитира емблематичните думи: \"Тоз, който падне в бой за свобода, той не умира!\". \r\nПо време на визитата е обърнато особено внимание на икономическите отношения между двете държави, както и кризата около Ирак. 04 август 1992 г.  \r\nБорис Елцин, първият президент на Руската федерация, идва на официална визита в България след установяване на дипломатически отношения между двете страни с протокола от 20.08.1991г. При визитата си Борис Елцин и тогавашният президент на България Желю Желев подписват Договора за приятелски отношения и сътрудничество между двете страни.", "date": "2019.03.04", "title": "Посещения на руски президент или премиер в България (Справка Агенция „Фокус“)"}
{"url": "http://www.focus-news.net/news/2019/03/04/2630464/prezidentat-rumen-radev-shte-se-sreshtne-s-ruskiya-ministar-predsedatel-dmitriy-medvedev.html", "text": "От 17.15 часа президентът Румен Радев ще приеме на „Дондуков“ 2 министър - председателя на Руската федерация Дмитрий Медведев. Това съобщиха от  прессекретариата на държавния глава . Държавният глава и гостът ще имат среща на четири очи, след което са предвидени пленарни разговори на двете официални делегации.", "date": "2019.03.04", "title": "Президентът Румен Радев ще се срещне с руския министър-председател Дмитрий Медведев"}
{"url": "http://www.focus-news.net/news/2019/03/04/2630475/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, съобщи репортер на  Агенция „Фокус“ . Началото на службата е в 10.00 часа. Вечернята ще е от 16.00 часа.  \r\nНикола ПЕТКОВ", "date": "2019.03.04", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/03/04/2630476/plovdiv-parkiraneto-v-sinya-zona-shte-bade-bezplatno.html", "text": "Паркирането в „Синя зона“ в Пловдив ще бъде безплатно на 4 март. Това съобщиха за  Радио „Фокус“ – Пловдив  от ОП „Паркиране и репатриране“. Денят официално е обявен за почивен във връзка с Националния празник 3-ти март, който тази година се пада в неделя. Работното време на „Синя зона“ в Пловдив е от понеделник до събота включително – от 08.30 до 17.30 часа. Цената от 2 лева на час може да се заплати с талони или SMS на номер 1332, а паркинг автоматите предоставят и възможност за 30-минутен престой срещу 1 лев. В неделя, на официалните празници и свързаните с тях почивни дни паркирането е безплатно, напомнят от общинското предприятие. Призовават се водачите на пътни превозни средства и пешеходците да спазват правилата за движение. \r\nТони МИХАЙЛОВ", "date": "2019.03.04", "title": "Пловдив: Паркирането в „Синя зона“ ще бъде безплатно"}
{"url": "http://www.focus-news.net/news/2019/03/04/2630477/sport-izigraha-se-6-sreshti-ot-italianskata-seriya-a-yuventus-specheli-v-neapol.html", "text": "Изиграха се 6 срещи от 26-ия кръг на италианската Серия „А“. Резултати: \r\nНаполи – Ювентус 1:2 \r\nАталанта – Фиорентина 3:1 \r\nСПАЛ 2013 – Сампдория 1:2 \r\nУдинезе – Болоня 2:1 \r\nДженоа – Фрозиноне 0:0 \r\nТорино – Киево 3:0 \r\nНачело във временното класиране е Ювентус с актив от 72 точки пред Наполи с 56 и Милан с 48 точки.", "date": "2019.03.04", "title": "Спорт: Изиграха се 6 срещи от италианската Серия „А“, Ювентус спечели в Неапол"}
{"url": "http://www.focus-news.net/news/2019/03/04/2630478/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. От 14.00 до 17.00 часа се ограничава движението на камионите над 12 т по АМ „Тракия“ и по най-натоварените пътища в областта. Целта е повишаване на безопасността и увеличаване на пропускателната способност на инфраструктурата в края на почивните дни. Агенция „Пътна инфраструктура“ апелира шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Временно са въведени и ограничения за движението на моторни превозни средства по някои участъци от областната пътна мрежа поради извършването на ремонтни дейности. Едното е в сила до 5 март т.г. и важи за участъка Обзор – Баня от км 167 +100 до км 181+100. Другото е със срок до 15 март т.г. и е в сила за участъка Обзор – Слънчев бряг от км 180+000 до км 202+000. Посочените пътни участъци се регулират от пътни знаци. \r\nБезпроблемно се осъществява движението в последния почивен ден както по пътищата в областта, така и по основните пътни артерии на Бургас. Няма образувани колони от автомобили по входно-изходните пътни артерии на града или в районите на възловите кръстовища в централната градска част. \r\nМария ПОПЧЕВА", "date": "2019.03.04", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/03/04/2630479/nezavisen-makedoniya-naslednikat-na-ues-michal-e-na-poseshtenie-v-skopie.html", "text": "Американският дипломат и добър познавач на Балканите Филип Рийкър, който ще наследи Уес Мичъл на поста помощник-държавен секретар на САЩ за Европа и Евразия, пристигна на посещение в Скопие, съобщава електронното издание на македонския вестник  „Независен“. \r\nТова е първа визита на Рийкър в региона, след като стана ясно, че ще бъде наследник на Мичъл. В Скопие американският дипломат ще участва в конференция, организирана от Фонда „Маршал“. В рамките на престоя си в македонската столица Рийкър ще проведе среща с министър-председателя Зоран Заев и други представители на кабинета в Скопие. \r\nФилип Томас Рийкър (роден на 19 януари 1965 г.) е американски дипломат и служител на външната служба в Държавния департамент. Понастоящем той работи в европейското командване на САЩ (EUCOM) в Щутгарт, Германия, от ноември 2017 г. Преди това е генерален консул на САЩ в Милано, Италия от 5 септември 2014 г. Преди това е работил като заместник помощник държавен секретар в Бюрото по европейски и евроазиатски въпроси от 2011 до 2013 г. и като посланик в Македония от 2008 до 2011 г. \r\nОт юни 2007 г. до юни 2008 г. служи в посолството на САЩ в Ирак като съветник на посланика за връзки с обществеността. От 2004 до 2007 г. е заместник-началник на мисията в Будапеща, Унгария. Рийкър е заместник-говорител и заместник-помощник-секретар в Бюрото по обществените въпроси на САЩ от 2000-2003 г. Той е носител на наградата на Едуард Р. Мъроу за отлични постижения в публичната дипломация през 2003 г. и пътува вътрешно и международно като говорител за Държавния департамент, като разговаря за външната политика и дипломацията на САЩ от 2003 до 2004 г. Тереза Герова", "date": "2019.03.04", "title": "„Независен“ (Македония): Наследникът на Уес Мичъл е на посещение в Скопие"}
{"url": "http://www.focus-news.net/news/2019/03/04/2630480/sofiya-vremenna-reorganizatsiya-na-dvizhenieto-za-izgrazhdane-na-inzhenerna-infrastruktura-e-vavedena-na-bulslivnitsa.html", "text": "Временна реорганизация на движението за изграждане на инженерна инфраструктура е въведена на бул.“Сливница“. Tова съобщиха от пресцентъра на  Столична община . Забранява се влизането на пътни превозни средства по крайната дясна лента на бул.“Сливница“ в посока център:  \r\n- до 12 март в участък от ул.“Ветрен“ до ул.“Беравица“;  \r\n- От 13 март до 21 март в участък от ул.“Беравица“ до ул.“Иван Бойчев“;  \r\n- От 22 март до 30 март от ул.“Иван Бойчев“ до ул.“Цветница“.  \r\nЗа същия период от време се измества временно автобусна спирка по маршрута на автобусни линии №82, 108 и 309 на бул.“Сливница“ с код 0512 „Читалище Св.св.Кирил и Методий“.", "date": "2019.03.04", "title": "София: Временна реорганизация на движението за изграждане на инженерна инфраструктура е въведена на бул.“Сливница“"}
{"url": "http://www.focus-news.net/news/2019/03/04/2630465/ministar-predsedatelyat-boyko-borisov-shte-se-sreshtne-s-premiera-na-ruskata-federatsiya-dmitriy-medvedev.html", "text": "Министър-председателят Бойко Борисов ще се срещне с председателя на правителството на Руската федерация Дмитрий Медведев, който ще е на официално посещение в България по покана на българския премиер. Това съобщиха от  Правителствената информационна служба . Визитата на руския министър-председател Дмитрий Медведев ще започне с церемония по официалното посрещане от премиера Бойко Борисов на пл. Св. Александър Невски в София, след което председателят на руското правителство ще поднесе венец пред Паметника на Незнайния войн. Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации. Основните теми, които ще бъдат обсъдени между българската и руската страна са свързани със сътрудничеството в енергетиката, икономиката и туризма.  \r\nНа 5 март министър-председателите Бойко Борисов и Дмитрий Медведев ще открият Българо-руски бизнес форум в областта на туризма.", "date": "2019.03.04", "title": "Министър-председателят Бойко Борисов ще се срещне с премиера на Руската федерация Дмитрий Медведев"}
{"url": "http://www.focus-news.net/news/2019/03/04/2630483/kyustendil-v-edna-lenta-se-izvarshva-dvizhenieto-po-iii-107-v-uchastaka-mezhdu-selo-pastra-i-rilski-manastir-poradi-izvarshvane-na-avariyno-vazstanovitelni-deynosti.html", "text": "Двупосочно в една лента се извършва движението по третокласен път-107 в участъка между село Пастра и Рилски манастир от км 27+700 до км 27+750 поради извършване на аварийно-възстановителни дейности по обрушване на ската. Това съобщи за  Радио „Фокус“ – Пирин  дежурният служител в Областно пътно управление - Кюстендил. Участъкът е сигнализиран с пътни знаци. Срокът за приключване на ремонтните дейности е 29 март 2019 година. В една лента се осъществява и движението на третокласен път 602 Горна Козница - Бобов дол от км 16+000 до км 28+000 поради подмяна на ограничителни системи. Срокът за изпълнение на ремонтните дейности е до 28 март. Нормално се осъществява движението по главен Е-79 и автомагистрала „Струма“ в участъка от областта. Ограничено за товарни автомобили над 3,5 тона е движението на третокласен път 6222 Смоличано - Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. \r\nЛивия НИНОВА", "date": "2019.03.04", "title": "Кюстендил: В една лента се извършва движението по III-107 в участъка между село Пастра и Рилски манастир поради извършване на аварийно-възстановителни дейности"}
{"url": "http://www.focus-news.net/news/2019/03/04/2630485/rosen-plevneliev-prezident-2012-2017-g-vavezhdaneto-na-elektronno-pravitelstvo-e-borba-s-koruptsiyata-po-vazmozhno-nay-efektivniya-nachin.html", "text": "Електронното правителство е въпрос на борба с корупцията по възможно най-ефективния начин. Това каза президентът (2012 – 2017г.) Росен Плевнелиев в студиото на „България сутрин” по  България он ер .  „Новата индустриална революция е факт. В следващите 10 години всичко ще се промени, начинът по който комуникираме, работим, произвеждаме и пътуваме. В тази огромна трансформация, зависи от нас, българите, да бъдем част от прогреса. Считам, че имаме страхотен шанс, защото в една голяма част от индустриите, свързани с новата икономика, България не стои зле“, посочи той, като даде пример със съхранението на базите данни в страната. „Едни от световните лидери са тук и оперират от България в света. За съжаление, днес политиката в голяма доза е проблемът, отколкото решението, а ми се ще да бъде обратното. Съвсем наскоро разговарях с представители на български митници, които ми казаха, че откакто се е направило опит за въвеждане на електронно правителство, в сферата на услугите, които представят, по-скоро бумащината се е умножила по три. Както българските бюрократи казват: „Аз да си го имам в писмен вид, подписано в оригинала“, бъдещето не е това“, отбеляза Плевнелиев. „Ако погледнем в класацията на Doing Business на Световната банка, по отношение на издаване на строителни решения, ние сме дъно, абсолютно назад в класацията, по-зле от половината африкански държави“, коментира той. „Какво се случва, за да издадем едно строително решение в България, обикновеният човек трябва да отиде в 13 институции, да им почука на вратата и да поиска от всяка една техния подпис, където се случват предпоставки за корупция. Електронното правителство е въпрос на борба с корупцията по възможно най-ефективния начин, защото корупцията ще бъде преборена тогава, когато нещата станат прозрачни“, допълни Росен Плевнелиев. „Ако българските политици наистина искат и декларират да се преборят с корупцията, то да бъдат тогава така добри да започнат с електронното правителство“, заяви още той.", "date": "2019.03.04", "title": "Росен Плевнелиев, президент (2012-2017 г.): Въвеждането на електронно правителство е борба с корупцията по възможно най-ефективния начин"}
{"url": "http://www.focus-news.net/news/2019/03/04/2630482/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Нормално се осъществява движението по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. Повишена е опасността от падащи камъни в планинската част на областта. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.04", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2019/03/04/2630481/blagoevgrad-ot-1400-do-2000-chasa-shte-bade-ogranicheno-dvizhenieto-na-tovarni-avtomobili-nad-12-tona-po-avtomagistrala-struma-i-glaven-pat-e-79.html", "text": "От 14.00 до 20.00 часа ще бъде ограничено движението на товарни автомобили над 12 тона по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Временната организация на движението има за цел да спомогне за по-бързото и безпроблемно движение на леките автомобили в последния почивен ден след серията такива по повод Националният празник на България – 3 март. Необходимо е да се тръгва на път с автомобили подготвени за зимни условия, да се кара внимателно и със съобразена скорост, като се спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). Освен това е въведена забрана за движението, но само на товарни автомобили с тегло над 12 тона по третокласен път-108 АМ \"Струма\" – село Рибник заради аварийни ремонтни дейности за срок до 31 юли. Друго ограничение за преминаването на всички моторни превозни средства в областта е наложено по главен път Е-79 в участъка Кресна – Долна Градешница в района на км 402+365. Причината е извършване на ремонтни дейности на моста на жп линия София – Кулата. То ще бъде в сила до 30 март. Преминаването се извършва по обходен маршрут, който заобикаля съоръжението и се регулира от светофарна уредба. Към този час трафикът по автомагистрала „Струма“, главен път Е-79 и второкласен път Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път Симитли – Гоце Делчев. \r\nЛивия НИНОВА", "date": "2019.03.04", "title": "Благоевград: От 14.00 до 20.00 часа ще бъде ограничено движението на товарни автомобили над 12 тона по автомагистрала „Струма“ и главен път Е-79"}
{"url": "http://www.focus-news.net/news/2019/03/04/2630484/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-tvraditsa-i-elena-zaradi-propadane-na-patnoto-platno.html", "text": "Спокоен е трафикът в центъра на града. Движението се осъществява нормално. Настилките в града са сухи, а времето – ясно и слънчево, предаде репортер на  Радио „Фокус“ – Велико Търново . Засилване на трафика се очаква в часовете преди обяд по главните пътни артерии в областта – Прохода на Републиката, пътя София – Варна, както и в отсечката Велико Търново – Русе. Патрули на „Пътна полиция“ следят за правилното протичане на движението в критичните участъци. Екипи има на входовете и изходите на града. Служители на реда ще има и в по-натоварените участъци от областта в следобедните часове. За изминалото денонощие няма допълнително въведени ограничения и регистрирани тежки инциденти. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е края на май. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно. \r\nЛуиза ТРАНЧЕВА", "date": "2019.03.04", "title": "Велико Търново:  В едната лента се осъществява движението в участък от пътя между Твръдица и Елена заради пропадане на пътното платно"}
{"url": "http://www.focus-news.net/news/2019/03/04/2630488/kardzhali-patnite-nastilki-v-oblastta-sa-predimno-suhi.html", "text": "Пътните настилки в областта са предимно сухи. Това съобщиха от Областно пътно управление-Кърджали за  Радио „Фокус“ . Обработени са в Кърджали, Черноочене, Паничково, Кирково. На Паничково има лека слана. В другите общини пътищата са сухи. Има разкъсана облачност - до ясно, без ветрове. Температурите са между 0 и 4 градуса.  \r\nДарина ДЕЕНИЧИНА", "date": "2019.03.04", "title": "Кърджали: Пътните настилки в областта са предимно сухи"}
{"url": "http://www.focus-news.net/news/2019/03/04/2630494/gabrovo-dvizhenieto-e-ogranicheno-po-pat--5004-chehlevtsi-velchevtsi-ot-km-10-do-km-11-poradi-izvarshvane-na-stroitelni-deynosti.html", "text": "Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 март. От Областно пътно управление – Габрово съобщиха за  Радио „Фокус“ – Велико Търново , че пътните настилки са предимно сухи, по усойните участъци е мокро. В прохода Шипка остава в сила забраната за товарни автомобили над 12 тона. Други въведени ограничения в областта няма. Времето е ясно и слънчево, без облаци и намалена видимост. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането е 22 юни. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на март. Движението е ограничено по път III-5004 Чехлевци – Велчевци от км 10+940 до км 11+829 поради извършване на строителни дейности. Трафикът се пренасочва през улици в урбанизирана територия на Габрово. Временната организация е в сила до края на месеца. \r\nЛуиза ТРАНЧЕВА", "date": "2019.03.04", "title": "Габрово: Движението е ограничено по път III-5004 Чехлевци – Велчевци от км 10 до км 11 поради извършване на строителни дейности"}
{"url": "http://www.focus-news.net/news/2019/03/04/2630486/ivan-petrov-istorik-todor-aleksandrov-vzema-uchastie-v-balkanskata-voyna-kato-prevzema-kukush-i-go-predava-na-nastapvashtite-balgarski-voenni-chasti.html", "text": "Навършват се 138 години от рождението на българският революционер и член на Централния комитет и лидер на Вътрешната македонска революционна организация Тодор Александров Попорушев. Той е роден на 4 март 1881 година в Ново село, Щипско, в семейството на Александър Попорушев и Мария от рода Хаджияневи. За  Радио „Фокус“ – Пирин  историкът Иван Петров каза, че революционерът получава добро образование, като първоначално учи в Щип и Радовиш, а през 1898 година завършва първия випуск на българското педагогическо училище в Скопие, където на 16-годишна възраст се включва във Вътрешната македоно-одринска революционна организация, посветен от директора на училището Христо Матов. По-късно Тодор Александров е учител в различни градове в Македония, където се занимава и с организирането на населението от тези райони и изграждането на канали за пренасяне на оръжие от свободна България към вътрешността на Македония. „Войводата взема участие в Балканската война, като със своите четници той превзема Кукуш и го предава на настъпващите български военни части“, каза още Петров. \r\nЗемният път на Тодор Александров приключва на 31 август 1924 година. Той е убит около село Сугарево в Пирин. Макар че физическите му убийци са наказани много скоро от ВМРО, все още няма ясен отговор на въпроса кой е истинският подбудител за убийството на Тодор Александров. \r\nЛивия НИНОВА", "date": "2019.03.04", "title": "Иван Петров, историк: Тодор Александров взема участие в Балканската война, като превзема Кукуш и го предава на настъпващите български военни части"}
{"url": "http://www.focus-news.net/news/2019/03/04/2630490/varna-pozhar-gori-v-sklad-za-darveni-paleti-na-ul-devnya-oganyat-e-lokaliziran-i-nyama-opasnost-za-razprostranenieto-mu.html", "text": "Пожар гори в склад за дървени палети на ул. \"Девня\", огънят е локализиран и няма опасност за разпространението му. Това съобщиха от  ОДМВР - Варна . Сигналът е подаден тази сутрин около 7.45 часа. Съобщено е за пожар, възникнал в склад за дървени палети, намиращ се на ул. \"Девня\" (срещу жп прелез). На място са изпратени 4 противопожарни автомобила, като към момента огънят е локализиран и няма опасност от разпространението му. Гасителните дейности и действията по разчистване продължават. Причините за инцидента се изясняват.", "date": "2019.03.04", "title": "Варна: Пожар гори в склад за дървени палети на ул. \"Девня\", огънят е локализиран и няма опасност за разпространението му"}
{"url": "http://www.focus-news.net/news/2019/03/04/2630493/blagoevgrad-ochakva-se-zasilen-trafik-v-oblastta-v-posledniya-pochiven-den-sled-natsionalniya-praznik-na-balgariya-politseyskoto-prisastvie-shte-bade-zasileno.html", "text": "Очаква се засилен трафик в областта в последния почивен ден след Националния празник на България, предаде репортер на  Радио „Фокус“ – Пирин . Изключително натоварени се очаква да бъдат в следобедните часове на деня автомагистрала „Струма“ в посока от ГКПП „Кулата“ към София, главен път Е-79 и второкласен път Симитли – Гоце Делчев от Банско към столицата. Задръствания е възможно да се образуват на пътен възел „Симитли“, където се събира целият трафик на идващите от Гърция и тези от Банско, както и на вход-изход от Благоевград. Полицейското присъствие в областта ще бъде засилено през целия ден, като допълнителни патрули ще бъдат изведени на автомагистрала „Струма“, главен път Е-79 и второкласен път Симитли – Гоце Делчев. Дейността на служителите на реда по пътищата ще бъде с цел да подпомага движението и при необходимост да регулира трафика. Регионална дирекция „Пожарна безопасност и защита на населението“ – Благоевград ще дава изнесени дежурства при полигона край Благоевград с цел по-бърза реакция при възникването на инциденти.  \r\nС цел облекчаване на трафика от 14.00 до 20.00 часа ще бъде ограничено движението на товарни автомобили с тегло над 12 тона по автомагистралите и най-натоварените пътни участъци. В област Благоевград това са автомагистрала „Струма“ и главен път Е-79. \r\n„Фокус“ призовава всички да карат внимателно, да не предприемат рискови изпреварвания и търпеливо да изкачват, ако попаднат в колона, за да бъдат избегнати инциденти и по-тежки ситуации, които допълнително ще усложнят пътната обстановка. \r\nЛивия НИНОВА", "date": "2019.03.04", "title": "Благоевград: Очаква се засилен трафик в областта в последния почивен ден след Националния празник на България, полицейското присъствие ще бъде засилено"}
{"url": "http://www.focus-news.net/news/2019/03/04/2630489/kathimerini-gazovite-zalezhi-na-kipar-shte-zasilyat-na-prisastvieto-na-zapada-v-regiona.html", "text": "Съобщението от Никозия, че американският енергиен гигант ExxonMobil е открил значително газово находище в участък 10 на Изключителната икономическа зона на Кипър (ИИЗ), се очаква да има дългосрочни търговски и геостратегически последици за самия остров и за по-широкия регион на Средиземноморие, отбелязват от редакцията на водещия гръцки ежедневник  Kathimerini . \r\nСпоред източници от САЩ и Кипър, сред най-значимите от тези последици е, че ExxonMobil ще остане в региона и впоследствие допълнително ще задълбочи интереса на Вашингтон в него. \r\nСпоред изданието американският интерес към Кипър ще бъде демонстриран в рамките на участието на държавния секретар на САЩ Майк Помпео в тристранната среща на върха на 20 март в Израел между министър-председателя Алексис Ципрас, президентът на Република Кипър Никос Анастасиадис и техния домакин, премиерът Бенджамин Нетаняху. На нея ще бъде обсъдено изграждане на газопровода East Med, който ще прехвърля природен газ към Европа. \r\nПрисъствието на ExxonMobil, заедно с италианската компания ENI, означава все по-силно западно присъствие в региона. \r\nФранция също е в напреднала дискусия с Кипър за голямо споразумение в областта на отбраната, с цел да защити енергийната си инфраструктура край острова. \r\nМеждувременно турският президент Реджеп Тайип Ердоган, който се противопоставя на енергийни планове на Република Кипър, заяви през почивните дни, че вторият сондажен кораб на Анкара ще започне работа в Средиземно море в най-скоро време. Тереза Герова", "date": "2019.03.04", "title": "Kathimerini: Газовите залежи на Кипър ще засилят на присъствието на Запада в региона"}
{"url": "http://www.focus-news.net/news/2019/03/04/2630495/pss-planinski-spasiteli-sa-okazali-pomosht-na-dvama-turisti-v-rayona-na-dolinata-na-reka-beli-iskar.html", "text": "Планински спасители са оказали помощ на двама туристи в района на долината на река Бели Искър.  Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Туристите са се движили за хижа „Мусала“ и в нощта на 2 срещу 3 март объркват пътя в мъглата и влизат в долината на река Бели Искър. Там нощуват, като на следващия ден двама планински спасители ги намират и ги прибират в хижа „Боровец“. Акцията продължава дълго време и приключва в 14.00 часа на 3 март. Туристите са в добро здравословно състояние.  \r\nДеница КИТАНОВА", "date": "2019.03.04", "title": "ПСС: Планински спасители са оказали помощ на двама туристи в района на долината на река Бели Искър"}
{"url": "http://www.focus-news.net/news/2019/03/04/2630492/tass-rosatom-e-gotov-da-dostroi-aets-belene-v-sakrateni-srokove.html", "text": "Руската държавна корпорация „Росатом“ е готова да участва в конкурса за възобновяване на строителството на АЕЦ „Белене“ наравно с другите претенденти и обяви, че е способна да завърши обекта в съкратени срокове, заяви пред журналистите първият заместник-ръководител на правителствения апарат на Русия Сергей Приходко в навечерието на визитата на руския премиер Дмитрий Медведев в София, предава  ТАСС . \r\n„Днес виждаме, че българското правителство е настроено конструктивно и има намерение да рестартира строителството на АЕЦ „Белене“. Руската компания е готова да участва в конкурсните процедури наравно с други компании“, заяви Приходко. По неговите думи, Русия има „най-добрите реактори на света, отговарящи на най-високите – следфукушимски – изисквания за сигурност“, а „Росатом“ е лидер по строящи се атомни блокове. \r\n„Основното технологическо оборудване на ядрената островна АЕЦ вече е произведено и се намира в България. Руските специалисти са завършили голяма част от проектирането и лицензирането. Всичко това говори в полза на факта, че „Росатом“ е в състояние да осигури завършването на станцията за кратко време и да действа като партньор през целия жизнен цикъл на тази АЕЦ“, подчерта представителят на кабинета на министрите на Русия. Той заключи, че „щом в София бъдат приети необходимите решения, може да се пристъпи към предметни консултации, включително относно финансово-икономическия модел на проекта и възможните форми за неговата поддръжка“. \r\nКакто припомня ТАСС, през 2006-а година „Атомстройекспорт“ (част от „Росатом“) вече спечели международен търг за построяване на два енергоблока на тази АЕЦ. На площадката в Белене бе доставено оборудване, но през 2009-а година проектът бе спрян, а през март 2012 година София се отказа от строителството на станцията. \r\nПрез май 2018 г. българският премиер Бойко Борисов обяви, че страната възнамерява да възобнови строителството на Белене. Българската страна подчерта, че изборът на стратегически инвеститор ще премине през конкурентна процедура. Основните изисквания, при които проектът може да бъде продължен, са осигуряване на строителство при пазарни условия, без държавни гаранции и без гаранции за придобиване на електроенергия, генерирана от АЕЦ. При това разходите за изграждане на станцията не трябва да надвишава 10 милиарда евро, а срокът на въвеждане в експлоатация - 10 години. \r\nПревод и редакция:", "date": "2019.03.04", "title": "ТАСС: „Росатом“ е готов да дострои АЕЦ „Белене“ в съкратени срокове"}
{"url": "http://www.focus-news.net/news/2019/03/04/2630497/politika-sarbiya-600-rezervisti-na-srabskata-armiya-poluchavat-pokana-za-voenno-obuchenie-i-aleksandar-vulin-se-e-zapisal.html", "text": "Общо 600 мъже над 30-годишна възраст в Сърбия, които не са изкарали военна служба, ще бъдат призовани да преминат специално обучение. Това обяви министърът на отбраната на западната ни съседка Александър Вулин, като същевременно обяви, че и той се е записал като доброволец, отбелязва електронното издание на белградския ежедневник  „Политика“ .  \r\n„Повече от 200 000 здрави и способни мъже не знаят абсолютно нищо за защитата на страната си\", подчерта Вулин пред местни медии, като подчерта, че благодарение на правителствената политика на президента Александър Вучич, държавата най-накрая разполага с достатъчно пари за започване на обучение на резервистите.  \r\nНа въпроса какво ще представлява обучението, Вулин поясни, че подготовката е започнала миналата година и вече е дала положителни резултати. През настоящата година се предвижда 600 мъже над 30 години, които не са служили в армията или са били цивилни служители, ще преминат специални обучения за запознаване с всички аспекти на отбраната на страната. \r\nВулин отбеляза, че този ход е атакуван от критици, но поясни, че Белград взима за пример швейцарския модел. „Там всеки военнослужещ отделя най-малко 15 дни за военно обучение“. Сръбският военен министър поясни, че наказанието за неотзоваването на повиквателното е 50 хил. динара. Всеки, който е възпрепятстван да отговори на поканата за обучение, трябва да бъде информиран навреме за военната служба. \r\n„Всички ние, които не сме служили в армията, имаме възможност да го направим сега. Ако мога да отида и да дам 15 дни от живота си, нямам оправдание”, коментира Вулин. . Тереза Герова", "date": "2019.03.04", "title": "„Политика“ (Сърбия): 600 резервисти на сръбската армия получават покана за военно обучение – и Александър Вулин се е записал"}
{"url": "http://www.focus-news.net/news/2019/03/04/2630496/plovdiv-folkloren-ansambal-trakiya-predstavya-kontserta-tsvetni-shtrihi-ot-balgariya.html", "text": "Фолклорен ансамбъл (ФА) „Тракия“ представя концерта „Цветни щрихи от България“ в Пловдив, съобщиха от  Общината . С него ще бъде отбелязан 3 март-Националният празник на България. Концертът ще се проведе от 19. 00 часа в Дом на културата „Борис Христов“. ФА „Тракия” Пловдив е създаден през 1974 година. Той има задача да запази и развие народното песенно и музикално-танцово богатство от всички фолклорни области на страната. Представя и разкрива в почти автентичен вид или в съвременни музикални и танцови интерпретации истински бисери на народното творчество. Ансамбълът се отличава със своя неповторим стил на авторство и оригиналност. Творческият облик на „Тракия” е създаден и се развива от най-големите автори в областта на фолклора като проф. Кирил Дженев, доц. Стефан Мутафчиев, проф. Николай Кауфман, проф. Николай Стойков, К. Колев и много други. За 44 години ансамбъл „Тракия“ е изнесъл хиляди концерти във всички краища на България, участвал е в множество значими форуми и международни прояви в над 50 страни. Носители са на всички възможни награди в сферата на културата. Билети на цена от 10 лв. се продават на касата пред Община Пловдив и в сградата на ФА „Тракия“ на ул. „Даме Груев“ 1а.", "date": "2019.03.04", "title": "Пловдив: Фолклорен ансамбъл „Тракия“ представя концерта „Цветни щрихи от България“"}
{"url": "http://www.focus-news.net/news/2019/03/04/2630499/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Последиците от откриването на залежи на природен газ край Кипър, проблемите около диалога Белград-Прищина за нормализиране на двустранните отношения, както и посещение в Скопие на наследника на Уес Мичъл на поста помощник-държавен секретар на САЩ за Европа и Евразия са част от основните теми, върху които акцентират водещите балкански печатни издания. \r\n***  Американският дипломат и добър познавач на Балканите Филип Рийкър, който ще наследи Уес Мичъл на поста помощник-държавен секретар на САЩ за Европа и Евразия, пристигна на посещение в Скопие, съобщава електронното издание на македонския вестник  „Независен“. \r\nТова е първа визита на Рийкър в региона, след като стана ясно, че ще бъде наследник на Мичъл. В Скопие американският дипломат ще участва в конференция, организирана от Фонда „Маршал“. В рамките на престоя си в македонската столица Рийкър ще проведе среща с министър-председателя Зоран Заев и други представители на кабинета в Скопие. \r\nФилип Томас Рийкър (роден на 19 януари 1965 г.) е американски дипломат и служител на външната служба в Държавния департамент. Понастоящем той работи в европейското командване на САЩ (EUCOM) в Щутгарт, Германия, от ноември 2017 г. Преди това е генерален консул на САЩ в Милано, Италия от 5 септември 2014 г. Преди това е работил като заместник помощник държавен секретар в Бюрото по европейски и евроазиатски въпроси от 2011 до 2013 г. и като посланик в Македония от 2008 до 2011 г. \r\nОт юни 2007 г. до юни 2008 г. служи в посолството на САЩ в Ирак като съветник на посланика за връзки с обществеността. От 2004 до 2007 г. е заместник-началник на мисията в Будапеща, Унгария. Рийкър е заместник-говорител и заместник-помощник-секретар в Бюрото по обществените въпроси на САЩ от 2000-2003 г. Той е носител на наградата на Едуард Р. Мъроу за отлични постижения в публичната дипломация през 2003 г. и пътува вътрешно и международно като говорител за Държавния департамент, като разговаря за външната политика и дипломацията на САЩ от 2003 до 2004 г. \r\n***  Общо 600 мъже над 30-годишна възраст в Сърбия, които не са изкарали военна служба, ще бъдат призовани да преминат специално обучение. Това обяви министърът на отбраната на западната ни съседка Александър Вулин, като същевременно обяви, че и той се е записал като доброволец, отбелязва електронното издание на белградския ежедневник  „Политика“ .  \r\n„Повече от 200 000 здрави и способни мъже не знаят абсолютно нищо за защитата на страната си\", подчерта Вулин пред местни медии, като подчерта, че благодарение на правителствената политика на президента Александър Вучич, държавата най-накрая разполага с достатъчно пари за започване на обучение на резервистите.  \r\nНа въпроса какво ще представлява обучението, Вулин поясни, че подготовката е започнала миналата година и вече е дала положителни резултати. През настоящата година се предвижда 600 мъже над 30 години, които не са служили в армията или са били цивилни служители, ще преминат специални обучения за запознаване с всички аспекти на отбраната на страната. \r\nВулин отбеляза, че този ход е атакуван от критици, но поясни, че Белград взима за пример швейцарския модел. „Там всеки военнослужещ отделя най-малко 15 дни за военно обучение“. Сръбският военен министър поясни, че наказанието за неотзоваването на повиквателното е 50 хил. динара. Всеки, който е възпрепятстван да отговори на поканата за обучение, трябва да бъде информиран навреме за военната служба. \r\n„Всички ние, които не сме служили в армията, имаме възможност да го направим сега. Ако мога да отида и да дам 15 дни от живота си, нямам оправдание”, коментира Вулин. \r\n***  Съобщението от Никозия, че американският енергиен гигант ExxonMobil е открил значително газово находище в участък 10 на Изключителната икономическа зона на Кипър (ИИЗ), се очаква да има дългосрочни търговски и геостратегически последици за самия остров и за по-широкия регион на Средиземноморие, отбелязват от редакцията на водещия гръцки ежедневник  Kathimerini . \r\nСпоред източници от САЩ и Кипър, сред най-значимите от тези последици е, че ExxonMobil ще остане в региона и впоследствие допълнително ще задълбочи интереса на Вашингтон в него. \r\nСпоред изданието американският интерес към Кипър ще бъде демонстриран в рамките на участието на държавния секретар на САЩ Майк Помпео в тристранната среща на върха на 20 март в Израел между министър-председателя Алексис Ципрас, президентът на Република Кипър Никос Анастасиадис и техния домакин, премиерът Бенджамин Нетаняху. На нея ще бъде обсъдено изграждане на газопровода East Med, който ще прехвърля природен газ към Европа. \r\nПрисъствието на ExxonMobil, заедно с италианската компания ENI, означава все по-силно западно присъствие в региона. \r\nФранция също е в напреднала дискусия с Кипър за голямо споразумение в областта на отбраната, с цел да защити енергийната си инфраструктура край острова. \r\nМеждувременно турският президент Реджеп Тайип Ердоган, който се противопоставя на енергийни планове на Република Кипър, заяви през почивните дни, че вторият сондажен кораб на Анкара ще започне работа в Средиземно море в най-скоро време. \r\n***  САЩ изпращат специален посланик в Косово, натоварян със задачата да съживи блокирания диалог за нормализиране на двустранните отношения със Сърбия, съобщава електронното издание на прищинския ежедневник  Gazeta Express . \r\nВисокопоставеният служител на Държавния департамент на САЩ Дейвид Хейл ще посети Косово в периода 8-9 март, за да се срещне с лидерите на най-младата държава на Балканите, потвърдиха от американското посолство в Прищина. Хейл, който е заместник държавен секретар по политическите въпроси, пристига в страната в момент, в който воденият под егидата на Европейския съюз диалог между Белград и Прищина е в застой. Чрез изпращането му САЩ се надяват да дадат нов импулс на преговорите между двете съседни страни. От редакцията припомнят, че няколко дни по-рано двама представители на САЩ от кръговете по националната сигурност бяха на посещение в Прищина, в рамките на което призоваха косовските лидери да подновят диалога със Сърбия. \r\nПосолството на САЩ в Косово потвърди пред изданието, че се очаква Дейвид Хейл да посети Косово след броени дни. „Държавният секретар по политическите въпроси Дейвид Хейл планира да посети Прищина на 8 и 9 март. Той ще се срещне с различни държавни ръководители\", уточниха от дипломатическата мисия на САЩ в страната.  \r\nАмериканският президент Доналд Тръмп назначи Дейвид Хейл за заместник държавен секретар по политическите въпроси на 30 август 2018 г. Той е служил като американски пратеник в Пакистан, Ливан, а също и като специален пратеник за мирните преговори в Близкия изток. \r\n***", "date": "2019.03.04", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/03/04/2630498/kyustendil-v-grada-shte-badat-otbelyazani-138-godini-ot-rozhdenieto-na-todor-aleksandrov.html", "text": "В града ще бъдат отбелязани 138 години от рождението на Тодор Александров. Това съобщи за  Радио „Фокус” – Кюстендил  Георги Петров, ръководител на ВМРО – Кюстендил. Ритуалът по полагане на цветя започва в 11.00 часа на паметника на революционера в градинката при сградата на Община Кюстендил. Програмата предвижда слово и поднасяне на венци и цветя на паметния знак. Тодор Александров е роден на 4 март в щипската махала Ново село, в семейството на учителя Александър Попорушев и Мария Хаджиянева-Попорушева. Учи в Радовиш и в българското педагогическо училище в Скопие, което завършва през 1898 година с oтличен успех. Той е член на Централния комитет и лидер на Вътрешната македонска революционна организация. С името на Тодор Александров са свързани едни от най-героичните страници на ВМРО. Убит е на 31 август 1924 година. \r\nВенцеслав ИЛЧЕВ", "date": "2019.03.04", "title": "Кюстендил: В града ще бъдат отбелязани 138 години от рождението на Тодор Александров"}
{"url": "http://www.focus-news.net/news/2019/03/04/2630500/plovdiv-ostava-zabraneno-dvizhenieto-na-kamioni-nad-12-tona-prez-prohoda-troyan-karnare.html", "text": "Сухи са пътните настилки на територията на областта, пътищата са нормално проходими. Това съобщи за  Радио „Фокус“ – Пловдив  дежурен в Областното пътно управление. Остава забранено движението на камиони над 12 тона през прохода Троян - Кърнаре. Забранено е и движението на камиони по-високи от 4 метра през тунелите по пътя Асеновград - Нареченски бани. Обходният маршрут е по пътя Кричим - Девин. Ограничено е също преминаването на камиони над 12 тона по пътя Поповица - Болярци. Обходният маршрут е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. Опасност от падащи камъни има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. \r\nВ град Пловдив временна организация на движението е въведена за времето до 18 март на кръстовището на бул. „Свобода“ с ул. „Владивосток“ заради полагане на топлопровод. Промените касаят маршрута на автобусните линии №10 и 15. \r\nЦветана ТОНЧЕВА", "date": "2019.03.04", "title": "Пловдив: Остава забранено движението на камиони над 12 тона през прохода Троян - Кърнаре"}
{"url": "http://www.focus-news.net/news/2019/03/04/2630501/mariya-novakova-darzhaven-arhiv-vidin-na-4-mart-1942-ledohodat-po-dunav-prichinyava-nay-golyamoto-navodnenie-na-vidin.html", "text": "На 4 март 1942 ледоходът по Дунав причинява най-голямото наводнение на Видин. Това каза за  Радио „Фокус“ – Видин  Мария Новакова от Държавен архив – Видин. Тя посочи, че огромните ледени блокове, които се носят по река Дунав в началото на март 1942 г., започват да се наслагват на завоя на реката край остров Богдан. „През нощта на 4 срещу 5 март градът спи, когато около 2.30 часа водите на Дунав спират да се оттичат, отнасят земните диги и превръщат Видин в огромно езеро. Загиват 13 мъже и жени, а евакуацията на видинското население се извършва в кратки срокове и без паника. Първи в спасителните действия се включват лодкарите, учениците от мъжката гимназия и малцината войници. Веднага започва евакуацията на населението. Една част от хората са откарвани до жп гарата в село Видбол. Качват ги направо на влаковете и ги откарват в София, където са настанени при столичани“, заяви Мария Новакова. Тя посочи, че във Видин пристига министърът на вътрешните работи Габровски, за да ръководи спасителната акция. „Във Видин е командирован и писателят Павел Вежинов, като сътрудник на столичен вестник. Ето как отразява той наводнението: „Зловещ грохот се разнесе над града и в мрачната нощ хората побягнаха пред водите, които ги следваха по петите. Големите ледени блокове се блъскаха в стените на къщите и водите с шум заливат дворове и къщи. Някои нямат и време да избягат и не им остава нищо друго освен да се покачат на покривите на къщите си. И да чакат помощ. Скоро целият град е под вода“. В Държавен архив – Видин  се съхраняват и снимките на фотографа Яшар Яшаров от наводнението през 1942 г.“, казва Мария Новакова.   Авиацията бомбардира ледения бент до остров Богдан и отпушва реката, за да започне оттичането ѝ. Въпреки това водата се дръпва изцяло чак в началото на юни 1942 г. С помощта на Германската армия са построени десетки къщи за хората без подслон, които и до днес съществуват. Видинчани ги наричат „бункерите“. \r\nАнна ЛОЗАНОВА", "date": "2019.03.04", "title": "Мария Новакова, Държавен архив – Видин: На 4 март 1942 ледоходът по Дунав причинява най-голямото наводнение на Видин"}
{"url": "http://www.focus-news.net/news/2019/03/04/2630503/sport-izigraha-se-3-sreshti-ot-angliyskata-vissha-liga.html", "text": "Изиграха се 3 срещи от 29-ия кръг на английската Висша лига. Резултати: \r\nЕвертън – Ливърпул 0:0 \r\nФулъм – Челси 1:2 \r\nУотфорд – Лестър Сити 2:1 \r\nСлед кръга начело във временното класиране излезе Манчестър Сити с актив от 71 точки пред Ливърпул със 70 и Тотнъм с 61.", "date": "2019.03.04", "title": "Спорт: Изиграха се 3 срещи от английската Висша лига"}
{"url": "http://www.focus-news.net/news/2019/03/04/2630504/sofiya-126-dushi-sa-noshtuvali-v-krizisniya-tsentar-za-bezdomni-hora-v-kv-zaharna-fabrika.html", "text": "126 души са нощували в Кризисния център за бездомни хора в кв. „Захарна фабрика“. Това съобщи за  Агенция „Фокус”  директорът на центъра Йорданка Темелкова. Центърът ще продължи да работи до края на месец март.  \r\nДеница КИТАНОВА", "date": "2019.03.04", "title": "София: 126 души са нощували в Кризисния център за бездомни хора в кв. „Захарна фабрика“"}
{"url": "http://www.focus-news.net/news/2019/03/04/2630506/pleven-vremenno-e-ogranicheno-dvizhenieto-po-pat-iii-306-lukovit-oryahovo-v-uchastaka-cherven-bryag-chomakovtsi-poradi-demontirane-na-stomanen-most-nad-reka-iskar.html", "text": "Нормално се осъществява движението в областта. Това съобщиха за  Радио ,,Фокус\"  от Областно пътно управление - Плевен. Пътните настилки са сухи. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград (от град Луковит транзитно през град Червен бряг към с. Чомаковци) началото на обхода е кръстовището с път III-306 в град Луковит при км 138+767, оттам отбивният маршрут следва трасето на път I-3 през с. Радомирци до обхода на град Долни Дъбник, град Искър и град Кнежа до кръстовище с път III-306 в град Кнежа и след това по трасето на път III-306 до с. Чомаковци. Срокът е до 04 юли 2019 г. \r\nВиолета КРЪСТЕВА", "date": "2019.03.04", "title": "Плевен: Временно е ограничено движението по път III-306 Луковит – Оряхово в участъка Червен бряг – Чомаковци поради демонтиране на стоманен мост над река Искър"}
{"url": "http://www.focus-news.net/news/2019/03/04/2630502/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Съоръженията в курортите работят навсякъде. В най-високите части на планината е до минус 8 градуса.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2019.03.04", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/04/2630491/gazeta-express-sasht-izprashtat-spetsialen-poslanik-v-kosovo-za-sazhivyavane-na-dialoga-sas-sarbiya.html", "text": "САЩ изпращат специален посланик в Косово, натоварян със задачата да съживи блокирания диалог за нормализиране на двустранните отношения със Сърбия, съобщава електронното издание на прищинския ежедневник  Gazeta Express . \r\nВисокопоставеният служител на Държавния департамент на САЩ Дейвид Хейл ще посети Косово в периода 8-9 март, за да се срещне с лидерите на най-младата държава на Балканите, потвърдиха от американското посолство в Прищина. Хейл, който е заместник държавен секретар по политическите въпроси, пристига в страната в момент, в който воденият под егидата на Европейския съюз диалог между Белград и Прищина е в застой. Чрез изпращането му САЩ се надяват да дадат нов импулс на преговорите между двете съседни страни. От редакцията припомнят, че няколко дни по-рано двама представители на САЩ от кръговете по националната сигурност бяха на посещение в Прищина, в рамките на което призоваха косовските лидери да подновят диалога със Сърбия. \r\nПосолството на САЩ в Косово потвърди пред изданието, че се очаква Дейвид Хейл да посети Косово след броени дни. „Държавният секретар по политическите въпроси Дейвид Хейл планира да посети Прищина на 8 и 9 март. Той ще се срещне с различни държавни ръководители\", уточниха от дипломатическата мисия на САЩ в страната.  \r\nАмериканският президент Доналд Тръмп назначи Дейвид Хейл за заместник държавен секретар по политическите въпроси на 30 август 2018 г. Той е служил като американски пратеник в Пакистан, Ливан, а също и като специален пратеник за мирните преговори в Близкия изток. Тереза Герова", "date": "2019.03.04", "title": "Gazeta Express: САЩ изпращат специален посланик в Косово за съживяване на диалога със Сърбия"}
{"url": "http://www.focus-news.net/news/2019/03/04/2630505/rumen-manov-krasimir-uzunov-ne-gledashe-kato-kolektsioner-na-istoricheskite-predmeti-koito-pritezhavashe-toy-gi-prezhivyavashe.html", "text": "Красимир Узунов не гледаше като колекционер на историческите предмети, които притежаваше - той ги преживяваше. Това каза за предаването \"Съкровищницата на тайните\" на  Радио \"Фокус\"  колекционерът и дарител Румен Манов, който беше и близък приятел на Красимир Узунов. \"Нито аз съм виден колекционер, нито Краси беше такъв. Аз не треперех над нещата, а му ги подарявах - неща, свързани с нашата военна история, на които той също не гледаше като колекционер, а като офицер. Той ги преживяваше. Взимаше лупа и започваше да гледа номера, години, надпис, драскотини. Краси се пренасяше с тези неща в историята\", разказа Румен Манов. Той допълни, че Красимир Узунов е имал желание да направи няколко витрини с тези предмети – нещо като собствен частен музей. \"Той направи една страхотна библиотека с много и разнородни издания - номерирани и подвързани по месеци, по години. Красимир освен информационна агенция, имаше един страхотен книжен информационен център. В тази библиотека той имаше достъп и до чужди издания. Краси искаше да черпи направо от извора и не да сглобява историята, а да сравнява - руски, румънски, сръбски, гръцки, турски, френски източници. По този начин той научаваше точно как са стояли събитията през очите на съвременниците. В никакъв случай не беше  безцеремонен или безцелен събирач на антични вещи - беше много целенасочен и ясно избираше това, което му върши работа\", каза още Румен Манов. Колекционерът разказа и за любовта на неговия приятел към военните събития в българската история и мястото им в книгите, които е написал. \"Красимир беше минал в своите творения и през Балканската, и през Междусъюзническата война. Но през последните години неговата слабост беше Първата световна война и многото неизвестни петна около нея, защото никой от нашата историография не се е занимавал толкова задълбочено, колкото той, с войната между 1915 и 1918 година. Когато телефонът ми звъннеше в 23:00 - 23:30 - 0:00 часа през нощта, аз знаех кой ме търси по това време. Краси тепърва се прибираше с кучетата от работа и въодушевено ми разказваше какво е открил. И изпитвах невероятно удоволствие да виждам иначе сериозния, строг военен, шеф, бизнесмен, журналист да се радва като дете на някой артефакт, от който черпи информация\", уточни Румен Манов. Според него това, което е радвало Красимир Узунов, е бил фактът, че пръв е имал допир до тази информация - за да се види много по-ясно в света правилната, точната, героичната, самоотвержената българска кауза по време на Първата световна война и многото неизвестни, свързани с битките още при Тутракан, вече известния, благодарение на Красимир Узунов, Каймакчалан. Президентът на Агенция и Радиоверига \"Фокус\" искаше да направи подробно описание и изследване и на битката при Кенали, припомни колекционерът. \r\nАнна АНГЕЛОВА", "date": "2019.03.04", "title": "Румен Манов: Красимир Узунов не гледаше като колекционер на историческите предмети, които притежаваше - той ги преживяваше"}
{"url": "http://www.focus-news.net/news/2019/03/04/2630510/politico-izbraha-nov-lider-na-na-demokraticheskata-partiya-v-italiya.html", "text": "Година след поражението им от популистите, привържениците на италианската лявоцентристка Демократическа партия избраха нов лидер, съобщава европейската редакция на изданието  Politico . \r\nЛидерът на региона Лацио, който включва Рим - Никола Зингарети, спечели убедителна победа с подкрепата на повече от 65% от гласовете.  Той победи Маурицио Мартина, който стана служебен лидер на партията, след като бившият премиер Матео Ренци подаде оставка, и Роберто Джачети. \r\nОт редакцията подчертават, че победата на Зингарети е очаквана, тъй като от тримата кандидати той олицетворява най-категоричното „скъсване“ с миналото, включително от политиката на бившия премиер на страната Матео Ренци. Гласуването също така представлява тест за партията, която през последните няколко години се бореше да запази подкрепата на избирателите. Ето защо неделният вот надхвърли очакванията на поддръжниците на партията.  \r\n„Благодаря ви за онази част от страната, която иска да спре нелибералното и опасно правителство ... Ние ще изградим нова Демократическа партия, с нови съюзи\", подчерта Зингарети в реч след гласуването, излъчена след изборите.  \r\n„Това е само началото. Дясното крило се издигна до властта и няма да се откаже много лесно от ня... Това означава за нас голяма отговорност\", допълни Зингарети. \r\nАнализаторите очакват от него да насочи партията наляво и да се опита да спечели много от гласоподавателите, които се дистанцираха от ДП при Ренци. „Това е ясна победа.  Нека спрем приятелския огън. Нашите врагове са в правителството, а не в партията“, написа самият той в социалната мрежа „Туитър“. Тереза Герова", "date": "2019.03.04", "title": "Politico: Избраха нов лидер на на Демократическата партия в Италия"}
{"url": "http://www.focus-news.net/news/2019/03/04/2630511/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-mart.html", "text": "„Софийска вода” временно ще прекъсне водоснабдяването в някои части на столицата на 5 март. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Фредерик Жолио Кюри“ в жк. „Изток“ се налага спиране на водоподаването от 09.00 до 18.30 часа на клиентите на „Софийска вода”, живеещи в района на: ул. „Димчо Дебелянов“ от ул. „Антон Чехов“ до ул. „Димитър Н.Гичев“; ул. „Чарлз Дарвин“ от ул. „Димчо Дебелянов“ до ул. „Атанас Далчев“; ул. „Атанас Далчев“ от ул. „Чарлз Дарвин“ до ул. „Димитър Н. Гичев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Димчо Дебелянов“ ъгъла с ул. „Чарлз Дарвин“. \r\nВъв връзка с монтаж на спирателен кран на ул. „Франсис де Пресансе“ в кв. „Подуяне“ се налага спиране на водоподаването от 09.00 до 15.00 часа на клиентите на „Софийска вода”, живеещи в района на: ул. „Франсис де Пресансе“ от ул. „Мърфи“ до  ул. „Алеко Константинов“; ул. „Мърфи“ от  ул. „Русалка“ до  бул. „Мадрид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мърфи“ 16. \r\nВъв връзка с подмяна на спирателен кран на бул. „Цариградско шосе“ във вилна зона „Врана – Лозен - Триъгълника“ се налага спиране на водоподаването от 10.00 до 15.30 часа на клиентите на „Софийска вода”, живеещи в района на: бул. „Цариградско шосе“ от № 164 до АМ „Тракия първи километър“; вилна зона „Врана - Лозен – Триъгълника“ и Институт по генетика на растенията. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Висо“ пред сервиз „Пежо“. \r\nВъв връзка с подмяна на спирателен кран на ул. „Малобучински път“ в местност Манилов дол се налага спиране на водоподаването от 09.00 до 21.00 часа на клиентите на „Софийска вода”, живеещи в района на: местност Манилов дол. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Малобучински път“ ъгъла с ул. „Бор“. \r\nВъв връзка с подмяна на спирателен кран на ул. „Рила“ във вилна зона „Мало Бучино“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. „Родопи“, ул. „Мургаш“, ул. „Рила“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопи“ ъгъла с ул. „Янтра“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.04", "title": "„Софийска вода” временно ще прекъсне водоснабдяването в някои части на столицата на 5 март"}
{"url": "http://www.focus-news.net/news/2019/03/04/2630508/varna-nyakolko-avtomobila-avtobus-lodka-i-dzhet-sa-zasegnati-pri-pozhara-na-ul-devnya-oganyat-e-potushen.html", "text": "Няколко автомобила, автобус, лодка и джет са засегнати при пожара на ул. „Девня“. Това съобщиха от  ОДМВР - Варна . Сигналът за пожара е подаден около 7.45 часа. Огънят е възникнал в хале, намиращо се на ул. „Девня“ (срещу жп прелез). Установено е, че пожарът е обхванал около 1 дка площ. Засегнати са: дървени палети, три автомобила, микробус и автобус, лодка и джет. Причините за инцидента се изясняват.  \r\nКъм момента пожарът е потушен. Действията по разчистване продължават.", "date": "2019.03.04", "title": "Варна: Няколко автомобила, автобус, лодка и джет са засегнати при пожара на ул. „Девня“, огънят е потушен"}
{"url": "http://www.focus-news.net/news/2019/03/04/2630509/mrrb-nad-5000-proverki-za-bezopasnost-na-stroezhite-izvarshiha-organite-na-dnsk-prez-2018-godina.html", "text": "Над 5000 проверки на строежи от първа, втора и трета категория извършиха органите на ДНСК в страната през миналата година по заповед на началника на дирекцията арх. Иван Несторов. Това съобщиха от пресцентъра на  Министерство на регионалното развитие и благоустройството . Те са в резултат от засиления контрол за обезопасяване на строежите, като на невъведените в експлоатация обекти са проверени одобрените планове за безопасност и здраве в съответствие с основните изисквания към строежите по смисъла на Закона за устройство на територията и спазването им на място.  \r\nЕкспертите установиха няколко основни типа нарушения: липса на временна плътна ограда откъм улиците и страничните регулационни линии на строителната площадка; липса на информационни табели с описанието на строежа, номер и дата на разрешението за строеж, както и данни за възложителя, строителя, надзорника и др. Проверяващите са се натъкнали също и на липса на изградени покрити проходи за преминаване на пешеходци, когато строежите са разположени на уличната регулация; неизвършено обезопасяване на строежа с парапети, ограждения, предпазни устройства и приспособления на завършените нива на строежа по външния му контур, включително и предпазни мрежи; липса на обезопасяване на стълбища, асансьорни шахти и вентилационни отвори и др. За установените нарушения срещу виновните лица са образувани административно наказателни производства. Издадени са 93 наказателни постановления на обща стойност 54 970 лева, приходите от които са постъпили в бюджета. \r\nСамо през 2018 година началникът на Дирекцията за национален строителен контрол, на основание чл.167, ал.6 от ЗУТ, е прекратил 10 удостоверения на юридически лица, извършващи строителен надзор на сгради от първа до четвърта категория. На територията на страната са извършени близо 6 хиляди проверки на лицата, упражняващи строителен надзор на строежи от първа до четвърта категория включително. От регистрираните 765 лица, извършващи тази дейност, са проверени 539. За установените нарушения са издадени 75 наказателни постановления, по които са наложени имуществени санкции и глоби за 305 750 лв., които също са постъпили в държавния бюджет. \r\nНадзорните фирми имат делегирани от ЗУТ много големи задължения, които касаят законосъобразността на издадените строителни книжа от общинските администрации, на базата на които ще се реализира даден строеж, а в процеса на изграждането му са длъжни да упражняват строителен надзор ежедневно. Установени са непълноти и неточности при постъпването на документите за назначаване на Държавни приемателни комисии. Това налага изтегляне на документите, корекции и внасяне наново. Ето защо, едно от важните направления, по които работи ДНСК, е завишаване на контрола на надзорните фирми.  \r\nПо тази причина се предлагат промени в нейния Устройствен правилник, които предвиждат създаване на нова дирекция „Въвеждане в експлоатация и консултанти“. Тя ще контролира дейността на лицата, упражняващи строителен надзор, ще подпомага началника на ДНСК при издаване на удостоверения или отказ от издаване на удостоверения за вписване в регистъра за упражняване на дейността консултант съгласно ЗУТ, както и при изпълнение на неговите правомощия за предсрочно прекратяване действието на издадените удостоверения. \r\nПромените в Устройствения правилник на ДНСК предвиждат още откриването на Регионални дирекции за национален строителен контрол във всеки областен град за подобряване контрола по места в страната и за облекчаване на инвеститорите и гражданите. По този начин хората, живеещи на територията на дадена област, ще имат непосредствен контакт със структурите на ДНСК.", "date": "2019.03.04", "title": "МРРБ: Над 5000 проверки за безопасност на строежите извършиха органите на ДНСК през 2018 година"}
{"url": "http://www.focus-news.net/news/2019/03/04/2630507/die-welt-huan-guaydo-se-zavrashta-vav-venetsuela.html", "text": "Лидерът на опозицията във Венецуела Хуан Гуайдо се завръща в страната, съобщава германският национален ежедневник  Die Welt .  \r\nВъв видеоклип, който сподели в социалните мрежи,  Гуайдо обеща на последователите си на масови протести, но дали самият той ще участва в тях засега остава неясно. Обръщението му обаче завърши с думите „Ще се видим в утре (понеделник – бел.р.)“.  \r\nСамопровъзгласилият се се за временен президент на латиноамериканската страна  призова сънародниците си да се включват в обявените масови протести срещу държавния глава Николас Мадуро. „Ние сме по-силни от всякога, това не е моментът да бъдем слаби\", подчерта Гуайдо в обръщението си, като се обърна с призив към всички държавни служители да се присъединят към протестите, планирани за понеделник.  \r\nОт редакцията подчертават, че демонстрациите ще започнат в сутрешните часове на деня (местно време). Протести ще бъдат организирани в столицата Каракас и други градове в страната. „Тъй като медиите във Венецуела са цензурирани, хората трябва разпространяват информацията за протестите и мястото на провеждането им  в социалните мрежи“, констатира изданието.  \r\nГуайдо е изправен пред арест при завръщането в родината си, защото напусна Венецуела, въпреки затварянето на границите, разпоредено от Мадуро.  Тереза Герова", "date": "2019.03.04", "title": "Die Welt: Хуан Гуайдо се завръща във Венецуела"}
{"url": "http://www.focus-news.net/news/2019/03/04/2630512/varna-dvizhenieto-po-glaven-pat--9-v-uchastaka-kranevo-varna-pri-km-83-e-ogranicheno-za-dvizhenie-na-tovarni-avtomobili-nad-10-t.html", "text": "Сухи са пътните настилки в областта, предаде репортер на  Радио „Фокус“ – Варна . От 14.00 до 20.00 часа се ограничава движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата в края на почивните дни. Агенция „Пътна инфраструктура“ апелира шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Движението по автомагистрала „Черно море“ от км 0 до км 8 се осъществява двупосочно в едно платно в посока Бургас поради ремонтни дейности. Придвижването се осъществява при пълно затваряне на платното в посока Варна и се пренасочва в платно за Бургас. Движението по главен път І-9 в участъка Кранево – Варна при км 83 е ограничено за движение на МПС над 10 т.  \r\nСияна БУХЛАРСКА", "date": "2019.03.04", "title": "Варна: Движението по главен път І-9 в участъка Кранево – Варна при км 83 е ограничено за движение на товарни автомобили над 10 т"}
{"url": "http://www.focus-news.net/news/2019/03/04/2630514/mosv-zapochvat-proverki-za-targoviya-sas-zashtiteni-vidove-proletni-tsvetya.html", "text": "По повод настъпването на сезона на цъфтеж на пролетните цветя в следващите дни Регионалните инспекции по околната среда и водите (РИОСВ) ще се започват проверки на пазари и търговски обекти за търговия на цветя, които са защитени по Закона за биологичното разнообразие. Това съобщиха от пресцентъра на  Министерството на околната среда и водите . \r\nРедица пролетни растения като някои видове кокичета, минзухари, иглики, перуники, синчец са защитени от Закона за биологичното разнообразие. Те са забранени за бране, изкореняване и продажба, тъй като това води до загуба на естествените им местообитания. Други растения, като пролетната циклама и салепите (които често са наричани с международното им име орхидеи), са под защита и на Вашингтонската конвенция (CITES). Тя опазва видовете, които са световно застрашени от изчезване и са под контрол в международната търговията. Тези растения често се опазват в защитени територии, където са в сила ограничения за брането им.   \r\nЕкспертите по биологично разнообразие напомнят, че е незаконно да се продават малки букетчета или части от защитени растения за украса на букети, направени с видове от дивата природа. При констатирани се налагат глоби – на физически лица от 100 до 5000 лева, а на юридически – от 500 до 10 000 лева. \r\nВъпреки, че брането на видове извън защитените находища е разрешено за лични нужди, експертите напомнят, че пролетните цветя са много нетрайни. Често те увяхват и ги изхвърляме, още преди да сме ги занесли у дома. Затова е по-добре при разходка сред природата да полагаме усилия за опазването на дивите растения и да не допринасяме за унищожаването на някоя популация на защитено цвете, за да можем да му се наслаждаваме на същото място и през следващата година.  \r\nОт 30 януари 2019 г. е в сила заповедта на министъра на околната среда и водите, с която се определя специален режим на опазване и ползване на лечебните растения през 2019 г. Той се прилага за видове с трайна тенденция за намаляване и заплаха за естественото им разпространение в природата. Със заповедта се забранява събирането на билки от 24 вида лечебни растения от естествените им находища в цялата страна. Сред тях са лечебната дилянка (валериана), бодлив залист, мечо грозде, бял риган, исландски лишей, различни видове салеп, жълт мак, бял риган, момина сълза, лечебна ружа и др. Някои от тях лесно се култивират и могат да бъдат отглеждани за търговски цели, но е забранено да се събират от находищата им в дивата природа. Тези забрани не включват количествата, събирани за лични нужди. \r\nПрез тази година са определени допустими за събиране определени количества от 11 билки (кг сухо тегло) от естествените им находища извън територията на трите национални парка. Към тях спадат лечебна иглика, червен божур, бял пелин, лазаркиня, лудо биле и др. Тези количества се разпределят от директорите на съответните РИОСВ на фирмите, подали заявления за ползване. Изключение и тази година е наричаният с различни имена чай – мурсалски, пирински или алиботушки (Sideritis scardica Grisb.), който е забранен за бране дори за лични нужди на територията на цялата страна. Забраната за бране на лечебното растение за стопански и за лични нужди е с цел да се възстановят находищата му в природата. Мурсалският чай се култивира лесно и е разпространен почти във всички частни дворове на селищата около неговото естествено разпространение. Има много научни доказателства, че лечебните качества на култивираните екземпляри от това растение са еднакви с тези на растящите в дивата природа.", "date": "2019.03.04", "title": "МОСВ: Започват проверки за търговия със защитени видове пролетни цветя"}
{"url": "http://www.focus-news.net/news/2019/03/04/2630513/die-kronen-zeitung-orban-nareche-krititsite-polezni-idioti.html", "text": "Министър-председателят на Унгария Виктор Орбан остава в конфронтационен курс с Европейската комисия в Брюксел, обобщават в редакцията на австрийския ежедневник  Die Kronen Zeitung , коментирайки последните изявления на лидера на Будапеща, в които той определя критиците като „полезни идиоти“. \r\nИзданието подчертава, че Орбан настоява за реорганизация на миграционната политика на Общността. „Нуждаем се от метод, който ни позволява да живеем заедно, въпреки различните гледни точки. Ето защо проблемите, произтичащи от миграцията, трябва да бъдат извадени от ръцете на Комисията“, категоричен бе унгарският премиер.  \r\nОрбан се изказа в подкрепа на създаването на нова институция на европейско равнище: „Трябва да създадете отделен орган, в който да бъдат представени само министрите на вътрешните работи на Шенгенската зона. Както в случая с еврозоната, за която има отделен ВСъвет на финансовите министри. Всички въпроси, свързани с Шенгенската зона, следва да бъдат решавани по същия начин, от професионалисти, а не от политици“, обясни Орбан.  \r\nПротиворечивият правителствен ръководител на Унгария не можа да устои на удара на критиците си в рамките на Европейската народна партия, които той определи като „полезни идиоти“.  \r\n„Докато вярват в духовна борба, те служат на силните интереси на другите, дори и на нашите опоненти\", коментира министър-председателят на Унгария. \r\nОт редакцията примнят, че миналата седмица правителството в Будапеща започна кампания с полемични плакати срещу председателя на Европейската комисия Жан-Клод Юнкер. Будапеща го обвинява, че иска да задължи страните от ЕС да отслабят защитата на националните си граници. Поради противоречивата антиевропейска кампания партията Орбан - ФИДЕС, е заплашена с изключване от Европейската народна партия (ЕНП). \r\nНезависимо от това, унгарският правителствен ръководител обяви още една антибрюкселска кампания, този път срещу заместник-председателя на Европейската комисия Франс Тимерманс. Той е водещ кандидат на Партията на европейските социалисти (ПЕС) на изборите през май и претендент за поста на председател на Комисията. На новите плакати нидерландският политик ще бъде изобразен редом до американския милиардер Джордж Сорос, подобно на постерите с Юнкер.  \r\n„Ролята на Сорос в европейската политика не може да бъде пренебрегвана и всеки има право да знае, че Тимерманс е негов съюзник\", увери Орбан.  Тереза Герова", "date": "2019.03.04", "title": "Die Kronen Zeitung: Орбан нарече критиците „полезни идиоти\""}
{"url": "http://www.focus-news.net/news/2019/03/04/2630515/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Полемиката между Брюксел и Будапеща, избирането на нов председател на Демократическата партия в Италия, разследването около изчезналия полет над МН370 и планираното завръщане на опозиционния лидер Хуан Гуайдо във Венецуела са част от основните теми, върху които акцентират водещите европейски издания. \r\n***  Министър-председателят на Унгария Виктор Орбан остава в конфронтационен курс с Европейската комисия в Брюксел, обобщават в редакцията на австрийския ежедневник  Die Kronen Zeitung , коментирайки последните изявления на лидера на Будапеща, в които той определя критиците като „полезни идиоти“. \r\nИзданието подчертава, че Орбан настоява за реорганизация на миграционната политика на Общността. „Нуждаем се от метод, който ни позволява да живеем заедно, въпреки различните гледни точки. Ето защо проблемите, произтичащи от миграцията, трябва да бъдат извадени от ръцете на Комисията“, категоричен бе унгарският премиер.  \r\nОрбан се изказа в подкрепа на създаването на нова институция на европейско равнище: „Трябва да създадете отделен орган, в който да бъдат представени само министрите на вътрешните работи на Шенгенската зона. Както в случая с еврозоната, за която има отделен ВСъвет на финансовите министри. Всички въпроси, свързани с Шенгенската зона, следва да бъдат решавани по същия начин, от професионалисти, а не от политици“, обясни Орбан.  \r\nПротиворечивият правителствен ръководител на Унгария не можа да устои на удара на критиците си в рамките на Европейската народна партия, които той определи като „полезни идиоти“.  \r\n„Докато вярват в духовна борба, те служат на силните интереси на другите, дори и на нашите опоненти\", коментира министър-председателят на Унгария. \r\nОт редакцията примнят, че миналата седмица правителството в Будапеща започна кампания с полемични плакати срещу председателя на Европейската комисия Жан-Клод Юнкер. Будапеща го обвинява, че иска да задължи страните от ЕС да отслабят защитата на националните си граници. Поради противоречивата антиевропейска кампания партията Орбан - ФИДЕС, е заплашена с изключване от Европейската народна партия (ЕНП). \r\nНезависимо от това, унгарският правителствен ръководител обяви още една антибрюкселска кампания, този път срещу заместник-председателя на Европейската комисия Франс Тимерманс. Той е водещ кандидат на Партията на европейските социалисти (ПЕС) на изборите през май и претендент за поста на председател на Комисията. На новите плакати нидерландският политик ще бъде изобразен редом до американския милиардер Джордж Сорос, подобно на постерите с Юнкер.  \r\n„Ролята на Сорос в европейската политика не може да бъде пренебрегвана и всеки има право да знае, че Тимерманс е негов съюзник\", увери Орбан. \r\n***  Година след поражението им от популистите, привържениците на италианската лявоцентристка Демократическа партия избраха нов лидер, съобщава европейската редакция на изданието  Politico . \r\nЛидерът на региона Лацио, който включва Рим - Никола Зингарети, спечели убедителна победа с подкрепата на повече от 65% от гласовете.  Той победи Маурицио Мартина, който стана служебен лидер на партията, след като бившият премиер Матео Ренци подаде оставка, и Роберто Джачети. \r\nОт редакцията подчертават, че победата на Зингарети е очаквана, тъй като от тримата кандидати той олицетворява най-категоричното „скъсване“ с миналото, включително от политиката на бившия премиер на страната Матео Ренци. Гласуването също така представлява тест за партията, която през последните няколко години се бореше да запази подкрепата на избирателите. Ето защо неделният вот надхвърли очакванията на поддръжниците на партията.  \r\n„Благодаря ви за онази част от страната, която иска да спре нелибералното и опасно правителство ... Ние ще изградим нова Демократическа партия, с нови съюзи\", подчерта Зингарети в реч след гласуването, излъчена след изборите.  \r\n„Това е само началото. Дясното крило се издигна до властта и няма да се откаже много лесно от ня... Това означава за нас голяма отговорност\", допълни Зингарети. \r\nАнализаторите очакват от него да насочи партията наляво и да се опита да спечели много от гласоподавателите, които се дистанцираха от ДП при Ренци. „Това е ясна победа.  Нека спрем приятелския огън. Нашите врагове са в правителството, а не в партията“, написа самият той в социалната мрежа „Туитър“. \r\n***  Лидерът на опозицията във Венецуела Хуан Гуайдо се завръща в страната, съобщава германският национален ежедневник  Die Welt .  \r\nВъв видеоклип, който сподели в социалните мрежи,  Гуайдо обеща на последователите си на масови протести, но дали самият той ще участва в тях засега остава неясно. Обръщението му обаче завърши с думите „Ще се видим в утре (понеделник – бел.р.)“.  \r\nСамопровъзгласилият се се за временен президент на латиноамериканската страна  призова сънародниците си да се включват в обявените масови протести срещу държавния глава Николас Мадуро. „Ние сме по-силни от всякога, това не е моментът да бъдем слаби\", подчерта Гуайдо в обръщението си, като се обърна с призив към всички държавни служители да се присъединят към протестите, планирани за понеделник.  \r\nОт редакцията подчертават, че демонстрациите ще започнат в сутрешните часове на деня (местно време). Протести ще бъдат организирани в столицата Каракас и други градове в страната. „Тъй като медиите във Венецуела са цензурирани, хората трябва разпространяват информацията за протестите и мястото на провеждането им  в социалните мрежи“, констатира изданието.  \r\nГуайдо е изправен пред арест при завръщането в родината си, защото напусна Венецуела, въпреки затварянето на границите, разпоредено от Мадуро. \r\n***  Малайзия заяви, че може да поднови търсенето на изчезналия самолет на Малайзийските авиолинии MH370, ако компаниите, които се интересуват от търсенето, излязат с осъществими предложения, съобщава в.  Independent . \r\nПолет MH370, който превозва 239 души, бързо се превърна в най-голямата мистерия в историята на авиацията, когато изчезна по пътя си от Куала Лумпур до Пекин на 8 март 2014 година. През януари 2017 г. Малайзия, Китай и Австралия прекратиха двугодишно подводно търсене в Индийския океан за 200 млн. долара, след като не откриха следа от самолета. След това американската изследователска фирма Ocean Infinity провежда второ тримесечно търсене, но също не открива самолета. \r\nНо министърът на транспорта на Малайзия Антъни Локе предложи нова надежда за ново търсене на MH370. \r\nМалайзия е била готова да възнагради фирмите, които търсят самолета по силата на споразумение „няма резултат, няма пари“, което означава, че плащането ще бъде направено само ако те намерят самолета. \r\nМиналата година правителството беше предложило до 70 млн. долара на Ocean Infinity, чрез такава сделка.  \r\nЛоке каза пред репортери на събитие в Куала Лумпур, отбелязващо петата година от изчезването на МH370: „Ако има някакви конкретни предложения, ние сме повече от готови да ги разгледаме и сме готови да обсъдим“. \r\nМинистърът на транспорта заяви, че Ocean Infinity е изразила интерес да проведе второто си търсене с нови технологии, разработени през последните 12 месеца, но все още не е представила ново предложение. \r\nТой добави: „Ако те могат да ни убедят, че новата технология може да бъде по-ефективна от гледна точка на търсенето, тогава сме повече от готови да рестартираме“. \r\nСемейства на изчезнали пътници изразиха надежда, че публичното показване на отломките ще спомогне за по-нататъшно търсене на самолета. \r\n***", "date": "2019.03.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/03/04/2630516/varna-okrazhniyat-sad-shte-bade-gledana-myarkata-za-neotklonenie-na-38-godishniya-mazh-zadarzhan-za-ubiystvoto-v-selo-ezerovo.html", "text": "Окръжният съд ще бъде гледана мярката за неотклонение на 38-годишния мъж, задържан за убийството в село Езерово. Това съобщиха от пресцентъра на  Окръжен съд – Варна . Заседанието ще се проведе в 11.00 часа в Окръжен съд – Варна. Мъжът е задържан след предприетите оперативно-издирвателни дейности и при тясното сътрудничество с дежурен прокурор от Окръжна прокуратура – Варна.", "date": "2019.03.04", "title": "Варна: Окръжният съд ще бъде гледана мярката за неотклонение на 38-годишния мъж, задържан за убийството в село Езерово"}
{"url": "http://www.focus-news.net/news/2019/03/04/2630517/pazardzhik-chast-ot-zhitelite-na-septemvri-sa-bez-voda-poradi-remont-na-vodoprovod.html", "text": "Живеещите на ул. „Васил Левски“ в Септември ще бъдат без водоподаване днес поради извършване на строително-монтажни работи по подмяна на водопроводната мрежа, съобщиха от  водоснабдителното дружество  в града. Ограничението във водоподаването е от днес до 8 март между 8.00 и 17.00 часа. От водоснабдителното дружество се извиняват на абонатите си за причиненото неудобство.", "date": "2019.03.04", "title": "Пазарджик: Част от жителите на Септември са без вода поради ремонт на водопровод"}
{"url": "http://www.focus-news.net/news/2019/03/04/2630518/veliko-tarnovo-30-godishen-moldovski-grazhdanin-e-postradal-pri-pozhar-na-tovaren-avtomobil-kray-kilifarevo.html", "text": "30-годишен молдовски гражданин е пострадал при пожар край Килифарево тази сутрин. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. В 08.45 часа на тел. 112 е получен сигнал за възпламенила се гума на товарен автомобил на паркинг край Килифарево. Изпратеният на мястото екип от пожарникари е установил, че пожарът е тръгнал от спукана по време на движение гума. Докато водачът търсел подходящо място да отбие тя се запалила. Огънят е унищожил две от гумите. С леки обгаряния във великотърновската болница е закаран водачът. Той е пострадал, докато се е опитвал сам да се справи с огъня. Молдовският товарен автомобил се е движел в посока Русе.", "date": "2019.03.04", "title": "Велико Търново: 30-годишен молдовски гражданин е пострадал при пожар на товарен автомобил край Килифарево"}
{"url": "http://www.focus-news.net/news/2019/03/04/2630522/sport-izigraha-se-4-sreshti-ot-ispanskata-primera-division.html", "text": "Изиграха се 4 срещи от 26-ия кръг на испанската Примера дивисион. Резултати: \r\nЕйбар – Селта 1:0 \r\nРеал Бетис – Хетафе 1:2 \r\nРеал Сосиедад – Атлетико Мадрид 0:2 \r\nВаленсия – Атлетик Билбао 2:0 \r\nНачело във временното класиране е Барселона с актив от 60 точки пред Атлетико Мадрид с 53 точки и Реал Мадрид с 48.", "date": "2019.03.04", "title": "Спорт: Изиграха се 4 срещи от испанската Примера дивисион"}
{"url": "http://www.focus-news.net/news/2019/03/04/2630521/komentari-za-balgariya-v-ruskite-medii-sedmichen-obzor-i-agentsiya-fokus.html", "text": "В седмицата преди 140-ата годишнина от подписването на Санстефанския мирен договор и двудневната визита на руския премиер Дмитрий Медведев в България   обърнаха сериозно внимание на страната ни. Както обикновено, фокусът на средствата за масова информация в страната е върху строителството на продължението на газопровода „Турски поток“ към Сърбия и Централна Европа и завършването на АЕЦ „Белене“  .  „Турски поток“ Агенция РБК  съобщи за възобновяването на спрения от съда търг за газопровода и удължаването на срока за приемане на заявки до 6 март. В материала на медията се отбелязва, че независимо от това, че търгът не е завършен, работата над проекта за разширяване на българската газотранспортна мрежа (ГТС) от Турция до Сърбия на стойност 1,4 млрд. долара вече се води от „Тръбната металургична компания“ (ТМК) на Дмитрий Пумпянски. Източници на РБК обясняват, че „проектът трябва да бъде реализиран с ускорени темпове, още повече, че в Сърбия работата по строителството на газопровода от границата на страната с България до тази с Унгария вече е в разгара си“. По техните данни, преговорите за сключване на договор за строителните работи с австрийската Strabag вече са в ход, но от компанията са опровергали тази информация.  \r\nПо думите на източниците на агенцията, В България „Газпром“ е привлякъл в качеството на подизпълнител свързаната с нея ТМК, за да намали политическите рискове, предвид съдбата на „Южен поток“, който бе спрян от ЕК чрез Третия енергиен пакет на ЕС и съпротивата на САЩ за построяването на „Турски поток“. Агенция EA Daily  се занимава със същата тема в материал със заглавие: „Турски поток“ забуксува в България“. Медията посочва, че независимо от продължаването на продедурата по провеждане на търга, крайният срок за приемане на заявки е удължен от 15 февруари до 5 март. Отбелязва се, че търгът бе спрян заради жалба на компанията „Атоменергоремонт“, която няма никакво отношение към строителството на обекти от газовата инфраструктура. Медията не пропуска да отбележи, че фирмата се свързва с „нееднозначния български олигарх Христо Ковачки“. \r\nИзданието посочва, че „дори в самата България вече си задават въпроса, ще успее ли „Булгартрансгаз“ да изпълни своите задължения“ още през следващата година да подаде към Сърбия 4 млрд. куб. м. газ, а през 2021 година целия обем – 12 млрд. куб. м. \r\nВъпреки това, експертите, които коментират темата пред EA Daily се обединяват около мнението, че „опитите да се попречи на строителството на „Турски поток“ не са изключени, но тъй като газопроводът няма да принадлежи на „Газпром“, няма да попадне под Третия енергиен пакет, какъвто бе случая с „Южен поток“. Те посочват още, че завършването на строителството в срок е възможно. Латвийската редакция на радио „Спутник“   пък отбелязва, че „България се присъедини към иска на Полша и Литва срещу „Газпром“. Както припомня медията, през октомври полското държавно предприятие PGNiG обжалва решението на ЕК за закриване на антимонополното дело срещу „Газпром“ без глоба, а през изминалата седмица към нея се е присъединила и Литва. \r\nБългарският частен газов оператор „Овергаз“ също се е включил към съдебния иск. „На 28 февруари 2019 г. Съдът на ЕС информира PGNiG, че Овергаз Инк., който разпределя и продава газ на българския пазар, също се присъедини към жалбата срещу решението на Европейската комисия от PGNiG“, се казва в изявлението. \r\nИзданието припомня, че „през 2012 г. Европейската комисия инициира антитръстово разследване на дейността на „Газпром“ в редица страни от ЕС. В рамките на делото през 2015 г. ЕК предяви официални обвинения срещу руските холдингови дружества за нарушения в България, Чешката република, Естония, Унгария, Латвия, Литва, Полша и Словакия. \r\nСлед продължителен диалог през май 2018 г., ЕК приключи разследването без глоби за \"Газпром\", но наложи на руската компания редица задължения за работата в някои страни от Централна и Източна Европа, за нарушаване на които може да се наложат санкции до 10% от глобалния оборот на дружеството. По-специално \"Газпром\" трябва да премахне пречките пред трансграничната препродажба на газ в Централна и Източна Европа. \r\nЛитва и Полша се противопоставиха на закриването на случая без глоби, според PGNiG, ЕК е решила въпроса без надлежна проверка, заемайки позицията си \"в явно противоречие със събраните доказателства, както и с нарушение на редица процедурни правила на ЕС\". PGNiG вярва също, че „задълженията, наложени на Газпром, не са адекватни на вредите, които компаниите в Централна Европа са понесли в резултат на несъответстващите стандарти на ЕС за дейността на „Газпром“. В навечерието на посещението на Дмитрий Медведев в София,   и   отбелязаха, че: „Росатом“ е готов да дострои   в съкратени срокове:  \r\n„Руската държавна корпорация „Росатом“ е готова да участва в конкурса за възобновяване на строителството на АЕЦ „Белене“ наравно с другите претенденти и обяви, че е способна да завърши обекта в съкратени срокове, заяви пред журналистите първият заместник-ръководител на правителствения апарат на Русия Сергей Приходко в навечерието на визитата на руския премиер Дмитрий Медведев в София, предава  ТАСС . \r\n„Днес виждаме, че българското правителство е настроено конструктивно и има намерение да рестартира строителството на АЕЦ „Белене“. Руската компания е готова да участва в конкурсните процедури наравно с други компании“, заяви Приходко. По неговите думи, Русия има „най-добрите реактори на света, отговарящи на най-високите – следфукушимски – изисквания за сигурност“, а „Росатом“ е лидер по строящи се атомни блокове. \r\n„Основното технологическо оборудване на ядрената островна АЕЦ вече е произведено и се намира в България. Руските специалисти са завършили голяма част от проектирането и лицензирането. Всичко това говори в полза на факта, че „Росатом“ е в състояние да осигури завършването на станцията за кратко време и да действа като партньор през целия жизнен цикъл на тази АЕЦ“, подчерта представителят на кабинета на министрите на Русия. Той заключи, че „щом в София бъдат приети необходимите решения, може да се пристъпи към предметни консултации, включително относно финансово-икономическия модел на проекта и възможните форми за неговата поддръжка“. \r\nКакто припомня руската агенция, през 2006-а година „Атомстройекспорт“ (част от „Росатом“) вече спечели международен търг за построяване на два енергоблока на тази АЕЦ. На площадката в Белене бе доставено оборудване, но през 2009-а година проектът бе спрян, а през март 2012 година София се отказа от строителството на станцията. \r\nПрез май 2018 г. българският премиер Бойко Борисов обяви, че страната възнамерява да възобнови строителството на Белене. Българската страна подчерта, че изборът на стратегически инвеститор ще премине през конкурентна процедура. Основните изисквания, при които проектът може да бъде продължен, са осигуряване на строителство при пазарни условия, без държавни гаранции и без гаранции за придобиване на електроенергия, генерирана от АЕЦ. При това разходите за изграждане на станцията не трябва да надвишава 10 милиарда евро, а срокът на въвеждане в експлоатация - 10 години“.  Освен това в Русия обърнаха внимание на контактите на премиера Бойко Борисов и президента Румен Радев в рамките на  :  Порталът „Правда.ру“   обръща внимание на заявлението на премиера Бойко Борисов след срещата му с генералния секретар на НАТО Йенс Столтенберг, че „България не е троянски кон на Русия“, каквото е и заглавието на материала на медията, която отбелязва още, че министър-председателят е характеризирал страната ни като най-лоялния и дисциплиниран член на Алианса. По нататък в материала се акцентира върху това, че премиерът Борисов е отбелязал важността на разполагането на катери и кораби на НАТО в черноморските пристанища, „но се е оплакал, че те плашат туристите, което вреди на икономиката на страната. Освен това той се обяви против провеждането на военни учения в региона. Затова министър-председателят смята, че е необходимо да се избягва концентрация на оръжия, да се търси договорка с Русия, а не тя да бъде заплашвана“. \r\nИзданието цитира думите на министър председателя, че е „необходимо да се използва максимално силата на дипломацията и да не се влиза в надпревара във въоръжението и разпространение на чудовищни ракети“. ТВ „Царъград“   пък отбелязва: „Унгария и България осъдиха Русия и одобриха присъствието на САЩ в Европа като член на „Букурещката деветка“. Медията обръща внимание на приетата след края на срещата в Кошице, Словакия, декларация, в която се говори за „заплаха“ от страна на Русия и се одобрява присъствието на САЩ в Европа.  Традиционно в Русия се интересуват от темата за    Travel Russian News  пише, че „през последните дни в България се появиха тревожни данни относно предстоящия летен туристически сезон“. В материала със заглавие „В България прогнозират катастрофален туристически сезон“ се цитира прогноза на Института за анализ и оценка на туризма, според която се очаква сериозен спад на броя на чуждестранните туристи. Освен това се отбелязва рязко намаляване на чартърите в летищата на Варна и Бургас. „Турпром“  пък цитира данни на Аналитическият център „АльфаСтрахование“, според които България се нарежда на първо място сред страните, където руските туристи са изпитвали здравословни проблеми и са се свързвали със застрахователна компания за медицинска помощ. \r\nНа нашата страна се падат 15,72% от обръщенията на застрахованите, на второ място е Тайланд с 11,62%, а на трето – Испания с 8,76%.  Агенция REGNUM  обръща внимание, че за първи път през последните десетилетия Министерството на отбраната на България ще проведе ремонт и техническо обслужване на танковете Т-72, които се намират на въоръжение в армията ни. \r\nЦитира се директора на холдинга ТЕРЕМ Иван Досков, който не изключи закупуване на необходимите части от Русия. По неговите думи, санкциите на Запада срещу Русия „не действат, когато става въпрос за националната сигурност на страните от ЕС“. „Затова комисията по контрол на експорта дава разрешение за внос на резервни части, включително от Русия“. \r\nАгенцията припомня: „През последните години България полага усилия за преоборудване на въоръжените си сили в съответствие със стандартите на НАТО и отказ от оборудването на СССР / Русия, за да се гарантира \"военна независимост\" от Русия. Въпреки концепцията „България в НАТО - 2020”, одобрена през 2014 г., превъоръжаването на българската армия все още не е започнало поради критичната липса на средства в бюджета и политизирането на този въпрос в правителството. \r\nВ края на миналата година София реши да започне преговори със САЩ за закупуването на американски изтребители F-16, които да заменят МиГ-29, в момента в експлоатация във българските военновъздушни сили. Очаква се, че в случай на успешно приключване на преговорите ще са необходими няколко години, за да се заменят бойните самолети в България. Междувременно между Министерството на отбраната на Република и Руската РСК „МиГ“ има договор за поддръжка и техническа поддръжка на изтребителите“. \r\nРедакция:", "date": "2019.03.04", "title": "Коментари за България в руските медии – седмичен обзор I (Агенция „Фокус“ )"}
{"url": "http://www.focus-news.net/news/2019/03/04/2630525/die-zeit-sasht-uveriha-che-zatvaryaneto-na-konsulstvoto-v-erusalim-ne-e-pokazatel-za-promyana-v-pozitsiyata-za-konflikta-mezhdu-izrael-i-palestintsite.html", "text": "След прехвърлянето на американското посолство в Израел от Тел Авив в Ерусалим, САЩ официално затварят консулството си, считано от понеделник, 4 март, съобщава германският национален ежедневник   Die Zeit .  \r\nРаботата на американското консулство бе изцяло насочена към палестинците. Сега обаче то ще бъде преместено в новото посолство, поясниха от Държавния департамент на САЩ. \r\nАмериканците обявиха плановете си още през октомври миналата година, но не посочиха дата за привеждането на решението си в сила. Палестинците разкритикуваха съобщението и го изтълкуваха като политическа позиция в конфликта в Близкия изток в полза на израелската страна. Израелското правителство, от друга страна, похвали плановете на Вашингтон.  \r\nОт Държавния департамент са категорични, че решението е с цел да се направят американските агенции в чужбина по-ефективни. Дори и след сливането, пълният набор от услуги на консулството ще бъдат запазени. Вашингтон увери, че сливането не е показател за промяна в политиката на САЩ по въпроса за палестинците.  \r\nСАЩ продължават да се въздържат от позиция по окончателния въпрос за статута на Ерусалим или възможните разграничения. Това трябва да бъде предмет на преговори между конфликтните страни. Тереза Герова", "date": "2019.03.04", "title": "Die Zeit: САЩ увериха, че затварянето на консулството в Ерусалим не е показател за промяна в позицията за конфликта между Израел и палестинците"}
{"url": "http://www.focus-news.net/news/2019/03/04/2630519/die-sueddeutsche-zeitung-pravitelstvoto-v-berlin-se-sporazumya-za-germanskite-dzhihadisti-shte-badat-lisheni-ot-grazhdanstvo-no-pri-opredeleni-usloviya.html", "text": "Федералното правителство в Берлин постигна споразумение за третирането на германските членове на близкоизточната радикална групировка „Ислямска държава“, съобщава най-тиражираният вестник в страната -  Die Sueddeutsche Zeitung , като се позовава на източници сред управляващите. \r\nСъгласно разпространената информация, федералният министър на вътрешните работи Хорст Зеехофер (ХСС) и правосъдният министър Катарина Барли (ГСДП) са постигнали съгласие за лишаване от германско гражданство на джихадистите, отпътували за бойните полета в Сирия и Ирак.  \r\nПаспортът им обаче ще бъде отнеман при определени условия. На първо място – джихадистите трябва да имат навършено пълнолетие и да притежават второ гражданство. Осъдените ще получат привилегията да запазят германския си паспорт. Следователно правилото не трябва да се прилага с обратна сила. \r\nВ дебатите за мерките срещу джихадистите по-рано се намеси и председателят на Християндемократическия съюз (ХДС) Анегрет Крамп-Каренбауер, която призова министъра на правосъдието Катарина Барли (ГСДП) да разчисти пътя за отнемането на германското гражданство на джихадистите.  \r\n„Нашите очаквания към министъра на правосъдието Катарина Барли са тя най-накрая да даде одобрението си за съответния законопроект. Всеки, който се присъединява към терористична организация и има два паспорта, трябва да знае, че се лишава от германското си гражданство и по този начин – от възможността да се върне във ФРГ\", подчерта лидерът на ХДС. \r\nЗа онези с германски паспорт, които вече са се завърнали в страната, следва да бъдат извършени проверки „по всеки отделен случай“, подчерта Крамп-Каренбауер, като поясни, че най-напред вниманието трябва да бъде насочено към онези, които са все още в чужбина.  \r\nВсеки трети до четвърти член на терористична организация от Германия има друго гражданство. Мнозина от тях биха искали да се върнат във ФРГ, но Берлин се стреми да отмени това им право.  \r\nВ коалиционното споразумение между Съюза (ХДС/ХСС) и ГСДП бе договорено изменение на Закона за гражданството. Процесът на промените обаче е в застой заради противоречия между вътрешните министри на отделните германски провинции.  \r\nОценките на органите по сигурността показват, че около 200 германски поддръжници на терористичната милиция „Ислямска държава“ все още се намират във военните зони. Около 40 души вече са задържани в Североизточна Сирия, 50 в Идлиб и почти 100 на границата с Ирак. \r\nСпоред Федералното министерство на вътрешните работи от 2013 г. насам около 1050 души са напуснали Германия за Сирия или Ирак. Един от всеки петима от тях е загинал, а повече от 300 души вече са се върнали в Германия.  Тереза Герова", "date": "2019.03.04", "title": "Die Sueddeutsche Zeitung: Правителството в Берлин се споразумя за германските джихадисти – ще бъдат лишени от гражданство, но при определени условия"}
{"url": "http://www.focus-news.net/news/2019/03/04/2630526/mvr-devet-dushi-sa-raneni-pri-katastrofi-v-stranata-prez-izminaloto-denonoshtie.html", "text": "Девет души са ранени при катастрофи в страната през изминалото денонощие. Това съобщиха от пресцентъра на  МВР . В София са станали 21 леки и 2 тежки катастрофи, ранените са двама. От началото на годината при пътни произшествия са загинали 857, ранените са 1070. В сравнение с със същия период на 2018 година загиналите са с 10 по-малко.", "date": "2019.03.04", "title": "МВР: Девет души са ранени при катастрофи в страната през изминалото денонощие"}
{"url": "http://www.focus-news.net/news/2019/03/04/2630528/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Кризата във Венецуела и планираното завръщане на опозиционния лидер Хуан Гуайдо в страната, решението на САЩ да закрият консулството си в Ерусалим и мерките срещу завърналите се във ФРГ джихадисти са част от основните теми, върху които акцентират водещите германски печатни издания. \r\n***  Федералното правителство в Берлин постигна споразумение за третирането на германските членове на близкоизточната радикална групировка „Ислямска държава“, съобщава най-тиражираният вестник в страната -  Die Sueddeutsche Zeitung , като се позовава на източници сред управляващите. \r\nСъгласно разпространената информация, федералният министър на вътрешните работи Хорст Зеехофер (ХСС) и правосъдният министър Катарина Барли (ГСДП) са постигнали съгласие за лишаване от германско гражданство на джихадистите, отпътували за бойните полета в Сирия и Ирак.  \r\nПаспортът им обаче ще бъде отнеман при определени условия. На първо място – джихадистите трябва да имат навършено пълнолетие и да притежават второ гражданство. Осъдените ще получат привилегията да запазят германския си паспорт. Следователно правилото не трябва да се прилага с обратна сила. \r\nВ дебатите за мерките срещу джихадистите по-рано се намеси и председателят на Християндемократическия съюз (ХДС) Анегрет Крамп-Каренбауер, която призова министъра на правосъдието Катарина Барли (ГСДП) да разчисти пътя за отнемането на германското гражданство на джихадистите.  \r\n„Нашите очаквания към министъра на правосъдието Катарина Барли са тя най-накрая да даде одобрението си за съответния законопроект. Всеки, който се присъединява към терористична организация и има два паспорта, трябва да знае, че се лишава от германското си гражданство и по този начин – от възможността да се върне във ФРГ\", подчерта лидерът на ХДС. \r\nЗа онези с германски паспорт, които вече са се завърнали в страната, следва да бъдат извършени проверки „по всеки отделен случай“, подчерта Крамп-Каренбауер, като поясни, че най-напред вниманието трябва да бъде насочено към онези, които са все още в чужбина.  \r\nВсеки трети до четвърти член на терористична организация от Германия има друго гражданство. Мнозина от тях биха искали да се върнат във ФРГ, но Берлин се стреми да отмени това им право.  \r\nВ коалиционното споразумение между Съюза (ХДС/ХСС) и ГСДП бе договорено изменение на Закона за гражданството. Процесът на промените обаче е в застой заради противоречия между вътрешните министри на отделните германски провинции.  \r\nОценките на органите по сигурността показват, че около 200 германски поддръжници на терористичната милиция „Ислямска държава“ все още се намират във военните зони. Около 40 души вече са задържани в Североизточна Сирия, 50 в Идлиб и почти 100 на границата с Ирак. \r\nСпоред Федералното министерство на вътрешните работи от 2013 г. насам около 1050 души са напуснали Германия за Сирия или Ирак. Един от всеки петима от тях е загинал, а повече от 300 души вече са се върнали в Германия. \r\n***  Лидерът на опозицията във Венецуела Хуан Гуайдо се завръща в страната, съобщава германският национален ежедневник  Die Welt .  \r\nВъв видеоклип, който сподели в социалните мрежи,  Гуайдо обеща на последователите си на масови протести, но дали самият той ще участва в тях засега остава неясно. Обръщението му обаче завърши с думите „Ще се видим в утре (понеделник – бел.р.)“.  \r\nСамопровъзгласилият се се за временен президент на латиноамериканската страна  призова сънародниците си да се включват в обявените масови протести срещу държавния глава Николас Мадуро. „Ние сме по-силни от всякога, това не е моментът да бъдем слаби\", подчерта Гуайдо в обръщението си, като се обърна с призив към всички държавни служители да се присъединят към протестите, планирани за понеделник.  \r\nОт редакцията подчертават, че демонстрациите ще започнат в сутрешните часове на деня (местно време). Протести ще бъдат организирани в столицата Каракас и други градове в страната. „Тъй като медиите във Венецуела са цензурирани, хората трябва разпространяват информацията за протестите и мястото на провеждането им  в социалните мрежи“, констатира изданието.  \r\nГуайдо е изправен пред арест при завръщането в родината си, защото напусна Венецуела, въпреки затварянето на границите, разпоредено от Мадуро. \r\n***  След прехвърлянето на американското посолство в Израел от Тел Авив в Ерусалим, САЩ официално затварят консулството си, считано от понеделник, 4 март, съобщава германският национален ежедневник   Die Zeit .  \r\nРаботата на американското консулство бе изцяло насочена към палестинците. Сега обаче то ще бъде преместено в новото посолство, поясниха от Държавния департамент на САЩ. \r\nАмериканците обявиха плановете си още през октомври миналата година, но не посочиха дата за привеждането на решението си в сила. Палестинците разкритикуваха съобщението и го изтълкуваха като политическа позиция в конфликта в Близкия изток в полза на израелската страна. Израелското правителство, от друга страна, похвали плановете на Вашингтон.  \r\nОт Държавния департамент са категорични, че решението е с цел да се направят американските агенции в чужбина по-ефективни. Дори и след сливането, пълният набор от услуги на консулството ще бъдат запазени. Вашингтон увери, че сливането не е показател за промяна в политиката на САЩ по въпроса за палестинците.  \r\nСАЩ продължават да се въздържат от позиция по окончателния въпрос за статута на Ерусалим или възможните разграничения. Това трябва да бъде предмет на преговори между конфликтните страни. \r\n***", "date": "2019.03.04", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/03/04/2630524/tv-tsarygrad-kray-pametnika-na-geroite-ot-pleven-v-moskva-si-spomniha-za-nay-spravedlivata-voyna-balgarski-diplomat-blagodari-na-rusiya.html", "text": "„В Деня на националния празник на Република България в Москва, при паметника на героите от Плевен си спомниха за \"най-справедливата война\" на XIX век. Българският дипломат Александър Ковачев благодари на Русия за братската помощ за освобождението от османското иго, пише в ексклузивен материал  руската „ТВ Царьград“ . \r\nПрез 1993 г. се възражда традицията на тържественото възпоменание на воини, които дадоха живота си в Руско-турската война от 1877-1878г. Оттогава край паметника-параклис в памет на погиналите при Плевен гренадири ежегодно се провеждат панихиди, отдават се военни почести с положени венци, след което се произнасят поздрави от служители и представители на обществени организации. \r\nПо време на церемонията на 3 март повереният в делата на българското посолство в Москва Александър Ковачев се обърна към участниците в тържеството, като ги увери, че сънародниците му помнят руските войници, паднали по време на руско-турската война в името на освобождението на братските народи. \r\n„Ние, българите, наричаме тази война Освободителна, а много съвременници я оценяват като най-справедливата и морална война на XIX век. В края на краищата Русия не е била водена от геополитически интереси. Наистина вдъхновяващ е бил общонародният подем, предизвикан от искрено и дълбоко желание да се помогне на братята славяни“, отбеляза българският дипломат. \r\nПовереният в делата е подчертал ролята, която е изиграла Руската църква в този всенароден подем, който в крайна сметка прави възможно освобождението на България. \r\nПо думите на Ковачев, днес е важно да се „запазят връзките, основани на Православието, просвещението и културата“, които векове наред свързват народите на Русия и България. \r\nНа церемонията са участвали представители на руските въоръжени сили, българското посолство, Руското военно-историческо общество, Българския културен институт, военното ни аташе генерал-майор Тодор Дочев, представители на държавните структури и обществени дейци“. \r\nПревод и редакция:", "date": "2019.03.04", "title": "„ТВ Царьград“: Край паметника на героите от Плевен в Москва си спомниха за „най-справедливата“ война: Български дипломат благодари на Русия"}
{"url": "http://www.focus-news.net/news/2019/03/04/2630527/gd-granichna-politsiya-intenziven-e-trafikat-za-tovarni-avtomobili-na-gkpp-dunav-most-vidin-na-izhod.html", "text": "Интензивен е трафикът за товарни автомобили на ГКПП „Дунав мост-Видин“ на изход от страната. Това съобщиха от  ГД „Гранична полиция“ . По границите със Сърбия, Северна Македония, Гърция и Турция трафикът е нормален.", "date": "2019.03.04", "title": "ГД „Гранична полиция“: Интензивен е трафикът за товарни автомобили на ГКПП „Дунав мост-Видин“ на изход"}
{"url": "http://www.focus-news.net/news/2019/03/04/2630520/tass-dzhon-boltan-otpravi-preduprezhdeniya-za-zadarzhaneto-na-huan-guaydo.html", "text": "Съветникът на президента на САЩ по националната сигурност Джон Болтън предупреди, че Вашингтон и съюзниците му ще дадат решителен отговор, ако властите на Венецуела задържат лидера на опозицията в страната Хуан Гуайдо при завръщането в родината му в понеделник, предава руската информационна агенция  TACC . \r\n„Временният президент Хуан Гуайдо обяви, че планира да се завърне във Венецуела. Всяка заплаха или действия срещу неговото безопасно завръщане ще бъдат посрещнати със значителен отговор от страна на САЩ и международната общност“, предупреди Болтън чрез пост в социалната мрежа „Туитър“. \r\nОчаква се Гуайдо да се завърне в страната по-късно през деня. Организирани са масови протести в столицата Каракас и други градове в страната, но остава неясно дали опозиционният лидер ще се включи в тях.  Тереза Герова", "date": "2019.03.04", "title": "ТАСС: Джон Болтън отправи предупреждения за задържането на Хуан Гуайдо"}
{"url": "http://www.focus-news.net/news/2019/03/04/2630523/v-ministerstvoto-na-turizma-se-poluchavat-valnuvashti-kadri-za-chestvaneto-na-treti-mart-v-stranata-i-chuzhbina.html", "text": "В Министерството на туризма се получават снимки и видеа от страната и чужбина за честването на националния празник Трети март. Те пристигат в отговор на инициативата на ведомството българите да снимат себе си и семействата си на тази скъпа за всеки от нас дата. Това съобщиха от  пресцентъра на Министерството на туризма.  Първи са пристигнали кадри от празника в Рим, Бачковския манастир, Исперих, крепостта Траянови врата, Карлсруе, Доминиканската република и др. В снимките и видеата присъстват много от символите на свободата, сред които и българското знаме. За Трети март в Министерството на туризма са получили дори и стихове. Инициативата продължава. До 10 март 2019 г. включително може да се изпращат нови писма със снимки и видеа на имейл press@tourism.government.bg или до Фейсбук страницата на Министерството на туризма. Освен там и на сайта ни най-добрите творби ще бъдат публикувани и във YouTube. \r\n\"Нека повече хора видят уникалните места в нашата страна. Станете посланици на България!\", призовават от министерството.", "date": "2019.03.04", "title": "В Министерството на туризма се получават вълнуващи кадри за честването на Трети март в страната и чужбина"}
{"url": "http://www.focus-news.net/news/2019/03/04/2630532/ea-daily-silite-na-nato-se-priblizhiha-do-granitsata-s-moldova.html", "text": "В периода 1-8 март военноморските сили на страните от НАТО провеждат ученията „Посейдон 19“ в акваторията на Черно море, предава руската информационна агенция  EA Daily . \r\nСпоред официалните данни на щаба на Военноморските сили на Румъния, американската военна техника, както и 500 войници и офицери, са разтоварени в пристанището на Мидия. \r\nВ допълнение към танковете М1 (Abrams), НАТО е разположило бронирани машини М2 (Bradley), хеликоптери CH-47 (Chinook), AH-64 (Apache), UH-60 и HH-60 (Black Hawk). В региона се разполагат и единици от Първа американска пехотна дивизия, които ще бъдат разквартирувани в Черноморския регион в продължение на девет месеца. \r\nТанковете, бронирани превозни средства и хеликоптери ще бъдат използвани в редица маневри. През лятото и есента на 2019 г. американски пехотинци ще бъдат изпратени от Румъния към Украйна, където ще участват в ученията Rapid Trident, Sea Breeze, Riverine и Maple Arch. През есента войските на НАТО също ще посетят тестовата площадка Булбоак в Молдова за съвместните артилерийски упражнения Fire Shield. \r\nУвеличаването на военното присъствие на НАТО в страната беше лично поискано от румънския президент Клаус Йоханис. Те трябва да укрепят системата за сигурност на военната авиационна база „Михаил Когелничану\". \r\nПо-рано EADaily съобщи, че американски разузнавателен самолет, оборудван със специално радио-електронна система, както и оптично-електронна система с термовизионна камера, която позволява наблюдение в гъсти облаци, редовно напуска румънската военна база „Михаил Когалничану\".  \r\nОт началото на годината самолетът на ВВС на САЩ MC-12W Liberty два пъти е прелетял край границата на Приднестровието, изучавайки местоположението на най-големия запас от руски оръжия в Европа, останал след изтеглянето на 14-та руска армия от региона през 1995 година. В момента защитата на боеприпасите се осигурява от оперативната група на руските сили, разположена на левия бряг на Днестър, която не се контролира от Кишинев. . Тереза Герова", "date": "2019.03.04", "title": "EA Daily: Силите на НАТО се приближиха до границата с Молдова"}
{"url": "http://www.focus-news.net/news/2019/03/04/2630530/sport-shtutgart-pobedi-s-51-hanover-96.html", "text": "Отборът на Щутгарт победи с 5:1 прекия си конкурент Хановер 96 в мач от 24-ия кръг на Бундеслигата. С този успех тимът запазва 16-о си място във временното класиране с 19 точки. Хановер е на предпоследна, 17-а позиция с актив от 14 точки. \r\nВ другата среща от неделния ден на кръга Волфсбург и Ведер завършиха 1:1. Двата отбора заемат съответно 10-о и седмо място във временното класиране.", "date": "2019.03.04", "title": "Спорт: Щутгарт победи с 5:1 Хановер 96"}
{"url": "http://www.focus-news.net/news/2019/03/04/2630531/predsedatelyat-na-narodnoto-sabranie-tsveta-karayancheva-shte-se-sreshtne-s-ministar-predsedatelya-na-ruskata-federatsiya-dmitriy-medvedev.html", "text": "Председателят на Народното събрание Цвета Караянчева ще се срещне с министър-председателя на Руската федерация Дмитрий Медведев. Това съобщиха от пресцентъра на  Народното събрание . Разговорът ще се проведе на 5 март от 9.45 часа в парламента. Дмитрий Медведев ще направи официално посещение в България на 4 и 5 март по покана на българския премиер Бойко Борисов.  \r\nСлед срещата ще бъдат поднесени цветя на паметника на Цар Освободител на площад „Народно събрание”.", "date": "2019.03.04", "title": "Председателят на Народното събрание Цвета Караянчева ще се срещне с министър-председателя на Руската федерация Дмитрий Медведев"}
{"url": "http://www.focus-news.net/news/2019/03/04/2630529/yambol-kukerite-ot-selo-veselinovo-i-survakarite-ot-selo-kosharevo-sa-golemite-pobedite-v-20-oto-izdanie-na-mezhdunarodniya-maskaraden-festival-kukerlandiya.html", "text": "Кукерите от село Веселиново (Ямбол) и сурвакарите от село Кошарево (Перник) са големите победите в 20-ото юбилейно издание на Международния маскараден фестивал „Кукерландия“ – Ямбол `2019. Това съобщиха от пресцентъра на  Община Ямбол . Решението на 7-членното жури излезе късно снощи, след края на втория състезателен ден. Класирането е взето с пълно единодушие, като всички участници бяха оценявани по строги критерии с водещ принцип - автентичност на пресъздаваните традиции. \r\nНа база на това Кукерската група при НЧ „Йордан Андонов-1927\" - с. Веселиново, община Тунджа, с ръководител Иван Атанасов Иванов бе определена за носител на Наградата на „Кукерландия – 2019“. Второто най-престижно отличие – Наградата на организатора Община Ямбол бе присъдено на Сурвакарска група при НЧ „Пробуда-1927“ - с. Кошарево (община Брезник) с ръководител Минко Минков. \r\nПри конкуренция от 80 маскарадни групи от цяла България, участвали в конкурсната програма, председателстваното от проф. д-р Георг Краев определи Първа награда за три от съставите. Това са: Кукерска група при Младежки дом „Георги Братанов” – гр. Ямбол, Група за автентичен фолклор „Джамал” при НЧ „Просвета – 1928” - с. Кошов (община Иваново) и Сурвакарска група при НЧ „Христо Ботев-1940” - с. Ярджиловци (община Перник).  \r\nОпределени бяха и специални награди за шест от групите, отличили се със своята атрактивност. Те получават приза Награда на кмета на Община Ямбол - Кукерска група при НЧ „Изгрев - 1958“ - с. Джинот (община Стралджа), Кукерска  група „Гребенци“ при НЧ „Пробуда-1940” - с. Калипетрово (община Силистра), Сурвакарска група при НЧ „Просвета-1928“ - с. Банище (община Брезник), Младежка кукерска при НЧ „Светлина-1926” - с. Бояново (община Елхово), Кукерска група при НЧ „Напредък -1930“ - с. Кабиле (община Тунджа) и Кукерска група при НЧ „Просвета -1928“ - с. Воденичане (община Стралджа).  \r\nЗа персонаж, журито отличи „белия кукер“ от с. Бродилово (община Царево) и „Магаре” на Кукерска група при НЧ „Пробуда-1928” - с. Могила (община Тунджа). \r\nВсички участници в Парада на маскираните на „Кукерландия – 2019“ в дните 2 и 3 март получиха Грамота и Юбилеен плакет за принос в съхраняването и популяризирането на маскарадните традиции. Сред тях бяха и чуждестранните участници, които се явиха извън конкурсната програма. \r\nПъстрото дефиле бе кулминацията на четиридневния фестивал в Ямбол. Юбилейното издание на „Кукерландия“ отново бе предизвикателство за сетивата с атрактивна програма, три сцени на открито, зрелищни концерти и дефилета, много творчески работилници и пищен базар. \r\nОрганизатор на фестивала е Община Ямбол, 20-ото му поредно издание премина под патронажа на министъра на туризма Николина Ангелкова.", "date": "2019.03.04", "title": "Ямбол: Кукерите от село Веселиново и сурвакарите от село Кошарево са големите победите в 20-ото издание на Международния маскараден фестивал „Кукерландия“"}
{"url": "http://www.focus-news.net/news/2019/03/04/2630538/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Спокойно се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява безпроблемно. \r\nДеница ДИМИТРОВА", "date": "2019.03.04", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/03/04/2630533/blagoevgrad-s-ritual-po-polagane-na-tsvetya-v-grada-byaha-otbelyazani-138-godini-ot-rozhdenieto-na-revolyutsionera-todor-aleksandrov.html", "text": "Благоевград: С ритуал по полагане на цветя в града бяха отбелязани 138 години от рождението на революционера Тодор Александров, предаде репортер на  Радио „Фокус“ – Пирин . Церемонията започна с изпълнение на националния химн. След това бяха припомнени части от делото и живота на българския национален герой. \r\nВ честването се включиха зам. областният управител Иван Стоянов, народният представител Атанас Стоянов, представители на Община Благоевград, на политически партии, д-р Кирил Алексиев, директор на Регионален исторически музей – Благоевград, общественици и граждани. \r\nЛивия НИНОВА", "date": "2019.03.04", "title": "Благоевград: С ритуал по полагане на цветя в града бяха отбелязани 138 години от рождението на революционера Тодор Александров"}
{"url": "http://www.focus-news.net/news/2019/03/04/2630537/protothema-seriya-napadeniya-na-anarhisti-se-prevarnaha-v-iztochnik-na-novi-politicheski-sporove.html", "text": "Серията нападения на анархистки организации в Гърция се превърнаха в източник на нови политически спорове, коментират в редакцията на електронното издание на атинския вестник  Protothema , като допълват, че заради инцидентите от почивните дни опозицията обвини Министерството за защита на гражданите в „пълна некомпетентност“. \r\nВ първия ден от последния уикенд бяха регистрирани няколко инцидента. Най-напред маскирани лица подпалиха автомобили и влязоха в сблъсъци с полицията в Никея. По-късно през същия ден в Пирея хулигани нахлуха на стадион по време на баскетболен мач, нападайки всеки, опитал се да ги спре. \r\nВъв вечерните часове на деня се стигна до изостряне на ситуацията в северния пристанищен град Солун, където група анархисти нападна полицейски служители с коктейли „Молотов“. Инцидентът се разигра пред сградата на турското консулство в града. В тази връзка вицепредседателят на „Нова демокрация\" Адонис Георгиадис определи атаките като „неприемливи“ и „опасни“. По-късно в социалната мрежа „Туитър“ той подчерта, че политическото ръководство на Министерството на защитата на гражданите демонстрира „пълна некомпетентност“.  Тереза Герова", "date": "2019.03.04", "title": "Protothema: Серия нападения на анархисти се превърнаха в източник на нови политически спорове"}
{"url": "http://www.focus-news.net/news/2019/03/04/2630534/kathimerini-germanskiyat-ministar-na-otbranata-shte-poseti-gartsiya-i-kipar.html", "text": "Германският министър на отбраната Урсула фон дер Лейен пристига на посещение в Атина във вторник, 5 март, където ще се срещне с гръцкия си колега Евангелос Апостолакис, съобщава електронното издание на водещия вестник в югозападната ни съседка -  Kathimerini . \r\nВ Атина Урсулфа фон дер Лайен ще се срещне и с опозиционния лидер на „Нова демокрация“ Кириакос Мицотакис и ще се изнесе реч в Института за демокрация „Константинос Караманлис\". \r\nВ същия ден германският министър на отбраната ще посети и Кипър. Очаква се преговорите с кипърския министър на отбраната Савас Ангелидес да бъдат съсредоточат върху укрепването на ролята на острова в Постоянното структурирано сътрудничество (ПЕСКО), част от рамката за сигурност и отбрана на Европейския съюз. . Тереза Герова", "date": "2019.03.04", "title": "Kathimerini: Германският министър на отбраната ще посети Гърция и Кипър"}
{"url": "http://www.focus-news.net/news/2019/03/04/2630539/afp-sasht-vazstanovyavat-statuta-na-misiyata-na-tsenniya-partnyor-es.html", "text": "САЩ обявиха възстановяването на статута на мисията на Европейския съюз във Вашингтон, описвайки Общността като един от „най-ценните партньори“ на Вашингтон, предава  AFP . \r\nДържавният департамент на САЩ намали дипломатическия статут на мисията на Европейския съюз до международна организация в края на миналата година, което в Брюксел изтълкуваха като допълнителен удар върху трансатлантическите отношения.  \r\n„Държавният департамент отново ще признае представителството на Европейския съюз във Вашингтон като равностойно на на двустранна мисия\", се казва в изявление на Гордън Сондланд, посланик на САЩ в ЕС. \r\nАгенцията припомня, че Вашингтон и Брюксел се договориха за възобновяване на трудните търговски преговори. \r\nПредставителството на ЕС във Вашингтон имаше дипломатически статут на мисия на международна организация до 2016 г. По време на мандата на Барак Обама бе издигнато до двустранно представителство. Тереза Герова", "date": "2019.03.04", "title": "AFP: САЩ възстановяват статута на мисията на „ценния партньор“ ЕС"}
{"url": "http://www.focus-news.net/news/2019/03/04/2630536/plovdiv-bez-voda-sa-zhitelite-na-ul-ladzhene-zaradi-izgrazhdane-na-nov-vodoprovod.html", "text": "Без вода са жителите на ул. „Лъджене” заради изграждане на нов водопровод. Това съобщиха за  Радио „Фокус” - Пловдив  от ВиК. Ремонтните дейности ще продължат до 17.00 часа днес. \r\nЗаради аварии нарушено е водоподаването и в селата Тополово и Искра, Асеновградска община, както и в село Розино, община Карлово. Очаква се авариите да бъдат отстранени до 17.00 часа.", "date": "2019.03.04", "title": "Пловдив: Без вода са жителите на ул. „Лъджене” заради изграждане на нов водопровод"}
{"url": "http://www.focus-news.net/news/2019/03/04/2630540/kmetat-na-sofiya-yordanka-fandakova-shte-proveri-remontnite-deynosti-v-54-su-sv-ivan-rilski-v-rayon-nadezhda.html", "text": "Кметът на София Йорданка Фандъкова ще посети на 5 март в 11.00 часа 54 СУ „ Св. Иван Рилски“ в район „Надежда“, за да провери ремонтните дейности. Това съобщиха от пресцентъра на  Столична община . В училището се изпълняват ремонтни дейности, финансирани със средства  по ОПРР.  Изпълнител на обекта е „Главболгарстрой“ АД. \r\nКъм момента са изпълнени всички предвидени по одобрения инвестиционен проект дейности, вътрешни ремонти по стени, подове и настилки. Подменени са инсталациите, включително отоплителна инсталация, електрическата инсталация, водопровода и канализацията. Изградени са системи за пожароизвестяване и противопожарен водопровод. Направена е топлоизолация и са изпълнени цветни мазилки на фасадите.   \r\nИзцяло ремонтирани и обновени са покривите на училищните сгради (общо 5 корпуса).", "date": "2019.03.04", "title": "Кметът на София Йорданка Фандъкова ще провери ремонтните дейности в 54 СУ „ Св. Иван Рилски“ в район „Надежда“"}
{"url": "http://www.focus-news.net/news/2019/03/04/2630535/vitseprezidentat-iliyana-yotova-virusat-na-nenavistta-i-otchuzhdenieto-varluvat-sred-nas-a-imunitetat-ni-e-otslaben.html", "text": "„Днес мастилото на антисемитизма не е изсъхнало. Вирусът на ненавистта и отчуждението върлуват сред нас. В тях се крие съвременният фашизъм, както ни посочи Умберто Еко.“ Това заяви вицепрезидентът Илияна Йотова в Музея на Холокоста в Лос Анджелис, където откри възпоменателна плоча за спасяването на българските евреи, съобщиха от  Прессекретариата на държавния глава .    \r\nСпоред Илияна Йотова имунитетът ни е отслабен, а пред риск са човешки права, воювани десетилетия наред. „Пред риск е човешкото достойнство“, изтъкна вицепрезидентът. Илияна Йотова посочи, че неравенството, липсата на справедливост, обезверяването, различните зависимости подхранват крайни настроения, а страховете превръщат хората в лесна плячка на ксенофобията и национализма, които шестват в речите на политици от цял свят.    \r\n„Историята за спасяването на българските евреи носи послание към всички нас неуморно да преследваме мира – между държавите, между народите, между отделните личности“, заяви вицепрезидентът.    \r\n„В най-мракобесните времена в съвременна Европа, в разгара на масовото изтребление на евреи моята страна България написа едни от най-светлите страници от българската история. Като никоя друга европейска държава тя съумя да защити своето еврейско население“, каза още Илияна Йотова. Вицепрезидентът подчерта, че благодарение на съвместните усилия на Българската православна църква, на водещи политици и интелектуалци, на смелостта на обикновените хора, България извърши хуманен подвиг и успя да спаси своите над 48 хил. евреи. „Българската земя ражда човеци – в тези думи на спасени български евреи се крие силата на това дело“, заяви Илияна Йотова.    \r\nВицепрезидентът посочи, че страданията на българския народ в неговата над 1300-годишна история изградиха моралните му сили и го направиха по-чувствителен и съпричастен към болката на другия. „Толерантността и взаимното уважение са вродени качества на българина“, отбеляза Илияна Йотова.    \r\n„76 години след античовешкото и позорно деяние Холокоста не са забравени лицата на 6-те милиона, чиито живот безмилостно бе погубен на огнения олтар на нацистката машина на смъртта“, каза още вицепрезидентът. Илияна Йотова добави, че тяхната памет ни задължава да не допускаме злоупотреба с миналото. Вицепрезидентът определи като тревожна статистиката, според която 50% от световното население не знае за съществуването на Холокоста.    \r\nВ края на словото си Илияна Йотова цитира думите на Ели Визел, които изрича при получаването на Нобеловата награда за мир: „Действието е единственият лек за равнодушието – най-коварната заплаха от всички.“ „Най-тежкият урок, който ни даде Холокостът, е никога повече да не стоим безмълвни пред деяния срещу човешките права, основно и неизменно от които е правото на живот, на достоен живот“, подчерта вицепрезидентът.    \r\n„Бих искала моята България да беше спасила и теб\". Тези думи Илияна Йотова написа в своето послание в Детския мемориал. Зловещата идеология погуби 1,5 млн. невинни детски живота.  \r\nВъзпоменателна плоча за спасяването на българските евреи вицепрезидентът откри и в Музея на толерантността. Илияна Йотова благодари на българската общност, на генералния консул на България в Лос Анджелис Веселин Вълчев и на всички, съпричастни към поставянето на възпоменателните плочи. „С тези плочи изразяваме и своята скръб за 11 343 евреи от територии, по това време управлявани от българските власти, които не успяхме да защитим по същия начин“, заяви вицепрезидентът.  \r\nОткриването на плочите се състоя в присъствието на представители на българската общност и наследници на оцелели от Холокоста.", "date": "2019.03.04", "title": "Вицепрезидентът Илияна Йотова: Вирусът на ненавистта и отчуждението върлуват сред нас, а имунитетът ни е отслабен"}
{"url": "http://www.focus-news.net/news/2019/03/04/2630541/sport-grigor-dimitrov-se-izkachi-s-edna-pozitsiya-v-svetovnata-ranglista.html", "text": "Първата ракета на България Григор Димитров се изкачва без игра с една позиция до №28 в световната ранглиста. Последният мач на българина бе в четвъртия кръг на Откритото първенство по тенис на Австралия, където отпадна от Франсис Тиафо. Оттогава Димитров е извън корта заради контузия. Българинът ще се завърне на корта в Индиън Уелс през тази седмица. Неговият първи съперник ще стане ясен утре, когато е жребият за първия за годината турнир от сериите „Мастърс\".  \r\nВ челото при мъжете водач остава Новак Джокович, следван от Рафаел Надал и Александър Зверев. Роджър Федерер се изкачва с три места нагоре и е под №4 в света. Хуан Мартин дел Потро, Кевин Андерсън и Кей Нишикори губят по една позиция. „Топ 10“ се допълва от Доминик Тийм, Джон Иснър и Стефанос Циципас, който дебютира сред най-добрите десет, изпреварвайки Марин Чилич.", "date": "2019.03.04", "title": "Спорт: Григор Димитров се изкачи с една позиция в световната ранглиста"}
{"url": "http://www.focus-news.net/news/2019/03/04/2630544/komisar-lyubomir-kostadinov-sdvr-spokoyno-e-dvizhenieto-na-vhodovete-na-stolitsata-natovarvane-se-ochakva-okolo-1600-chasa.html", "text": "Към момента входните артерии на столицата са спокойни, натоварване се очаква около 16.00 часа. Това съобщи за  Агенция „Фокус“  комисар Любомир Костадинов, зам.-началник на отдел „Пътна полиция“ към СДВР. „Входните артерии на столицата са спокойни, няма натоварване. Нямаме информация за засилване на трафика, наблюдаваме входните артерии, към този момент всичко е спокойно“, отбеляза той, като уточни, че по-натоварено движение се очаква се към 16.00 часа. „Предприели сме много мерки, предвид засиленото движение, отделно имаме и делегация. Доста служители на „Пътна полиция“ са на работа, ще се постараем проблемите, които ще се създадат във връзка с делегацията и прибирането на хората след празниците да ги отрегулираме на място”, посочи зам.-началникът на „Пътна полиция“ в София. „Ще имаме екипи на входните и изходните  пътни точки, използваме и видеонаблюдение, което е съвместна инициатива на МВР и Столична община“, коментира Любомир Костадинов. „Нямаме информация за броя на автомобилите, които ще влязат днес в столицата. Последните години наблюдаваме, че някои от напусналите града се връщат и рано сутринта на другия ден“, каза още той и допълни, че утре сутрин също се очаква голям наплив от автомобили. \r\nДаяна ДЮЛГЕРОВА", "date": "2019.03.04", "title": "Комисар Любомир Костадинов, СДВР: Спокойно е движението на входовете на столицата, натоварване се очаква около 16.00 часа"}
{"url": "http://www.focus-news.net/news/2019/03/04/2630545/zeri-kosovo-rusiya-e-gotova-da-predizvika-nepriyatnosti-na-balkanite.html", "text": "В статия, публикувана на първа страница, прищинският ежедневник  Zeri  пише, че Русия инвестира много на Балканите, за да предотврати присъединяването на страните от региона в Европейския съюз и НАТО.  \r\nОт редакцията привеждат думите на американски експерти, според които Русия се стреми да провокира насилствена конфронтация между Косово и Сърбия. \r\nСпоред експерта по външната политика Дейвид Филипс Русия се стреми да разшири своето „злокачествено\" влияние на Балканите. „Русия продаде оръжия на Сърбия, включително изтребители МиГ и бронирани превозни средства. Тя иска да провокира насилствена конфронтация между Сърбия и Косово, за да дискредитира косовския проект и да включи САЩ и НАТО в регионалните спорове. Руският влак в Митровица беше ожесточена провокация“, коментира Филипс, като същевременно допълва, че както Москва, така и Белград се опитват да подкопаят усилията на Косово за получаване на международно признание. \r\nВ същото време американският професор по международни отношения Алън Бен-Мейр заяви за вестника, че Сърбия е най-чувствителната страна на Балканите, що се отнася до руското влияние. Съгласно думите му, регионът остава стратегически интерес за Москва. Тереза Герова", "date": "2019.03.04", "title": "Zeri (Косово): Русия е готова да предизвика неприятности на Балканите"}
{"url": "http://www.focus-news.net/news/2019/03/04/2630546/ministar-krasimir-valchev-elektronnoto-obuchenie-shte-pozvoli-poveche-uchenitsi-da-uchat-balgarski-ezik-i-literatura-v-nedelnite-uchilishta.html", "text": "Възможностите за електронно обучение по български език бе тема на конференция за развитието на българските неделни училища, в която участва министърът на образованието и науката Красимир Вълчев. Това съобщиха от пресцентъра на  Министерството . Форумът, организиран от Асоциация „Малага-България“, събра представители на училища от Великобритания, Канада, Австрия, Германия, Кипър, Украйна и Испания.  \r\nМинистър Вълчев посочи, че електронно обучение е начин за разширяване на обхвата на учениците. Ще има и обучение на учителите, което ще им позволи да подготвят по-добре учениците за сертифициране на компетентностите им по „Български език и литература“ по общата европейска езикова рамка.  \r\nУчилищата, които увеличават броя на учениците в друго населено място, откриват обучения на втори и трети адрес, провеждат тестове за сетрифициране на знанията по български език и увеличават броя на децата в подготвителна група, получават допълнителни средства от българската държава.  \r\nСъздава се и възможност за подготовка на кандидат-студенти за прием в български висши училища по български език и литература, по история и география на България.  \r\nВъв форума участваха представители на ИТ фирми от България, които предоставят възможности за електронно обучение в чужбина, както и преподаватели от Софийския университет „Св. Климент Охридски“ и ПУ „Паисий Хилендарски“. \r\nМинистър Вълчев отбеляза колко е важно чрез езика, традициите и културата да се съхрани обичта към България. По думите му това е особено полезно за родените в друга държава. Затова и МОН подпомага както обучението по роден език, история и география, така и часовете по родолюбие, свързани със съхраняване на националната идентичност. \r\n11 105 438 лева е отпуснала българската държава за 205 неделни училища. В Испания те са 50 и ги посещават 3 500 деца. Близо 2 милиона лева от бюджета на МОН се отделят за обучението и дейностите по фолклор и родолюбие за училищата в Испания тази година.", "date": "2019.03.04", "title": "Министър Красимир Вълчев: Електронното обучение ще позволи повече ученици да учат български език и литература в неделните училища"}
{"url": "http://www.focus-news.net/news/2019/03/04/2630548/blagoevgrad-spokoen-e-trafikat-na-granichnite-punktove-kulata-i-ilinden.html", "text": "Спокоен е трафикът на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния. \r\nДенис НИКИФОРОВ", "date": "2019.03.04", "title": "Благоевград: Спокоен е трафикът на граничните пунктове „Кулата“ и „Илинден“"}
{"url": "http://www.focus-news.net/news/2019/03/04/2630542/ministar-predsedatelyat-boyko-borisov-izprati-saboleznovatelna-telegrama-do-amerikanskiya-prezident-donald-tramp.html", "text": "Министър-председателят Бойко Борисов изпрати съболезнователна телеграма до американския президент Доналд Тръмп по повод бедствието в щата Алабама, отнело живота на десетки жители. Това съобщиха от  правителствената информационна служба.  „С огромно прискърбие научих тъжната новина за опустошителната буря, връхлетяла щата Алабама, която нанесе огромни материални щети и причини смъртта на десетки жители“, пише премиерът Борисов до президента на САЩ Доналд Тръмп. „Бих искал от мое име и от името на българския народ да изкажа най-искрени и дълбоки съболезнования към Вас и към семействата на загиналите и ранените. В този тъжен за цялата Ви страна ден нашите мисли и молитви са с Вас“, обръща се премиерът Борисов към американския президент.", "date": "2019.03.04", "title": "Министър-председателят Бойко Борисов изпрати съболезнователна телеграма до американския президент Доналд Тръмп"}
{"url": "http://www.focus-news.net/news/2019/03/04/2630543/koha-ditore-kosovo-spored-srabska-lista-armiyata-na-kosovo-iska-da-nahlue-na-sever-i-da-progoni-sarbite.html", "text": "Партията „Сръбска листа“ коментира изявленията на премиера на Косово Рамуш Харадинай от уикенда, съгласно които армията на най-младата държава на Балканите ще бъде изпратена на север в случай на заплаха от силите на Белград, съобщава електронното издание на прищинския ежедневник  Koha Ditore .  \r\nПредставители на партията призоваха  международната общност да реагира и „осъди използването на оръжия и заплахи срещу нашите хора в Северно Косово\". \r\n„Надяваме се, че след тези изявления международната общност ще разбере, че очевидната цел на създаването на косовска армия е да нападне Севера и да изгони сърбите от страната\", се казва в изявление на „Сръбска листа“. Тереза Герова", "date": "2019.03.04", "title": "Koha Ditore (Косово): Според „Сръбска листа“ армията на Косово иска да нахлуе на север и да прогони сърбите"}
{"url": "http://www.focus-news.net/news/2019/03/04/2630547/pernik-oblastniyat-koordinator-na-gerb-vyara-tserovska-dari-ikona-na-restavriranata-tsarkva-sveta-petka-v-breznik.html", "text": "Икона на света Петка дари на едноименния храм в Брезник областният координатор на ГЕРБ - Перник Вяра Церовска. Реставрирана средновековна църква отвори врати днес с празнична Света Литургия. Това съобщиха от пресцентъра на  ПП ГЕРБ . \r\n\"Църквата Света Петка за мен е свързана с много мили спомени. Знам силата й и пожелавам на брезничани да я пазят, обичат и тачат, защото това е едно свято място, което помага и зарежда с доброта, надежда и вяра\". С тези думи се обърна към присъстващите миряни Церовска, която бе придружавана от народния представител д-р Александър Александров, председателя на Жени ГЕРБ Ирена Соколова, кмета на \"Изток\" Емил Костадинов, общинския координатор Лина Симеонова и председателя на Общински съвет-Брезник Виолета Младенова, както и общинските съветници от ГЕРБ - Перник Любен Лазаров и Цветана Пиралкова. \r\nИрена Соколова изрази увереността си, че храмът ще бъде средище на духа, на радостта и любовта към Бога. Святото място е с подменена покривна конструкция, направена му е хидроизолация и са поставени нови керемиди. Извършено е фугиране на камъните на фасадата на сградата и са укрепени основите на църквата. \r\nВ църквата е направен още ремонт на камбанарията. Мястото, върху което е построен храмът, се счита за лековито и затова брезничани приемат Светицата за своя небесна покровителка. \r\nРемонтът на църквата „Св. Петка“ е сред още няколко проекта за ремонт, реконструкция и възстановяване на храмове и манастири в общините Брезник и Трън по Програмата за развитие на селските райони 2014-2020 г. на стойност  673 258 лева.", "date": "2019.03.04", "title": "Перник: Областният координатор на ГЕРБ Вяра Церовска дари икона на реставрираната църква \"Света Петка\" в Брезник"}
{"url": "http://www.focus-news.net/news/2019/03/04/2630550/vidin-pp-gerb-organizira-grazhdanski-dialog-na-tema-obrazovanie-na-5-mart.html", "text": "ПП ГЕРБ организира граждански диалог на тема образование на 5 март. Това съобщиха от пресцентъра на  ПП ГЕРБ . Събитието ще се проведе във Видин на 5 март 2019 г. от 17.30 часа в Конферентния център на Областна администрация. То е част от Платформата за граждански диалози \"Европа в нашия дом\". В рамките на форума ще бъдат дискутирани националните и местни политики в сферата на образованието, както и развитието на образователната инфраструктура в населените места и ролята на европейската солидарност. \r\nУчастие в срещата ще вземат заместник-министърът на образованието и науката Таня Михайлова, народният представител от ГЕРБ - Видин Владимир Тошев, областният управител Албена Георгиева, кметът на община Видин Огнян Ценков, кметове и председатели на общински съвети от областта, началникът на РУО - Видин Веселка Асенова.  \r\nПоканени да вземат участие в дискусионния форум са още директори и учители от видинските училища и детски градини, представители на бизнеса и неправителствени  организации, родители и граждани.", "date": "2019.03.04", "title": "Видин: ПП ГЕРБ организира граждански диалог на тема образование на 5 март"}
{"url": "http://www.focus-news.net/news/2019/03/04/2630552/sport-viktoriya-tomova-se-izkachva-s-tri-mesta-v-svetovnata-ranglista.html", "text": "Виктория Томова се изкачва с три места в световната ранглиста и през новата седмица първата ракета на България при дамите заема 152-ро място.  \r\nСесил Каратанчева се придвижва напред с пет позиции до №192. Елица Костова се изкачва с три места до №217. Три позиции печели и Изабелла Шиникова, която през новата седмица е 222-ра в света.  \r\nВ „Топ 10“ при жените няма промени. Начело остава Наоми Осака, следвана от Симона Халеп, Петра Квитова, Слоун Стивънд и Каролина Плишкова.", "date": "2019.03.04", "title": "Спорт: Виктория Томова се изкачва с три места в световната ранглиста"}
{"url": "http://www.focus-news.net/news/2019/03/04/2630551/varna-okrazhniyat-sad-ostavi-v-aresta-mazha-obvinen-za-ubiystvoto-v-selo-ezerovo.html", "text": "Окръжен съд – Варна определели мярка „Задържане под стража“ на 38-годишния Стоян Д., обвинен в убийството на мъж от село Езерово. Това стана ясно на делото за мярката за неотклонение, което се гледа днес в Окръжен съд – Варна, предаде репортер на  Радио „Фокус“ - Варна . Престъплението е извършено по особено мъчителен начин за жертвата и с особена жестокост, в условията на опасен рецидив. Според Наказателния кодекс престъплението, в което е обвинени, е тежко умишлено и се наказва с „Лишаване от свобода“ от 15 до 20 г., доживотен затвор или доживотен затвор без право за замяна.  \r\nОт Окръжен съд – Варна припомниха, че убийството е извършено на 1 март до закусвалня в центъра на Езерово. 54-годишната жертва и извършителят са се познавали. Преди време са имали конфликт помежду си, който станал повод за ново спречкване, което е завършило фатално. По данни на прокуратурата след инцидента Стоян Д. е направил опит да се укрие от полицията. Той е многократно осъждан, включително за блудство и изнасилване, като през 2013 г. е бил условно предсрочно освободен.  \r\nДържавното обвинение посочи, че иска определяне на мярка „Задържане под стража“, тъй като непосредствено след престъплението 38-годишният мъж се е укрил от органите на реда и е възможно да го направи и в бъдеще, за да избегне наказателното преследване.  \r\nЗащитата поиска определяне на по-лека мярка за неотклонение с мотивите, че Стоян Д. е бил предизвикан и е действал в състояние на афект, както и че е съдействал на органите на реда. Пред Съда обвиняемият заяви, че не е действал умишлено, признава вината си и много съжалява за случилото се. Варненският окръжен съд, като разгледа събраните до момента материали от досъдебното производство, прие, че съществува обосновано подозрение Стоян Д. да е съпричастен към деянието, в което е обвинен. Предвид тежестта на престъплението и предвиденото наказание за него, както и изхождайки от поведението на обвиняемия след инцидента, съдебният състав счете за реална опасността лицето да се укрие или да извърши престъпление и му определи най-тежката мярка за неотклонение - „Задържане под стража“.  Определението на Окръжен съд – Варна може да бъде обжалвано пред Апелативен съд – Варна, като в този случай делото ще бъде разгледано на 12 март 2019 г. от 10.00 часа. \r\nСияна БУХЛАРСКА", "date": "2019.03.04", "title": "Варна: Окръжният съд остави в ареста мъжа, обвинен за убийството в село Езерово"}
{"url": "http://www.focus-news.net/news/2019/03/04/2630554/pregled-na-mezhdunarodnite-novini-do-13-chasa-agentsiya-fokus.html", "text": "Министър-председателят на Руската федерация Дмитрий Медведев пристига на официално посещение в България. За последен път представител на политическото ръководство на Русия посети страната през 2008 г. В продължение на дълги години отношенията между двете страни бяха далеч от приятелски. Това доведе до пропадането на редица съвместни проекти. Официална София направи обрат миналата година – най-напред в Москва пристигна държавният глава Румен Радев, а буквално след няколко дни и премиерът Бойко Борисов. Желанието и на двамата бе обсъждане на развитието на взаимноизгодно сътрудничество в различни сфери, най-вече в енергетиката, припомнят от редакцията на вестник  „Российская газета“ . \r\nВ следващите два дни този диалог ще продължи като част от посещението на Дмитрий Медведев. Трябва да се отбележи, че в навечерието на визитата България отпразнува освобождаването си от османска власт. Тя бе донесена от руските войници през 1878 г. след война с Османската империя. „В този важен ден си спомняме смелостта на руските войници и българските опълченци, които се биха на Шипка и под Плевна за свободата и независимостта на България. Техният подвиг завинаги остава в историята на нашите страни\", заяви руският премиер в поздравителна телеграма към българския си колега.  \r\nПосещението в София ще започне с официалната церемония по посрещан, която ще се състои пред храм-паметника на Св. Александър Невски. Ще бъдат положени венци пред паметника на Незнайния воин. След това Медведев ще трябва да обсъди сътрудничеството между страните с президента Радев и на ниво правителствени делегации с колегата си Бойко Борисов. Във вторник правителствените ръководители ще открият бизнес форум в областта на туризма. \r\nБългарското ръководство очаква практически резултати от посещението. На първо място – за газопровода, който ще транспортира природен газ от Русия до Европа. Когато възникна въпросът за продължаване на маршрута на „Турски поток“, в София не само се извиниха за провала на проекта за „Южен поток”, но и предложиха да го съживят. Сега България провежда търг за изграждане на участък от газопровода на нейна територия до границата със Сърбия. \r\nРешението за продължаване на „Турски поток“ през българската територия зависи от това дали София ще може да получи твърди гаранции от Европейския съюз. В интервю за местна медия навечерието на посещението Медведев подчерта, че Москва вижда усилията на София. „Изборът между различните варианти за продължаване на „Турски поток“ до голяма степен ще се определя от готовността на газотранспортната инфраструктура, което от своя страна зависи от интереса и конкретните действия на правителствата на съответните страни\", заяви руският премиер. А за такъв голям енергиен и скъп проект са необходими допълнителни гаранции. „Новият клон не трябва да повтаря тъжната съдба на „Южен поток“. Така че решението за продължаване на газопровода през българска територия зависи от това дали София може да получи твърди гаранции, че ЕС няма да възпрепятства плановете за доставка на газ\", обясни руският премиер. „Едно нещо е сигурно в Москва. Изграждането на друг газов коридор ще увеличи още повече енергийната сигурност в Европа\", увери Медведев. \r\n***  В статия, публикувана на първа страница, прищинският ежедневник  Zeri  пише, че Русия инвестира много на Балканите, за да предотврати присъединяването на страните от региона в Европейския съюз и НАТО.  \r\nОт редакцията привеждат думите на американски експерти, според които Русия се стреми да провокира насилствена конфронтация между Косово и Сърбия. \r\nСпоред експерта по външната политика Дейвид Филипс Русия се стреми да разшири своето „злокачествено\" влияние на Балканите. „Русия продаде оръжия на Сърбия, включително изтребители МиГ и бронирани превозни средства. Тя иска да провокира насилствена конфронтация между Сърбия и Косово, за да дискредитира косовския проект и да включи САЩ и НАТО в регионалните спорове. Руският влак в Митровица беше ожесточена провокация“, коментира Филипс, като същевременно допълва, че както Москва, така и Белград се опитват да подкопаят усилията на Косово за получаване на международно признание. \r\nВ същото време американският професор по международни отношения Алън Бен-Мейр заяви за вестника, че Сърбия е най-чувствителната страна на Балканите, що се отнася до руското влияние. Съгласно думите му, регионът остава стратегически интерес за Москва. \r\n***  Германският министър на отбраната Урсула фон дер Лейен пристига на посещение в Атина във вторник, 5 март, където ще се срещне с гръцкия си колега Евангелос Апостолакис, съобщава електронното издание на водещия вестник в югозападната ни съседка -  Kathimerini . \r\nВ Атина Урсулфа фон дер Лайен ще се срещне и с опозиционния лидер на „Нова демокрация“ Кириакос Мицотакис и ще се изнесе реч в Института за демокрация „Константинос Караманлис\". \r\nВ същия ден германският министър на отбраната ще посети и Кипър. Очаква се преговорите с кипърския министър на отбраната Савас Ангелидес да бъдат съсредоточат върху укрепването на ролята на острова в Постоянното структурирано сътрудничество (ПЕСКО), част от рамката за сигурност и отбрана на Европейския съюз. \r\n***  Федералното правителство в Берлин постигна споразумение за третирането на германските членове на близкоизточната радикална групировка „Ислямска държава“, съобщава най-тиражираният вестник в страната -  Die Sueddeutsche Zeitung , като се позовава на източници сред управляващите. \r\nСъгласно разпространената информация, федералният министър на вътрешните работи Хорст Зеехофер (ХСС) и правосъдният министър Катарина Барли (ГСДП) са постигнали съгласие за лишаване от германско гражданство на джихадистите, отпътували за бойните полета в Сирия и Ирак.  \r\nПаспортът им обаче ще бъде отнеман при определени условия. На първо място – джихадистите трябва да имат навършено пълнолетие и да притежават второ гражданство. Осъдените ще получат привилегията да запазят германския си паспорт. Следователно правилото не трябва да се прилага с обратна сила. \r\nВ дебатите за мерките срещу джихадистите по-рано се намеси и председателят на Християндемократическия съюз (ХДС) Анегрет Крамп-Каренбауер, която призова министъра на правосъдието Катарина Барли (ГСДП) да разчисти пътя за отнемането на германското гражданство на джихадистите.  \r\n„Нашите очаквания към министъра на правосъдието Катарина Барли са тя най-накрая да даде одобрението си за съответния законопроект. Всеки, който се присъединява към терористична организация и има два паспорта, трябва да знае, че се лишава от германското си гражданство и по този начин – от възможността да се върне във ФРГ\", подчерта лидерът на ХДС. \r\nЗа онези с германски паспорт, които вече са се завърнали в страната, следва да бъдат извършени проверки „по всеки отделен случай“, подчерта Крамп-Каренбауер, като поясни, че най-напред вниманието трябва да бъде насочено към онези, които са все още в чужбина.  \r\nВсеки трети до четвърти член на терористична организация от Германия има друго гражданство. Мнозина от тях биха искали да се върнат във ФРГ, но Берлин се стреми да отмени това им право.  \r\nВ коалиционното споразумение между Съюза (ХДС/ХСС) и ГСДП бе договорено изменение на Закона за гражданството. Процесът на промените обаче е в застой заради противоречия между вътрешните министри на отделните германски провинции.  \r\nОценките на органите по сигурността показват, че около 200 германски поддръжници на терористичната милиция „Ислямска държава“ все още се намират във военните зони. Около 40 души вече са задържани в Североизточна Сирия, 50 в Идлиб и почти 100 на границата с Ирак. \r\nСпоред Федералното министерство на вътрешните работи от 2013 г. насам около 1050 души са напуснали Германия за Сирия или Ирак. Един от всеки петима от тях е загинал, а повече от 300 души вече са се върнали в Германия. \r\n***  Лидерът на опозицията във Венецуела Хуан Гуайдо се завръща в страната, съобщава германският национален ежедневник  Die Welt .  \r\nВъв видеоклип, който сподели в социалните мрежи,  Гуайдо обеща на последователите си на масови протести, но дали самият той ще участва в тях засега остава неясно. Обръщението му обаче завърши с думите „Ще се видим в утре (понеделник – бел.р.)“.  \r\nСамопровъзгласилият се се за временен президент на латиноамериканската страна  призова сънародниците си да се включват в обявените масови протести срещу държавния глава Николас Мадуро. „Ние сме по-силни от всякога, това не е моментът да бъдем слаби\", подчерта Гуайдо в обръщението си, като се обърна с призив към всички държавни служители да се присъединят към протестите, планирани за понеделник.  \r\nОт редакцията подчертават, че демонстрациите ще започнат в сутрешните часове на деня (местно време). Протести ще бъдат организирани в столицата Каракас и други градове в страната. „Тъй като медиите във Венецуела са цензурирани, хората трябва разпространяват информацията за протестите и мястото на провеждането им  в социалните мрежи“, констатира изданието.  \r\nГуайдо е изправен пред арест при завръщането в родината си, защото напусна Венецуела, въпреки затварянето на границите, разпоредено от Мадуро. \r\n***  Американският дипломат и добър познавач на Балканите Филип Рийкър, който ще наследи Уес Мичъл на поста помощник-държавен секретар на САЩ за Европа и Евразия, пристигна на посещение в Скопие, съобщава електронното издание на македонския вестник  „Независен“. \r\nТова е първа визита на Рийкър в региона, след като стана ясно, че ще бъде наследник на Мичъл. В Скопие американският дипломат ще участва в конференция, организирана от Фонда „Маршал“. В рамките на престоя си в македонската столица Рийкър ще проведе среща с министър-председателя Зоран Заев и други представители на кабинета в Скопие. \r\nФилип Томас Рийкър (роден на 19 януари 1965 г.) е американски дипломат и служител на външната служба в Държавния департамент. Понастоящем той работи в европейското командване на САЩ (EUCOM) в Щутгарт, Германия, от ноември 2017 г. Преди това е генерален консул на САЩ в Милано, Италия от 5 септември 2014 г. Преди това е работил като заместник помощник държавен секретар в Бюрото по европейски и евроазиатски въпроси от 2011 до 2013 г. и като посланик в Македония от 2008 до 2011 г. \r\nОт юни 2007 г. до юни 2008 г. служи в посолството на САЩ в Ирак като съветник на посланика за връзки с обществеността. От 2004 до 2007 г. е заместник-началник на мисията в Будапеща, Унгария. Рийкър е заместник-говорител и заместник-помощник-секретар в Бюрото по обществените въпроси на САЩ от 2000-2003 г. Той е носител на наградата на Едуард Р. Мъроу за отлични постижения в публичната дипломация през 2003 г. и пътува вътрешно и международно като говорител за Държавния департамент, като разговаря за външната политика и дипломацията на САЩ от 2003 до 2004 г. \r\n***", "date": "2019.03.04", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/03/04/2630553/ministar-ekaterina-zaharieva-izprati-saboleznovatelna-telegrama-do-darzhavniya-sekretar-na-sasht-maykal-pompeo-vav-vrazka-s-buryata-v-shtata-alabama.html", "text": "Вицепремиерът и министър на външните работи Екатерина Захариева изпрати съболезнователна телеграма до държавния секретар на САЩ Майкъл Помпео във връзка със смъртоносната буря в щата Алабама. Това съобщиха от пресцентъра на  Министерството на външните работи . \r\n„Бих искала да отправя моите най-искрени съболезнования към Вас и към семействата на загиналите и ранените в това природно бедствие. Нашите мисли са с Вас и с жителите на пострадалите райони. Моля приемете, господин Държавен секретар, уверенията в отличната ми към Вас почит“, посочва Екатерина Захариева в телеграмата до Майкъл Помпео.", "date": "2019.03.04", "title": "Министър Екатерина Захариева изпрати съболезнователна телеграма до държавния секретар на САЩ Майкъл Помпео във връзка с бурята в щата Алабама"}
{"url": "http://www.focus-news.net/news/2019/03/04/2630556/todor-andreev-velosipedist-gordeya-se-che-sam-balgarin-i-uspyah-da-premina-razstoyanieto-ot-berlin-do-vrah-shipka.html", "text": "Гордея се, че съм българин и се радвам, че успях да премина разстоянието от Берлин до връх Шипка с велосипед. Това каза за  Агенция „Фокус“  Тодор Андреев, велосипедистът, който на 21 февруари потегли с колело от Берлин, за да изкачи връх Шипка на 3 март. „Имах леки проблеми по време на път, но важното е, че изкачихме върха. Видяхме се с хората, които бяха там, медиите ни посрещнаха много приятно и топло“, обясни той. „Имах проблем със сухожилие, но болката отмина много бързо и в момента съм в идеално състояние. Чувствам се перфектно, нямам нужда от процедура за заздравяване. Гордея се, че съм българин и се радвам, че успях да издържа до края“, отбеляза велосипедистът. „3 март е ден, в който всеки българин трябва да склони глава за всички, загинали за България, защото са се борили за общото освобождение и защита на българските територии“, изтъкна Тодор Андреев. „Този ден е много специален за мен- почитам всички българи, дали живота си за България. Трябва да си даваме сметка, че тези герои са загинали заради нашето бъдеще, нация, деца - да продължим да съществуваме“, заяви Андреев. „Имам намерение отново да предприема такъв поход, защото в момента има доста спекулации, че няма достатъчно материали, които да докажат, че съм изминал разстоянието. Следващият път ще подготвя по-голям екип, които да представя доказателства, че наистина карам, преминавам тези километри и препятствия“, отбеляза велосипедистът. „Следващото предизвикателство е да подобрим рекорда Португалия-Русия, и се надявам да го направим, за да запишем България като победител. Това е възможно, просто човек трябва да вярва. С вяра в Бога наистина успях да премина това разстояние. Имаше голяма вероятност да рухна здравословно, радвам се, че Бог ме запази“, каза още Тодор Андреев.  \r\nДаяна ДЮЛГЕРОВА", "date": "2019.03.04", "title": "Тодор Андреев, велосипедист: Гордея се, че съм българин и успях да премина разстоянието от Берлин до връх Шипка"}
{"url": "http://www.focus-news.net/news/2019/03/04/2630555/zam-nachalnikat-na-otbranata-general-leytenant-dimitar-iliev-shte-dade-preskonferentsiya-v-blagoevgrad-za-kampaniyata-na-ministerstvoto-na-otbranata-badi-voynik.html", "text": "Заместник-началникът на отбраната генерал-лейтенант Димитър Илиев ще даде пресконференция на 5 март по повод провеждането на националната информационна кампания на Министерството на отбраната „Бъди войник“. Това съобщиха от пресцентъра на  Министерство на отбраната . Тя ще започне в 14.00 часа в Бригадно командване – Благоевград. В нея ще участва и командирът на военното формирование от състава на Сухопътните войски полковник Красимир Кръстев.", "date": "2019.03.04", "title": "Зам.-началникът на отбраната генерал-лейтенант Димитър Илиев ще даде пресконференция в Благоевград за кампанията на Министерството на отбраната „Бъди войник“"}
{"url": "http://www.focus-news.net/news/2019/03/04/2630557/rse-makedoniya-kremal-ima-tri-klyuchovi-tseli-na-balkanite.html", "text": "Кремъл има интерес от нови разделения на Балканите поради три ключови цели, изпълнението на които ще се отрази не само на процеса на разширяване на НАТО и Европейския съюз в региона, но и на сигурността на страните в него. Това предупреждава професор Янош Бугайски, анализатор на руската политика на Балканите, предава македонската редакция на  Радио „Свободна Европа“ . \r\nНовата стратегия на Москва за разделение сред страните от Западните Балкани се появи през последните месеци, след като идеята за промяна на границите на Косово бе актуализирана, твърди проф. Бугайски. Според него новата ситуация позволява на Кремъл да се опита да реализира три цели. \r\n„Първата е да се създадат пукнатини сред албанските политици и да се разделят албанските общества в Косово, Албания и Македония. Москва може да използва това разделението около идеята за промяна на границите, за да се включи в играта. Втората цел на Кремъл е да изостри разделението между сърбите и албанците, така че нито Сърбия, нито Косово да не могат да влязат в НАТО или в ЕС. Най-ефективният начин за затваряне на вратите за членство е да се насърчат междудържавните конфликти. Третият мотив за подкрепата на Русия за обмена между балканските страни е да се установят полезни прецеденти, които Москва би използвала, за да оправдае действията си към Украйна, Грузия и Молдова”, казва Бугайски в последния си анализ за възможните бъдещи ходове на Москва. Тереза Герова", "date": "2019.03.04", "title": "РСЕ (Македония): Кремъл има три ключови цели на Балканите"}
{"url": "http://www.focus-news.net/news/2019/03/04/2630559/navarshvat-se-42-godini-ot-golyamoto-zemetresenie-v-svishtov-na-4-mart-1977-godina-pri-koeto-sa-zaginali-109-dushi.html", "text": "Навършват се 42 години от голямото земетресение в Свищов на 4 март 1977 година. Жертвите са били 109 души, сред които и 27 деца. Трусът е регистриран през нощта, а рано сутринта, около 4.00 – 5.00 часа са пристигнали екипи от София, които да помогнат за установяване броя на загиналите и щетите. Полк. Тодор Георгиев, служител в Криминалния отдел в Окръжното управление на МВР по онова време, каза за  Радио „Фокус“ – Велико Търново , че сред жертвите освен обикновени жители, е имало и 15 инженери, 11 служители на МВР, 6 учители и 4 директори на различни институции. Земетресението от 4 март 1977 разрушава напълно жилищния блок на „Градския народен съвет“ и общежитието на химическия комбинат „Свилоза“, както и други обществени сгради. Освен подкрепление от столицата, са изпратени и екипи от Военното поделение в Свищов, Военното поделение на Белене, строителни войски от Велико Търново и около 80 души от Районното управление на окръг Велико Търново. Епицентърът е бил в румънския град Вранча, а силата е била 7.8 по Рихтер. Вторичните трусове са били между 3 и 4 по Рихтер. „Фокус“ припомня , че преди 2 години полк. Георгиев дари официалния списък с имената на загиналите на Регионалния исторически музей във Велико Търново. \r\nЛуиза ТРАНЧЕВА", "date": "2019.03.04", "title": "Навършват се 42 години от голямото земетресение в Свищов на 4 март 1977 година, при което са загинали 109 души"}
{"url": "http://www.focus-news.net/news/2019/03/04/2630558/blagoevgrad-zasilva-se-trafikat-po-patishtata-v-oblastta-natovareno-e-dvizhenieto-v-posoka-sofiya.html", "text": "Засилва се трафикът по пътищата в областта, натоварено е движението от Банско към София, предаде репортер на  Радио „Фокус“ – Пирин . На места по главен път Е-79 се образуват колони от автомобили в платното в посока София. По автомагистрала „Струма“ движението се осъществява нормално. Към момента няма данни някъде в областта да има образували се сериозни задръствания. Пътните настилки на много места са мокри, а по високите и усойни места са възможни заледени участъци, но се почистват и обработват със смеси срещу заледяване. До нормализирането на трафика в област Благоевград ще има засилено полицейско присъствие и допълнителни патрули, които при нужда ще регулират трафика.  \r\nОт Областно пътно управление – Благоевград предупредиха, че има повишена опасност от падащи камъни в Кресненското дефиле и в района на прохода Предел, затова шофьорите трябва да карат внимателно. Няма регистрирани тежки пътни инциденти. \r\nЛивия НИНОВА", "date": "2019.03.04", "title": "Благоевград: Засилва се трафикът по пътищата в областта, натоварено е движението в посока София"}
{"url": "http://www.focus-news.net/news/2019/03/04/2630560/pazardzhik-natovareno-e-dvizhenieto-po-patya-velingrad-varvara-i-patya-dospat-batak-peshtera.html", "text": "Натоварено е движението по пътя Велинград - Варвара и пътя Доспат - Батак - Пещера, предаде репортер на  Радио „Фокус“ – Пазарджик . На места пътните настилки са мокри и заснежени. Повече автомобили се движат в посока Пазарджик и Пещера. В Дефилето има опасност от падащи камъни, като участъците са сигнализирани със съответните пътни знаци. Полицейски патрул е разположен на изхода на Велинград и на входа на Батак. \r\nАлбена ЖИЛЕКОВА", "date": "2019.03.04", "title": "Пазарджик: Натоварено е движението по пътя Велинград - Варвара и пътя Доспат - Батак – Пещера"}
{"url": "http://www.focus-news.net/news/2019/03/04/2630562/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ на  Радио „Фокус“ – Пловдив  днес ще се разходим из село Ахматово с помощта на кмета Йордан Йорданов. Ще разберем какъв е основният поминък на населението и какви са проблемите там. \r\nЩе говорим и за някои традиционни култури в Садовско. За прословутия и прехвален садовски фъстък ще ни разкаже доц. д-р Станислав Стаматов от Института по растителни генетични ресурси в Садово. Учените от института правят всичко възможно, за да се повишава рентабилността на тази култура, като се мислят нови технологични решения. \r\nРайонът на Садово има традиции и в отглеждането на мента. Повече за това ще ни разкаже Десислав Дионисиев, търговец на билки и билкови чайове. По думите му в Садово винаги се е гледало мента, като през 80-те години хората там са изкарвали много пари от тази култура. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Водещ на предаването е Цветана Тончева.", "date": "2019.03.04", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2019/03/04/2630567/plovdiv-mobilni-ekipi-ot-sluzhiteli-na-politsiyata-prodalzhavat-sreshtite-i-priem-na-zhiteli-v-naselenite-mesta-ot-oblastta.html", "text": "Мобилни екипи от служители на полицията продължават срещите и прием на жители в населените места от областта. Това съобщи за  Радио „Фокус“ - Пловдив  говорителят на ОДМВР. На 5 март служители на отдел „Охранителна полиция“ и секторите „Икономическа полиция“ и „Криминална полиция“ ще осъществяват срещи на територията на 01 РУ – Пловдив:  с. Храбрино, с. Извор, с. Бойково, с. Гълъбово, с. Цар Калоян, с. Руен.  \r\nНа 07 март 2019 г. те ще бъдат на територията на с. Патриарх Евтимово, с. Богданица, с. Ахматово, с. Селци. \r\nСрещите продължават на 12 март 2019 г. на територията на РУ – Карлово: с. Христо Даново, с. Розино, гр. Баня, с. Домлян, с. Московец, с. Богдан. \r\nНа 14 март 2019 г. екипите ще се срещат с жители на територията на  РУ – Стамболийски: с. Златитрап, с. Оризари, с. Кадиево, с. Йоаким Груево, с. Ново село, с. Триводици.  \r\nНа 19 март 2019 г. – на територията на РУ – Хисар: с. Кръстевич, с. Красново, с. Беловица, с. Дълго поле, с. Ръжево Конаре, с. Ръжево.", "date": "2019.03.04", "title": "Пловдив: Мобилни екипи от служители на полицията продължават срещите и прием на жители в населените места от областта"}
{"url": "http://www.focus-news.net/news/2019/03/04/2630549/rossiyskaya-gazeta-gaz-sled-garantsii-dmitriy-medvedev-pristiga-v-balgariya-da-vazstanovyava-vrazki.html", "text": "Министър-председателят на Руската федерация Дмитрий Медведев пристига на официално посещение в България. За последен път представител на политическото ръководство на Русия посети страната през 2008 г. В продължение на дълги години отношенията между двете страни бяха далеч от приятелски. Това доведе до пропадането на редица съвместни проекти. Официална София направи обрат миналата година – най-напред в Москва пристигна държавният глава Румен Радев, а буквално след няколко дни и премиерът Бойко Борисов. Желанието и на двамата бе обсъждане на развитието на взаимноизгодно сътрудничество в различни сфери, най-вече в енергетиката, припомнят от редакцията на вестник  „Российская газета“ . \r\nВ следващите два дни този диалог ще продължи като част от посещението на Дмитрий Медведев. Трябва да се отбележи, че в навечерието на визитата България отпразнува освобождаването си от османска власт. Тя бе донесена от руските войници през 1878 г. след война с Османската империя. „В този важен ден си спомняме смелостта на руските войници и българските опълченци, които се биха на Шипка и под Плевна за свободата и независимостта на България. Техният подвиг завинаги остава в историята на нашите страни\", заяви руският премиер в поздравителна телеграма към българския си колега.  \r\nПосещението в София ще започне с официалната церемония по посрещан, която ще се състои пред храм-паметника на Св. Александър Невски. Ще бъдат положени венци пред паметника на Незнайния воин. След това Медведев ще трябва да обсъди сътрудничеството между страните с президента Радев и на ниво правителствени делегации с колегата си Бойко Борисов. Във вторник правителствените ръководители ще открият бизнес форум в областта на туризма. \r\nБългарското ръководство очаква практически резултати от посещението. На първо място – за газопровода, който ще транспортира природен газ от Русия до Европа. Когато възникна въпросът за продължаване на маршрута на „Турски поток“, в София не само се извиниха за провала на проекта за „Южен поток”, но и предложиха да го съживят. Сега България провежда търг за изграждане на участък от газопровода на нейна територия до границата със Сърбия. \r\nРешението за продължаване на „Турски поток“ през българската територия зависи от това дали София ще може да получи твърди гаранции от Европейския съюз. В интервю за местна медия навечерието на посещението Медведев подчерта, че Москва вижда усилията на София. „Изборът между различните варианти за продължаване на „Турски поток“ до голяма степен ще се определя от готовността на газотранспортната инфраструктура, което от своя страна зависи от интереса и конкретните действия на правителствата на съответните страни\", заяви руският премиер. А за такъв голям енергиен и скъп проект са необходими допълнителни гаранции. „Новият клон не трябва да повтаря тъжната съдба на „Южен поток“. Така че решението за продължаване на газопровода през българска територия зависи от това дали София може да получи твърди гаранции, че ЕС няма да възпрепятства плановете за доставка на газ\", обясни руският премиер. „Едно нещо е сигурно в Москва. Изграждането на друг газов коридор ще увеличи още повече енергийната сигурност в Европа\", увери Медведев. Тереза Герова", "date": "2019.03.04", "title": "„Российская газета“: Газ след гаранции – Дмитрий Медведев пристига в България да възстановява връзки"}
{"url": "http://www.focus-news.net/news/2019/03/04/2630566/nova-makedoniya-makedoniya-koy-specheli-spora-za-imetoi.html", "text": "В статия за електронното издание на първия скопски вестник  „Нова Македония“  авторът Ясминка Павловска търси отговор на въпроса кой спечели спора за името на югозападната ни съседка.  \r\nИнтересното е, че в този случай това, което една страна счита за поражение, другата не го възприема като победа. Твърди се, че и двете страни са победители, но според мнозина една от двете страни е претърпяла поражение за сметка на триумфа на другата. Къде е истината? Или става въпрос за дипломатически прагматизъм, политически маркетинг или нещо друго?  \r\nДори след приемането и гласуването му както в Македония, така и в Гърция, Преспанското споразумение не престава да бъде във фокуса на интереса и в двете страни, и постоянно е предмет на различни коментари. Някои го атакуват, други го хвалят, а завършването на политическия процес на легитимиране на договора не означава край на обсъждането на аспектите на договора.  \r\nВ македонското общество продължава да бъдат налице подозренията, че освен покана за членство в НАТО, Преспанското споразумение не е донесло никакви други ползи за страната. Авторът цитира статия от атинския вестник  Kathimerini , в която се твърди, че договорът за прекратяване на спора за името на Македония е триумф за гърците. „Разбира се, това се случва в момент, в който процедурата е завършена и нашият македонизъм е изцяло закопан под земята“, пише Павловска. От наша страна може да се честват само капитулацията и предателството, които историята ще осъди категорично, уверена е тя. „Не остана нито един детайл, който Македония трябва да даде на южния си съсед. Всичко, което беше от решаващо значение за нас, което е исторически важно, го пожертвахме. Гърция вече има пълен монопол върху термина „Македония\" и нашите големи проблеми все още предстоят. Наред с другите неща, всички работни термини, които съдържат думата Македония, ще бъдат гръцки. Това произтича от Преспанското споразумение и неизбежно ще се случи“, предупреждава бившият посланик Ристо Никовски. \r\nСъвременната дипломация, обаче, като дисциплина се стреми да избягва аспектите на победителя, доколкото е възможно, за да създаде ситуация, в която всички се чувстват победители. В един свят, в който Великите сили упорито се стремят да покажат своето господство, това звучи особено нереалистично, но в дипломацията, обаче, има (повече) практически техники за постигане на определени цели. \r\n„При дипломатическото договаряне съществува двойна техника за тълкуване, която обикновено се прилага на етапа, когато даден договор трябва да бъде „продаден\" на местната публика. Това е разбираемо, когато е необходимо да се получи обществена подкрепа за една трудна сделка, която засяга въпроси, свързани с идентичността, като Споразумението от Преспа. В гръцката общественост (както и в македонската) има два разказа за споразумението: правителството налага печелившия момент, опозицията отново се фокусира върху това, което възприема като загуба. Нашето общество обаче не трябва да възприема като провокация  гръцки разказ“, уверява професорът по международно право Любомир Фръчковски. \r\nТой вижда победоносния македонски аспект в Преспанското споразумение, тъй като по-широкото приемане на македонската идентичност вече е разпространено, а терминът „македонци/македонец\" в международен план ще се използва само за гражданите на югозападната ни съседка.  \r\n„Въпреки че в името на страната се добавя географското определение „северна“, като нация ние не губим македонската идентичност, която сега се признава от всички. Разбира се, преди това имахме идентичност, но не я приемаха никъде“, твърди професорът.  \r\nВ този момент за Македония съществува схващането, че Преспанското споразумение не трябва да се разглежда като победа или поражение, а като политически прагматизъм. „Цялата международна общност подкрепи Преспанското споразумение. След подобна ангажираност на международната общност беше ясно, че не можем да постигнем по-добра сделка, въпреки че имаме решението от съда в Хага, с което се признава, че Гърция е нарушила предишното временно споразумение, като е възпрепятствала Македония в нейните стремежи за членство в международни организации“, обяснява Люпчо Арсовски, първият посланик на Македония в Гърция.  Тереза Герова", "date": "2019.03.04", "title": "„Нова Македония“ (Македония): Кой спечели спора за името?"}
{"url": "http://www.focus-news.net/news/2019/03/04/2630565/veliko-tarnovo-s-podnasyane-na-ventsi-i-tsvetya-pred-pametnata-plocha-na-33-ti-svishtovski-polk-v-svishtov-beshe-pochetena-pametta-na-zhertvite-ot-zemetresenieto-prez-1977-godina.html", "text": "С едноминутно мълчание и поднасяне на цветя ръководството на Община Свищов и жители на града сведоха глави пред паметта на трагично загиналите жертви от най-голямото земетресение на територията на Република България. Трусът е регистриран през 1977 година, посочиха от пресцентъра на  Община Свищов . Кметът Генчо Генчев, председателят на Общински съвет – Свищов д-р Кристиян Кирилов, зам.-кметовете инж. Пламен Петков, Бедри Алиев и Борислав Замфиров, секретарят на Общината Любомира Петрова и директорът на Дирекция „Култура и културно наследство“ Росен Маринов поднесоха цветя пред паметната плоча на 33-ти Свищовски полк. След това те отдадоха почит и пред паметната плоча, намираща се на пл. „Велешана” в града.", "date": "2019.03.04", "title": "Велико Търново: С поднасяне на венци и цветя пред паметната плоча на 33-ти Свищовски полк в Свищов беше почетена паметта на жертвите от земетресението през 1977 година"}
{"url": "http://www.focus-news.net/news/2019/03/04/2630569/blagoevgrad-obshtina-petrich-osiguri-vazmozhnost-obshtinskiyat-futbolen-otbor-da-igrae-sreshtite-si-na-stadion-tsar-samuil.html", "text": "Община Петрич осигури възможност общинският футболен отбор да играе срещите си на стадион „Цар Самуил“. Това съобщиха от пресцентъра на  Общината . След дългогодишна сага общинското ръководство успя да постигне на първо четене споразумение с наемателя на НСБ „Цар Самуил“ и общинският футболен отбор ще играе срещите си на именития стадион. Още от 6 март отборът се завръща на терена на спортната база в град Петрич, след като години наред тренира и домакинства на стадиони по селата в община Петрич. На 6 март от 15.00 часа футболният клуб ще домакинства на отбора на „Надежда“ - Доброславци от отложения 18-и кръг на Югозападна „В“ група. От страна на местната власт продължават разговорите с наемателя на НСБ „Цар Самуил“ за уточняване на всички подробности, касаещи ползването на стадиона в базата от ОФК „Беласица“ - Петрич.  \r\n„Направихме важна първа стъпка. Вярвам, че ще постигнем и повече“, коментира кметът Димитър Бръчков.", "date": "2019.03.04", "title": "Благоевград: Община Петрич осигури възможност общинският футболен отбор да играе срещите си на стадион „Цар Самуил“"}
{"url": "http://www.focus-news.net/news/2019/03/04/2630570/blagoevgrad-dvizhenieto-po-pat-e-79-simitlikresna-v-rayona-na-kresnensko-hanche-se-izvarshva-vremenno-v-edna-lenta-poradi-katastrofa.html", "text": "Движението по път Е-79 Симитли–Кресна, в района на „Кресненско ханче“, се извършва временно в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\".", "date": "2019.03.04", "title": "Благоевград: Движението по път Е-79 Симитли–Кресна, в района на „Кресненско ханче“, се извършва временно в една лента поради катастрофа"}
{"url": "http://www.focus-news.net/news/2019/03/04/2630563/rdnsk-burgas-zapochva-proverka-po-signali-za-izvarshvani-stroitelni-deynosti-v-mestnostta-alepu.html", "text": "По нареждане на началника на Дирекцията за национален строителен контрол арх. Иван Несторов на 5 март началникът на РДНСК – Югозиточен район – Бургас инж. Милен Ненчев ще извърши проверка на сигнали за извършване на строителна дейност в местността Алепу, община Созопол. Това съобщиха от пресцентъра на  Министерство на регионалното развитие и благоустройството . Тя има за цел да установи дали се извършва само брегоукрепване, или не е спряно строителството на курортен комплекс. Още след първите сигнали за нарушения в края на януари началникът на ДНСК арх. Иван Несторов извърши спешни проверки на терен.  \r\nЗа местността Алепу със свое писмо от 24 януари 2017 г. МРРБ е дало предварително съгласие за извършване на геозащитни мерки и дейности (укрепителни и/или отводнителни мероприятия) на регистрирано през 2009 г. активно свлачище.  \r\nНа по-късен етап от главния архитект на община Созопол е издадено разрешение за строеж № 100/10.09.2018 г. за „Курортен комплекс Алепу вилидж“, етапно строителство - Първи етап – „Укрепване на свлачище“ и Втори етап – три вилни сгради, находящи се в местност Алепу, землище на гр. Созопол.  \r\nС оглед установените нарушения и пропуски при издадените разрешения и строителните книжа на строежа, с писмо от 05 февруари 2019 г. на началника на РОНСК - Бургас, са дадени предписания на кмета и на главния архитект на община Созопол издаденото разрешение за строеж да се коригира, с цел разграничаване на етапността на брегоукрепването и строителството на вили. \r\nПредвид постъпилите възражения по съставените констативни актове, на 1 март е издадена заповед, с която са коригирани технически-инвестиционния проект, част „Конструкция, и е регламентирана етапнотта – 1 етап, включващ брегоукрепване, и втори етап, предвиждащ вилни сгради.   \r\nВъв връзка с установените нарушения на Закона за устройство на територията са отправени покани за съставяне на актове за установяване на административни нарушения по Закона за административните нарушения и наказания до строителя и лицето, упражняващо строителен надзор на обекта.", "date": "2019.03.04", "title": "РДНСК - Бургас започва проверка по сигнали за извършвани строителни дейности в местността Алепу"}
{"url": "http://www.focus-news.net/news/2019/03/04/2630575/blagoevgrad-avtomobil-e-katastrofiral-na-glaven-pat-e-79-v-rayona-na-kresnenskoto-hanche-nyama-postradali.html", "text": "Автомобил е катастрофирал на главен път Е-79 в района на Кресненското ханче, няма пострадали. Това съобщи за  Радио „Фокус“ - Пирин  дежурният служител в Областно пътно управление - Благоевград. Към момента се изчаква „Пътна помощ“, която да изтегли автомобила от пътното платно. Движението в участъка се осъществява в една лента. \r\nНатали СТЕФАНОВА", "date": "2019.03.04", "title": "Благоевград: Автомобил е катастрофирал на главен път Е-79 в района на Кресненското ханче, няма пострадали"}
{"url": "http://www.focus-news.net/news/2019/03/04/2630572/sport-barselona-osvobodi-poluzashtitnik.html", "text": "Барселона освободи бившия испански младежки национал Серхи Сампер, след като постигна споразумение за разтрогване на договора с полузащитника по взаимно съгласие. 24-годишният дефанзивен халф, който е юноша на каталунците, ще премине в японския отбор Висел Кобе, обявиха от „Камп Ноу”.  \r\nСампер има 13 изиграни срещи за Барселона за общо четири сезона. В рамките им той бе дават два пъти под наем на други отбори – на Гранада и Лас Палмас.", "date": "2019.03.04", "title": "Спорт: Барселона освободи полузащитник"}
{"url": "http://www.focus-news.net/news/2019/03/04/2630574/kurir-sarbiya-yadosan-mazh-predizvika-pozhar-v-novi-sad-sled-kato-podpalil-garderoba-na-saprugata-si.html", "text": "Семеен скандал завърши с пожар и евакуация на жилищна сграда в Нови Сад, след като ядосан мъж подпалил гардероба на съпругата си, съобщава електронното издание на белградския вестник  Kurir . \r\nСъгласно разпространената информация, инцидентът е наложил евакуация на съседите на двойката. Очевидци разказват, че полицията е успяла да спаси дете от един от апартаментите, от който е излизал дим. Домът на задържания по случая мъж е изгорял напълно.  Тереза Герова", "date": "2019.03.04", "title": "„Курир“ (Сърбия): Ядосан мъж предизвика пожар в Нови Сад, след като подпалил гардероба на съпругата си"}
{"url": "http://www.focus-news.net/news/2019/03/04/2630571/predsedatelyat-na-abv-mladezhi-plamena-zayachka-vze-uchastie-v-mezhdunarodna-konferentsiya-mirnoto-savmestno-sashtestvuvane-v-usloviyata-na-mnogopolyusniya-svyat.html", "text": "По покана на Россотрудничество в България, председателят на АБВ-Младежи Пламена Заячка взе участие в международна конференция „Мирното съвместно съществуване в условията на многополюсния свят\", посветена на 74 години от Ялтенската конференция в двореца Ливадия, Крим. Това съобщиха от пресцентъра на  АБВ . Събитието се организира от Министерството на външните работи на Русия, Дипломатическата академия в Москва, съюз \"Наследници на победата\" и Фонд \"Устойчиво развитие за България\", в него се включиха 16 държави. Заячка беше пряко включена от Руския културно-информационен център в София. Тя говори за ролята на младите в международните отношения и обяви стартирането на Движение за мир, което АБВ-Младежи инициира. „Един от основните въпроси на Ялтенската конференция е възстановяването на пометената от войната Европа. За съжаление, светът не си е взел поука. От края на Втората световна война, до днес, в света има повече от 60 военни конфликта и над 100 държави, които участват в тях. Повече от 30 години от края на Студената война, ние младото поколение слушахме, гледахме, чакахме правителства и международни организации да вземат мерки за съхраняване на мира, но войните продължават, а мирът липсва от публичното пространство. Спомените за Югославия, Ирак, Либия, Арабската пролет са пресни. Неспособността на международната общност да вземе ефективни мерки и управлява конфликти е очевидна, както и ерозията на международната договорно-правна база. Ние считаме, че времето на неутралитет е минало и трябва да започнат радикални действия. Затова стартираме на 7-ми март във Варна Движение за мир. В него се включват лекари, представители на академичните среди и общественици. Ще търсим подкрепата на родолюбиви граждани, организации, партии. Тъй като тези въпроси не касаят само България, а са от значение за Европа и света, ще разширим движението от национално, към балканско, европейско и световно Движение за мир\".", "date": "2019.03.04", "title": "Председателят на АБВ-Младежи Пламена Заячка взе участие в Международна конференция „Мирното съвместно съществуване в условията на многополюсния свят“"}
{"url": "http://www.focus-news.net/news/2019/03/04/2630568/tass-balgariya-mozhe-da-zapochne-stroitelstvoto-na-aets-belene-prez-2020-2021-godina.html", "text": "Строителството на АЕЦ „Белене\" в България може да започне през 2020-2021 г. Конкурент на руската компаия „Росатом“ може да бъдат китайската CNNC, американската GE и френската Framatome. Това се посочва в материалите на пресслужбата на правителството за официалното посещение на министър-председателя на Руската федерация Дмитрий Медведев в България, предава  TACC . \r\n„Предполага се, че изграждането на ядрена централа може да започне през 2020-2021 г.\", се отбеляза в материалите. \r\nСъщо така се съобщава, че потенциалните инвеститори трябва да са готови да се присъединят към проекта при условията на българската страна - без предоставяне на държавни гаранции и сключване на дългосрочни споразумения за изкупуване на електроенергия. \r\nПо-рано министърът на енергетиката на България Теменужка Петкова обяви, че страната възнамерява да започне процедура за избор на стратегически инвеститор за изграждането на АЕЦ „Белене“ до края на февруари, припомня агенцията. Тереза Герова", "date": "2019.03.04", "title": "ТАСС: България може да започне строителството на АЕЦ „Белене“ през 2020-2021 година"}
{"url": "http://www.focus-news.net/news/2019/03/04/2630564/afp-mishel-barnie-shte-provede-sreshta-s-pregovaryashtiya-ekip-na-london-za-brekzit.html", "text": "Главният преговарящ на Европейския съюз за Брекзит Мишел Барние ще се срещне с британския екип за преговори във вторник, предава  AFP , като се позовава на говорител на Брюксел.  \r\nБарние „ще се срещне утре следобед\" с британския прокурор Джефри Кокс и министъра на Лондон за Брекзит Стивън Баркли, обяви говорителят на Европейската комисия Маргаритис Схинас. \r\nСрещата, която ще се състои в Брюксел, ще бъде организирана, след като по-рано Барние заяви, че ЕС е готов да даде на Великобритания допълнителни гаранции, за да подпомогне одобряването на сделката за развод в парламента в Лондон.  Тереза Герова", "date": "2019.03.04", "title": "AFP: Мишел Барние ще проведе среща с преговарящия екип на Лондон за Брекзит"}
{"url": "http://www.focus-news.net/news/2019/03/04/2630576/pazardzhik-zapochna-sirnata-sedmitsa-predi-velikdenskite-posti.html", "text": "От днес започна Сирната седмица, която предхожда Великденските пости, предаде репортер на  Радио „Фокус“ – Пазарджик . До неделя вярващите не трябва да ядат месо освен плодове, зеленчуци, риба, масло, яйца, сирене и други млечни продукти. В неделя е Сирни заговезни, когато си искаме и даваме прошка за извършените грехове, волни или неволни. От 11 март започват и същинските Великденски пости. Първите 5 дни се спазва строг пост, след което може да се вземе причастие. Предварително вярващите трябва да се изповядат пред свещеник. В основата на поста е борбата с греха чрез въздържане от храна. Именно въздържанието, а не изнемогата на тялото, затова всеки трябва да съизмери своите сили, своята подготовка и готовност да пости с правилата за спазване на постите. Желаещите да постят трябва да се посъветват с опитен духовник, да му разкажат за духовното и физическото си състояние и да го помолят да благослови поста. За православния човек постът е съвкупност от добри дела, искрена молитва, въздържане от всичко, включително и от храна. Телесният пост заедно с духовния образуват истинският пост. \r\nАлбена ЖИЛЕКОВА", "date": "2019.03.04", "title": "Пазарджик: Започна Сирната седмица преди Великденските пости"}
{"url": "http://www.focus-news.net/news/2019/03/04/2630581/sport-lionel-mesi-se-zavrashta-v-natsionalniya-otbor-na-arzhentina.html", "text": "Лионел Меси отново ще облече фланелката на националния отбор на Аржентина, съобщава каталунското издание Mundo Deportivo, като пояснява, че капитанът на Барселона ще бъде включен в състава за контролите с Венецуела и Мароко. \r\nМеси няма изигран мач за южноамериканците от Мондиала в Русия насам. Той не взе участие в проверките през есента, но от тази година смята да започне подготовка за наближаващата Копа Америка. Турнирът ще се проведе в Бразилия в периода между 14 юни и 7 юли.", "date": "2019.03.04", "title": "Спорт: Лионел Меси се завръща в националния отбор на Аржентина"}
{"url": "http://www.focus-news.net/news/2019/03/04/2630579/tass-savetat-na-es-prodalzhi-s-godina-sanktsiite-sreshtu-viktor-yanukovich-i-obkrazhenieto-mu.html", "text": "Съветът на Европейския съюз продължи с година срока на действие на санкциите срещу бившия президент на Украйна Виктор Янукович и неговото обкръжение, става ясно от разпространено изявление, цитирано от  TACC . \r\n„Съветът на ЕС продължи до 6 март 2020 г. замразяването на активите по отношение на 12 лица (включително Янукович), идентифицирани като отговорни за нецелевото използване на украинските държавни фондове и своето служебно положение“, се казва в изявлението.  \r\nМярката ще бъде обявена и ще влезе в сила на 6 март с публикация в официалното издание на ЕС.  Тереза Герова", "date": "2019.03.04", "title": "ТАСС: Съветът на ЕС продължи с година санкциите срещу Виктор Янукович и обкръжението му"}
{"url": "http://www.focus-news.net/news/2019/03/04/2630577/blagoevgrad-vazstanoveno-e-dvizhenieto-po-pat-e-79-simitli-kresna-v-rayona-na-kresnenskoto-hanche.html", "text": "Възстановено е движението по път Е-79 Симитли – Кресна в района на Кресненското ханче. Това съобщиха от пресцентъра на  Агенция „Пътна инфраструктура“ . Трафикът временно се извършваше в една лента поради пътнотранспортно произшествие.", "date": "2019.03.04", "title": "Благоевград: Възстановено е движението по път Е-79 Симитли – Кресна в района на Кресненското ханче"}
{"url": "http://www.focus-news.net/news/2019/03/04/2630578/gd-granichna-politsiya-intenziven-e-trafikat-za-tovarni-avtomobili-na-punktovete-kapitan-andreevo-i-dunav-most-vidin-na-izhod.html", "text": "Интензивен е трафикът за товарни автомобили на пунктовете „Капитан Андреево“ и „Дунав мост- Видин“ на изход от страната. Това съобщиха от  ГД „Гранична полиция“ . По границите със Сърбия, Северна Македония и Гърция трафикът е нормален.", "date": "2019.03.04", "title": "ГД „Гранична полиция“: Интензивен е трафикът за товарни автомобили на пунктовете „Капитан Андреево“ и „Дунав мост- Видин“ на изход"}
{"url": "http://www.focus-news.net/news/2019/03/04/2630561/anadolu-agency-spetsialniyat-pratenik-na-sasht-za-siriya-e-na-poseshtenie-v-turtsiya.html", "text": "Специалният пратеник на САЩ за Сирия Джеймс Джефри е на двудневно посещение в Турция, предава държавната агенция  Anadolu Agency . \r\nВ Анкара Джефри ще проведе срещи с делегация на Министерството на външните работи и военни представители, а в дневния ред на разговорите ще бъде изтеглянето на САЩ от Сирия и пътната карта на Манбидж. \r\nПоследната среща на турско-американска  група за координиране на изтеглянето на американските войски от Сирия се състоя в Анкара в периода 28 февруари-1 март, припомня агенцията.  В момента в Сирия има повече от 2000 военнослужещи на САЩ. Очаква се в следващите месеци броят им да бъде намален на около 200.  Тереза Герова", "date": "2019.03.04", "title": "Anadolu Agency: Специалният пратеник на САЩ за Сирия е на посещение в Турция"}
{"url": "http://www.focus-news.net/news/2019/03/04/2630583/blagoevgrad-intenziven-e-trafikat-v-oblastta-zadrastvaniya-se-obrazuvat-na-paten-vazel-simitli.html", "text": "Въведена е забрана за движение на тежкотоварни превозни средства над 12 тона по автомагистрала „Струма“ и главен път Е-79. Това каза за  Радио „Фокус“ - Пирин  дежурният служител от Областно пътно управление - Благоевград. Забраната ще остане в сила от 14.00 до 20.00 часа с цел справяне с очаквания интензивен трафик в последния от поредицата почивни дни. \r\nИнтензивен е трафикът в областта. Задръствания се образуват на пътен възел „Симитли“, където се събират главен път Е-79 и второкласен път Симитли - Гоце Делчев. На няколко места в областта са позиционирани полицейски патрули, които следят за спазване правилника за движение по пътищата и осъществяват организация, с която се цели да не се допуска струпването на автомобили. \r\nНатали СТЕФАНОВА", "date": "2019.03.04", "title": "Благоевград: Интензивен е трафикът в областта, задръствания се образуват на пътен възел „Симитли“"}
{"url": "http://www.focus-news.net/news/2019/03/04/2630580/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  ще започнем с обзор на събитията от изминалата седмица. Петрич почете 141 години от Освобождението на България. Повече подробности за тържествата ще научим от колегата Денис Никифоров.  \r\nМестната власт в Петрич изпрати подписка до патриарха и до Светия синод. Причината е, че дългогодишният архиерейски наместник на Петричката духовна околия Ангел Кочев беше заменен с друг. Един от доводите за отстраняването на свещеника е напредналата му възраст – 75 години. Ще Ви запознаем с повече информация по казуса.  \r\nМеждународният турнир „Петрич Мастърс“ 2019 събра в Петрич големите имена в билярда. Още за провелото се мероприятие ще научим от колегата Ливия Нинова.  \r\nМесец март често е наричан „женски месец“. Това определение се свързва с Баба Марта и с дългогодишното честване на 8 март като Ден на жената. Казват, че времето през месец март е променливо, защото такова е и настроението на жените. Честването на 8 март показва, че жените вече са успели да се наложат в политическия и светския живот, за разлика от времето преди това, когато жените не са имали почти никакви права. В 21 век вече сме далеч от твърдението, че мъжете са „силния пол“. Настъпи време на равноправие. В Община Петрич това се доказва с пълна сила, тъй като двама от зам.-кметовете са жени. Днес ще Ви срещнем с една от тях, а следващата седмица ще Ви срещнем и с другата. Ще започнем рубриката за жените със заместник-кмета по строителство към Община Петрич – Минка Салагьорова. \r\nТелефоните в студиото са 0885 303 373 и 073/ 88-55-81. Имейлът ни е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2019.03.04", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/03/04/2630584/el-pais-ispaniya-podpisa-danachno-sporazumenie-s-velikobritaniya-za-gibraltar.html", "text": "Испания и Великобритания подписаха данъчно споразумение, което урежда ситуацията с Гибралтар след излизането на Обединеното кралство от структурите на Общността, съобщава националният ежедневник  El Pais , като уточнява, че усилията на двете страни са насочени към предотвратяване на укриването на данъците.  \r\nОт страна на Мадрид документът е подписан от министъра на външните работи Жозеп Борел, става ясно от съобщение, което самият той е публикувал в социалната мрежа „Туитър“. С документа правителството на Испания ще се опита да попречи на тази малка територия с 30 000 жители и 55 000 регистрирани компании, да разшири конкурентното си предимство, когато напусне ЕС. \r\nИспания се възползва от неизбежността на Брекзит, за да настоява за ясни фискални ангажименти за Гибралтар. Договорът между Лондон и Мадрид, които все още са партньори на ЕС, предвижда лицата, които прекарват повече от половин година в Испания,  или компании, чиито активи или доходи са на испанска земя, да плащат данъци на Мадрид. Предстои договорът да бъде ратифициран в парламентите на двете страни. Тереза Герова", "date": "2019.03.04", "title": "El Pais: Испания подписа данъчно споразумение с Великобритания за Гибралтар"}
{"url": "http://www.focus-news.net/news/2019/03/04/2630587/faktor-makedoniya-po-golyamata-chast-ot-makedontsite-podkrepyat-dogovora-za-dobrosasedstvo-s-balgariya-pokazva-prouchvane.html", "text": "Повечето граждани на югозападната ни съседка (48,7%) подкрепят Договора за добросъседски отношения с България и смятат, че той ще насърчи отношенията между двете страни (55,4%). Това показва проучване, проведено от Института за политически изследвания в Скопие в периода от 31 януари до 4 февруари, предава скопското електронно издание  „Фактор“ . \r\nСъгласно резултатите, 42,7% от анкетираните са на мнение, че македонската страна е водила добре преговорите с България за договора, с който бе затворен един от откритите въпроси в двустранните отношения между Скопие и София.  \r\nЩо се отнася до получаването на български паспорти от македонски граждани, броят на хората, които го подкрепят, е почти идентичен (36,9%) с този на онези, които не го подкрепят (35,1%). \r\nОтношението на македонските граждани към техните съседи е различно, от преобладаващото положително мнение за Сърбия (78,6%), България (58,8%) и Гърция (55,7%), до преобладаващото негативно мнение за Албания (46,9%) и за Косово (49,1%). Мненията на респондентите по отношение на Гърция и България са почти непроменени от 2017 г. насам, когато е проведено сходно проучване. Тереза Герова", "date": "2019.03.04", "title": "„Фактор“ (Македония): По-голямата част от македонците подкрепят договора за добросъседство с България, показва проучване"}
{"url": "http://www.focus-news.net/news/2019/03/04/2630589/veliko-tarnovo-profesionalnata-gimnaziya-po-turizam-d-r-vasil-beron-se-vklyuchvat-v-mezhdunarodna-initsiativa-za-opazvane-na-okolnata-sreda.html", "text": "Ученици от Професионалната гимназия по туризъм „Д-р Васил Берон“ се включват в международна инициатива за опазване на околната среда. Това съобщиха за  Радио „Фокус“ – Велико Търново  от учебното заведение. Проектът е на ЮНЕСКО, а поканата към младежите е отправил канадският национален координатор Касандра Перюс. Мотото на кампанията е „The Planet Invites Itself at School“. Преподавателят в гимназията инж. Славка Проданова посочи, че за участието си младежите са подготвили кратко видео, с което са заснели практиката в училищна среда, която онагледява как учители и ученици допринасят за подобряването и опазването на околната среда. \r\nКанадската инициатива се провежда в рамките на текущ пилотен проект на ЮНЕСКО, посветен на борбата с климатичните промени. \r\nПовече от 750 участници от над 125 организации и институции са се включили в инициативата. Четири български училища са участвали в международния форум. ПГ по туризъм „Д-р Васил Берон“ участва чрез видеото на Екоклуб „Силивряк“ и учебната компания Boyar dreams. В него учениците от IX „А“ клас в специалност „Организация на туризма и свободното време\" разказват за инициативите си, посветени на опазването на околната среда. Клипът е заснет от Ивелин Иванов от IX „А“ клас. \r\nЛуиза ТРАНЧЕВА", "date": "2019.03.04", "title": "Велико Търново: Професионалната гимназия по туризъм „Д-р Васил Берон“ се включват в международна инициатива за опазване на околната среда"}
{"url": "http://www.focus-news.net/news/2019/03/04/2630586/ivan-stoyanov-istorik-todor-aleksandrov-prevrashta-vmoro-v-sila-s-koyato-se-saobrazyavat-porobitelite-na-balgariya.html", "text": "Тодор Александров и неговите съмишленици от Централния комитет успяват да превърнат ВМОРО в сила, с която се съобразяват всички поробителите на България. Това се случва след края на Първата световна война и подписването на Ньойския договор. Това каза за  Радио „Фокус“ – Пирин  историкът и зам. областен управител на Благоевград Иван Стоянов във връзка със 138-ата годишнина от рождението на Тодор Александров. Според Иван Стоянов дейността на Тодор Александров след войната не остава незабелязана от тогавашните дипломати на следвоенна Европа. „Тодор Александров като представител на Македонските българи е приеман като техен представител във всички големи, така наречени Велики сили в Европа, където той достойно защитава българската кауза в Македония. За нещастие на 31 август 1924 година Тодор Александров в разцвета на силите си е убит от братска ръка“, каза още Стоянов. Той добави, че куршумите слагат край на бурната му дейност, която самият Александров обобщава така: „Ние работим най-вече и преди всичко за интересите на отечеството”.  \r\nСпоред Стоянов в предсмъртното си писмо Пейо Яворов се обръща към Тодор Александров със следните думи: „Брате Тодоре, прости ме ти и нека ме прощават всички, че отивам и загивам далеч от Македония. Оставам тук в България увенчан с най-гнусната клевета, но нека брате, когато нашата Македония се освободи да дойде на гроба ми и да каже „Поздрав от нашата майка мъченица”. Иван Стоянов допълни, че за съжаление и на Яворов, и на Александров техният идеал за обединението на българските земи не е осъществен и до днес. \r\nЛивия НИНОВА", "date": "2019.03.04", "title": "Иван Стоянов, историк: Тодор Александров превръща ВМОРО в сила, с която се съобразяват поробителите на България"}
{"url": "http://www.focus-news.net/news/2019/03/04/2630582/ministar-predsedatelyat-boyko-borisov-posreshtna-ruskiya-premier-dmitriy-medvedev-na-ofitsialna-tseremoniya-na-pl-sv-aleksandar-nevski.html", "text": "Министър-председателят Бойко Борисов посрещна руския премиер Дмитрий Медведев на официална церемония на пл. „Св. Александър Невски“, предаде репортер на  Агенция „Фокус“ . Медведев пристигна на официално двудневно посещение у нас ден след националния празник 3 март. Това е втората визита на руския премиер в България след идването му през 2008 г. като част от делегацията на президента Владимир Путин. \r\nСлед церемонията по официалното посрещане на руската делегация Медведев и Борисов ще проведат разговор на четири очи в Министерски съвет, последван от пленарна среща на двете делегации. Основните теми, които ще бъдат обсъдени, са в областта на енергетиката, икономиката и туризма. \r\nПрез втория ден от посещението на Медведев в София - 5 март, двамата с премиера Борисов ще открият Българо-руски бизнес форум в областта на туризма. \r\nЦветилена СИМЕОНОВА", "date": "2019.03.04", "title": "Министър-председателят Бойко Борисов посрещна руския премиер Дмитрий Медведев на официална церемония на пл. „Св. Александър Невски“"}
{"url": "http://www.focus-news.net/news/2019/03/04/2630585/tass-gazovata-direktiva-tryabva-da-vleze-v-sila-predi-puskaneto-na-severen-potok.html", "text": "Преработената Газова директива на Европейския съюз трябва да влезе в сила преди старта на газопровода „Северен поток 2“ и ще се прилага за този проект. Това съобщи след заседание на Съвета на ЕС Доминик Ристори, ръководител на Дирекция „Енергетика” на Европейската комисия, предава  TACC . \r\n„Да, очакваме бързото й влизане в сила, до завършването на „Северен поток 2 \", т.е. директивата ще бъде приложена към този проект\", поясни Ристори.  \r\nПрез ноември 2017 г. ЕК предложи в Газовата директива да бъдат направени поправки с цел прилагане на нормите на енергийното законодателство на ЕС (Трети енергиен пакет) не само към някои, а към всички газопроводи на територията на Европейския съюз, които идват от или са за трети страни. \r\nКъм новите норми се отнасят – определяне на недискриминационни тарифи за пренос на газ, достъп на трети страни и разделяне на дейностите за продажба и транспортиране на газ. Сега тези норми ще се прилагат и към морските газопроводи. \r\nСлед предварителното политическо съгласуване текстът на директивата ще бъде изготвена на всички езици на ЕС и трябва да бъде официално одобрена от Европейския парламент и Съвета на ЕК. След одобрението от двете институции през следващите месеци новият закон ще бъде публикуван в официалния вестник на ЕС. Директивата трябва да бъде заложена в националното законодателство на всяка от страните от ЕС в рамките на девет месеца. \r\nСъщността на френско-германското предложение се състои в това, че страната, на чиято територия ще се намира пунктът за получаване на газ от морския газопровод, ще получи правото да избира как да прилага Газовата директива и възможни изключения от нея.  Тереза Герова", "date": "2019.03.04", "title": "ТАСС: Газовата директива трябва да влезе в сила преди пускането на „Северен поток“"}
{"url": "http://www.focus-news.net/news/2019/03/04/2630594/afp-niderlandiya-otzova-poslanika-si-ot-teheran.html", "text": "Нидерландия отзова посланика си от Техеран заради спора за предполагаем ирански заговор за убийство на опонентите на режима на европейска земя, предава  AFP .  \r\nМинистърът на външните работи Стеф Блок заяви, че посланикът бил извикан „за консултации\", след като през февруари Техеран изгони двама нидерландски дипломати заради убийството на двама ирански дисиденти през 2015 г. и 2017 г. Тереза Герова", "date": "2019.03.04", "title": "AFP: Нидерландия отзова посланика си от Техеран"}
{"url": "http://www.focus-news.net/news/2019/03/04/2630591/plovdiv-nay-starata-horova-formatsiya-v-grada-plovdivsko-pevchesko-druzhestvo-angel-bukoreshtliev-praznuva-123-tiya-si-rozhden-den.html", "text": "Най-старата хорова формация в града – Пловдивско певческо дружество „Ангел Букорещлиев\", празнува 123-тия си рожден ден днес, съобщи за  Радио „Фокус” - Пловдив  председателят на УС на певческото дружество Таня Имова – Константинова. В късните години на 19 век в Пловдив особено характерно е влиянието на гръцката музикална култура и на гърцизма сред гражданството. Ето защо през 1894–1895 г. се поражда желание сред българската интелигенция да се основе едно дружество, насърчаващо гражданите да слушат народна фолклорна музика. На предварително събрание е решено да се основе учителско дружество под название „Градска дружба“, което да групира всички учители в Пловдив и да си постави за цел културно-просветното издигане на града. През 1895 г. към него функционира Любителски мъжки хор, а за диригент е поканен Ангел Букорещлиев. Насърчени от успеха, на 4 март 1896 г. певците и Ангел Букорещлиев създават Пловдивското певческо дружество, което застава начело на борбата за културно надмощие над гърците, групира около себе си безрезервното съчувствие и поддръжка на всички слоеве граждани, в резултат на което гръцкото културно влияние намалява значително. \r\nПрез 1928 г. Певческото дружество се сдобива със собствена сграда, в която осъществява своята дейност и до днес. От 1931 г. Пловдивското певческо дружество е член на Съюза на народните хорове в България, а от 1934 г. има и женски хор. През периода 1926–1944 г. Дружеството е между изтъкнатите състави извън столицата. Репертоарът му е разнообразен и застъпва редица творби от български композитори. Оркестърът и хоровите състави развиват оживена концертна дейност. \r\nИ до днес, над век по-късно, хористите на Пловдивското певческо дружество продължават с ентусиазъм да поддържат пламъка на любовта към песента. През годините диригенти на Пловдивското певческо дружество „Ангел Букорещлиев“ са Антон Цариградски, Емануил Манолов, Иван Кочетов, Светослав Обретенов, Асен Диамандиев, Ули Порязов, Месру Мехмедов, Крикор Четинян, Никола Липов, Весела Гелева, Алеко Антонов, Д. Хофман. \r\nОт месец декември 2013 г. диригент на Дружеството е младият и талантлив възпитаник на АМТИИ гр. Пловдив – Цветан Цветков. \r\nЦветана ТОНЧЕВА", "date": "2019.03.04", "title": "Пловдив: Най-старата хорова формация в града – Пловдивско певческо дружество „Ангел Букорещлиев\", празнува 123-тия си рожден ден"}
{"url": "http://www.focus-news.net/news/2019/03/04/2630595/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 16.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.03.04", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“"}
{"url": "http://www.focus-news.net/news/2019/03/04/2630596/afp-vatikanat-shte-otvori-arhivite-ot-vtorata-svetovna-voyna-prez-2020-godina.html", "text": "Папа Франциск обяви, че през 2020 г. Ватиканът ще отвори архивите на папа Пий XII, които ще хвърлят светлина за ролята на Римокатолическата църква в годините на Втората световна война, предава  AFP . \r\nИзследователите отдавна се опитват да достигнат до архивите на папа Пий XII (1939-1958), който е обвиняван заради това, че не е направил достатъчно срещу Холокоста на Нацистка Германия.  Тереза Герова", "date": "2019.03.04", "title": "AFP: Ватиканът ще отвори архивите от Втората световна война през 2020 година"}
{"url": "http://www.focus-news.net/news/2019/03/04/2630593/veliko-tarnovo-kuche-e-napadnalo-86-godishna-zhena-postradalata-e-nastanena-v-bolnitsa.html", "text": "Куче е нападнало 86-годишна жена в града. Сигналът за инцидента е подаден на 1 март. Пострадалата е настанена в Ортопедията на МОБАЛ „Д-р Стефан Черкезов“, съобщиха от пресцентъра на  лечебното заведение . Възрастната жена е с травми на двете ръце и крак. Жената е дементна и сама е отворила клетката на животното. Най-сериозни травми има на лявата ръка – локсация и сериозно отхапване. Предстои ѝ период на възстановяване, след което най-вероятно ще бъде пренасочена към лечебно заведение, в което може да ѝ бъде направена пластична операция.", "date": "2019.03.04", "title": "Велико Търново: Куче е нападнало 86-годишна жена, пострадалата е настанена в болница"}
{"url": "http://www.focus-news.net/news/2019/03/04/2630597/evgeniya-toteva-art-terapevt-art-terapiyata-se-izpolzva-kato-chast-ot-ozdravitelniya-protses-pri-razlichni-zabolyavaniya.html", "text": "Арт терапията се използва като част от оздравителния процес при различни заболявания. Това каза за  Радио „Фокус“ – Пирин  Евгения Тотева, психотерапевт и арт терапевт. Тя посочи, че методът е познат от много години и е много полезен като съпътстваща терапия при здравословни проблеми. „Използва се като част от оздравителния процес и помага за освобождаване на напрежението и за разрешаването на проблемите. По време на рисуването целта не е естетическото качество на произведението. Арт терапията е нетрадиционен и свободен израз на емоционалното и психическото съдържание в конкретния момент, когато се създава творбата. Чрез нея, когато човек има някакъв моментен проблем, може да се погледне от друга гледна точка и да се намери път за разрешаването му\", посочи тя. По думите ѝ при анализ и размисъл над самия процес, през който преминава човекът, чрез рисуването с ръце се получава и възможност за обогатяване на познанията за себе си. Арт терапията също така може да доведе до по-дълбоко разбиране на вътрешното аз“, добави Евгения Тотева. \r\nДенис НИКИФОРОВ", "date": "2019.03.04", "title": "Евгения Тотева, арт терапевт: Арт терапията се използва като част от оздравителния процес при различни заболявания"}
{"url": "http://www.focus-news.net/news/2019/03/04/2630592/vitseprezidentat-iliyana-yotova-beshe-domakin-na-traditsionniya-priem-v-los-andzhelis-za-natsionalniya-praznik-na-balgariya.html", "text": "Вицепрезидентът Илияна Йотова беше домакин в Лос Анджелис заедно с българския генерален консул Веселин Вълчев на традиционния прием за Националния празник на Република България. Това съобщиха от  Прессекретариата на държавния глава . „Свободата и мирът не са даденост. За тях трябва да се борим всеки ден, заедно“, заяви Илияна Йотова в приветствието си.  \r\nНа приема в Лос Анджелис присъстваха представители на американските институции, чуждестранни дипломати и представители на българската общност. Към сънародниците ни вицепрезидентът се обърна с думите: „Единение на енергията на всички българи за прогреса на България – това е мисията ни. Заедно трябва да пишем страниците на българската история. Заедно да градим бъдещето на България“.", "date": "2019.03.04", "title": "Вицепрезидентът Илияна Йотова беше домакин на традиционния прием в Лос Анджелис за Националния празник на България"}
{"url": "http://www.focus-news.net/news/2019/03/04/2630599/veliko-tarnovo-natovaren-e-trafikat-po-pat--514-veliko-tarnovo-selo-arbanasi-gorna-oryahovitsa.html", "text": "Натоварен е трафикът в центъра на града, предаде репортер на  Радио „Фокус“ –  Велико Търново . Движението е интензивно в района на кооперативния пазар, при сградата на Общината и в старата част на града. По ул. „Читалищна“ и ул. „Иван Вазов“ има образували се колони от автомобили. Натоварен е трафикът по път III-514 Велико Търново - село Арбанаси - Горна Оряховица. Натоварено е движението на входовете и изходите на града. Няма регистрирани инциденти към този час. Полицейски служители следят за нередности на пътя. Патрули има на главния път за София в края на града, както и в по-натоварените участъци от областта.", "date": "2019.03.04", "title": "Велико Търново: Натоварен е трафикът по път III-514 Велико Търново - село Арбанаси - Горна Оряховица"}
{"url": "http://www.focus-news.net/news/2019/03/04/2630601/sport-lionel-mesi-se-zavrashta-za-natsionalniya-otbor-na-arzhentina.html", "text": "Нападателят на Барселона Лионел Меси ще облече отново фланелката на националния отбор на Аржентина, съобщи каталунското издание Mundo Deportivo, което отбелязва, че селекционерът на южноамериканския отбор ще изпрати повиквателна на футболиста за контролните срещи с Венецуела и Мароко. Информацията ще бъде потвърдена окончателно в четвъртък, когато ще бъде обявен списъкът. От групата ще отсъства отново Мауро Икарди, както и нападателят на Манчестър Сити Серхио Агуеро.", "date": "2019.03.04", "title": "Спорт: Лионел Меси се завръща за националния отбор на Аржентина"}
{"url": "http://www.focus-news.net/news/2019/03/04/2630588/ria-novosti-dmitriy-medvedev-polozhi-venets-prez-pametnika-na-neznayniya-voyn-v-sofiya.html", "text": "Министър-председателят на Руската федерация Дмитрий Медведев започна официалната част от двудневното си посещение в България с полагането на венец пред паметника на Незнайния войн в София, предава  РИА Новости . \r\nПреди това пред храм-паметника „Св. Александър Невски“ се състоя церемонията по посрещането на руския премиер от лидера на кабинета в София Бойко Борисов. Двамата си стиснаха ръцете и преминаха край почетния караул. След като военният оркестър изпълни националните химни на двете страни, премиерите приветстваха участниците в делегациите на Русия и България. Тереза Герова", "date": "2019.03.04", "title": "РИА Новости: Дмитрий Медведев положи венец през паметника на Незнайния войн в София"}
{"url": "http://www.focus-news.net/news/2019/03/04/2630603/chez-razpredelenie-poluchi-nagrada-za-otgovoren-biznes-v-kategoriyata-investitor-v-okolnata-sreda.html", "text": "ЧЕЗ Разпределение получи трета награда за отговорен бизнес в категорията „Инвеститор в околната среда“. Това съобщиха от пресцентъра на  ЧЕЗ . Отличието в категорията  „Инвеститор в околната среда“ е част от престижните Награди за отговорен бизнес 2018 г., организирани от Българския форум на бизнес лидерите. Дружеството беше отличено за мащабния си проект за опазване на застрашени видове птици. \r\nВ рамките на проекта, на база на резултати от проведените теренни проучвания, ЧЕЗ Разпределение планира да инсталира 4000 предпазни и 3600 маркиращи съоръжения на рискови стълбове и монтира 900 платформи за повдигане на щъркелови гнезда. Ще бъдат разработени, произведени и тествани и стандарти за безопасни за птиците електропроводи. Проектът се изпълнява в 19 защитени зони, част от мрежата на Натура 2000, в партньорство с Българско дружество за защита на птиците и чрез съфинансиране от Европейската комисия.  \r\n„ЧЕЗ Разпределение е социално отговорна компания и с дългогодишни традиции в съхранението на биологичното разнообразие. Този проект беше едно естествено продължение на нашите усилия, вече дава първите си резултати и независимата оценка е важна за нас. Проектът има значително влияние не само за живота на птиците, но и за опазване на околната среда, защото минимизира рисковете от пожари в резултат на досега им с електроразпределителната мрежа“, каза Мария Георгиева, ръководител на проекта в ЧЕЗ Разпределение България. \r\nЗа приза „Инвеститор в околната среда“ тази година се състезаваха 18 проекта на 15 от най-големите и социално отговорни компании в България. Финалистите получиха своите награди от министъра на околната среда и водите – Нено Димов.", "date": "2019.03.04", "title": "ЧЕЗ Разпределение получи награда за отговорен бизнес в категорията „Инвеститор в околната среда“"}
{"url": "http://www.focus-news.net/news/2019/03/04/2630605/blagoevgrad-1-484-litsa-ot-oblastta-sa-podpomognati-s-mesechna-sotsialna-pomosht-prez-mesets-yanuari.html", "text": "1 484 лица и семейства от област са подпомогнати с месечна социална помощ по Закона за социално подпомагане и Правилника за неговото прилагане през месец януари. Това каза пред  Радио „Фокус“ - Пирин  Станка Михова, експерт в Регионална дирекция „Социално подпомагане“ - Благоевград. По думите ѝ общият размер на финансовата помощ е 132 974 лв. Тя посочи, че съгласно промените в Правилника за прилагане на Закона за социално подпомагане месечните помощи се отпускат по настоящ адрес. „За отпускането на помощта общините по места организират полагането на обществено полезен труд, не по-малко от 14 дни месечно. Не са насочени да отработват майки, отглеждащи деца до 3-годишна възраст, самотни родители, лица в надтрудоспособна възраст, бременни след третия месец на бременността и лица с представени протоколи от лекарска констативна комисия. Еднократни помощи по реда на чл. 16 от Правилника за прилагане на Закона за социалното подпомагане, във връзка с възникнал инцидент са отпуснати на 74 лица, в общ размер на 24 125 лв.“, отбеляза експертът. Станка Михова посочи, че семействата със средномесечен доход на член от семейството до 400 лв. получават месечни помощи за отглеждане на дете в пълен размер, а за семействата с доход между 400 и 500 лв. размерът на помощта е 80% от пълния ѝ размер. Размерът на помощите е съответно: за едно дете – 40 лв., за две деца – 90 лв., за три деца – 135 лв., за четири деца – 145 лв., като за всяко следващо дете помощта расте с 20 лв. \r\nНатали СТЕФАНОВА", "date": "2019.03.04", "title": "Благоевград: 1 484 лица от областта са подпомогнати с месечна социална помощ през месец януари"}
{"url": "http://www.focus-news.net/news/2019/03/04/2630602/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Милена Димова, д-р Лидия Маринова, Людмила Колева и Надя Георгиева ще се срещнат с граждани в дните от 5 до 8 март. Това съобщиха от  ПП ГЕРБ – Варна . Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” 1. Записвания могат да се правят на тел: 052/ 600 015. Приемният ден на Милена Димова, председател на комисията „Структури и общинска администрация” към Общинския съвет е на 5 март, на д-р Лидия Маринова, председател на комисията „Социални дейности и жилищна политика” към Общинския съвет – на 6 март, на Людмила Колева – на 7 март, а на Надя Георгиева – на 8 март.", "date": "2019.03.04", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2019/03/04/2630598/v-delegatsiyata-na-ruskiya-premier-dmitriy-medvedev-sa-generalniyat-direktor-na-rosatom-i-predsedatelyat-na-us-na-gazprom.html", "text": "Министър-председателят Бойко Борисов посрещна председателя на правителството на Руската федерация Дмитрий Медведев и водената от него делегация на площад „Александър Невски“, след което гостът поднесе венец на Паметника на незнайния войн. Програмата на посещението продължава със среща на четири очи между двамата премиери в сградата на Министерския съвет. Това съобщиха от  правителствената информационна служба .  \r\nВ делегацията на председателя на правителството на Руската федерация Дмитрий Медведев са: Олга Голодец, заместник-председател на правителството, Денис Мантуров, министър на промишлеността и търговията, председател на руската част на Руско-Българската междуправителствена комисия за икономическо и научно-техническо сътрудничество, Александър Новак, министър на енергетиката, Максим Орешкин, министър на икономическото развитие, Максим Топилин, министър на труда и социалната защита, Зарина Догузова, ръководител на Федералната агенция по туризъм, Александър Грушко, заместник-министър на външните работи, Алексей Лихачев, генерален директор на държавната корпорация за атомна енергия „Росатом“, Алексей Миллер, председател на управителния съвет на ПАО „Газпром“ и др. \r\nВ пленарната среща на двете делегации от българска страна с премиера Бойко Борисов ще участват вицепремиерите Екатерина Захариева и Томислав Дончев, и министрите Владислав Горанов, Бисер Петков, Емил Караниколов, Теменужка Петкова и Николина Ангелкова.  \r\nФокус на разговорите между двамата премиери и по време на пленарната среща между делегациите ще бъдат енергетиката, търговията, туризма, транспорта, науката, образованието, културата, социалната политика.", "date": "2019.03.04", "title": "В делегацията на руския премиер Дмитрий Медведев са генералният директор на „Росатом“ и председателят на УС на „Газпром“"}
{"url": "http://www.focus-news.net/news/2019/03/04/2630609/protothema-gartsiya-gratskiyat-ministar-na-otbranata-predupredi-za-opasnostta-ot-seriozen-intsident-s-turtsiya-v-egeysko-more.html", "text": "Министърът на отбраната на Гърция Евангелос Апостолакис предупреди за опасност от сериозен инцидент в Егейско море заради постоянните турски провокации, като добави, че Атина ще направи всичко по силите си, за да деескалира ситуацията, предава  електронното издание на вестник Protothema . \r\nПо време на реч в рамките на брифинг на подкомисия на Парламентарната асамблея на НАТО, министърът даде пояснения за отношенията между Атина и Анкара. \r\n„Ние отговаряме на предизвикателствата в Егейско море - където, за съжаление, броят на нарушенията на териториалните ни води и въздушно пространство е много голям – много внимателно и стратегическо“, подчерта Апостолакис и продължи: „Въпреки съществуващите проблеми и опасните инциденти в морето и небето, които могат да доведат до сериозен инцидент, ние постоянно правим усилия да деескалираме напрежението“. \r\nГръцкият министър също така подчерта нуждата от засилване на военното присъствие на САЩ в по-широкия регион. \r\nПревод и редакция:", "date": "2019.03.04", "title": "Protothema (Гърция): Гръцкият министър на отбраната предупреди за опасността от „сериозен инцидент“ с Турция в Егейско море"}
{"url": "http://www.focus-news.net/news/2019/03/04/2630604/ria-novosti-putin-podpisa-ukaz-za-spirane-na-izpalnenieto-na-drsmo-ot-rusiya.html", "text": "Владимир Путин подписа указ, с който Русия ще спре да изпълнява Договора за ликвидация на ракетите със среден и малък обсег (ДРСМО), съобщи пресслужбата на Кремъл, предава РИА Новости. \r\nДокументът влиза в сила от деня на подписването му. \r\nОтбелязва се, че Русия спира да изпълнява договора до отстраняването на допуснатите от АСЩ нарушения на ангажиментите по споразумението или до прекратяването на неговото действие. \r\nПри това Русия не планира да разполага попадащи под действието на ДРСМО ракети на погранични територии, заяви пред руската агенция първият заместник-председател комитета на Съвета на Федерацията по международните работи Владимир Джабаров. \r\n„Преустановяването на ДРСМО не означава още, че тези ракети ще бъдат разположени от нас, но ако ракети от този клас се появят в Европа, ние незабавно ще разположим такива ракети от нас“, подчерта сенаторът. \r\nПревод и редакция:", "date": "2019.03.04", "title": "РИА Новости: Путин подписа указ за спиране на изпълнението на ДРСМО от Русия"}
{"url": "http://www.focus-news.net/news/2019/03/04/2630607/nasya-petrova-florist-na-8-mart-mazhete-predpochitat-srednite-po-pishtnost-buketi-na-stoynost-okolo-30-lv-za-podarak-na-svoite-polovinki.html", "text": "На 8 март мъжете масово предпочитат средните по пищност букети за подарък на своите половинки. Това каза за  Радио „Фокус“ – Бургас  флористът Нася Петрова. По думите ѝ средната цена, която те са склонни да отделят за букет за празника, е на стойност около 30 лв. „Има мъже с различни предпочитания. Това е въпрос и на финансови възможности, разбира се. Имаме клиенти, които поръчват много пищни букети – с много цветя и орнаменти, а има и други, които предпочитат по-семплите такива“, отбеляза Петрова. По думите ѝ се наблюдава ръст в търсенето на миксирани букети – роза, комбинирана с еустома, ванда или друг вид цвете. „По този начин букетите стават по-обемисти и същевременно по-нежни и романтични. Напоследък се усеща по-добра организираност от страна на мъжете – започват да заявят поръчки за предстоящия празник по-рано“, каза още Петрова.  По думите ѝ поръчки за предстоящия ден на жената започват да се заявяват 10 - 12 дни преди празника. \r\nМария ПОПЧЕВА", "date": "2019.03.04", "title": "Нася Петрова, флорист: На 8 март мъжете предпочитат средните по пищност букети на стойност около 30 лв. за подарък на своите половинки"}
{"url": "http://www.focus-news.net/news/2019/03/04/2630590/tass-sledvashtoto-zasedanie-na-rusko-balgarskata-mezhdupravitelstvena-komisiya-mozhe-da-se-provede-prez-esenta.html", "text": "Следващото заседание на руско-българската междуправителствена комисия може да се проведе през есента. Това става ясно от материали на пресслужбата на кабинета в Москва по повод официалната визита на министър-председателя на Руската федерация Дмитрий Медведев в България, предава  TACC . \r\nАгенцията припомня, че последното заседание на междуправителствената комисия се проведе на 25 октомври 2018 г. След него бе приета програма за съвместни действия в областта на туризма за периода 2019-2021 г. \r\nРуско-българската междуправителствена комисия се председателства от Денис Мантуров, министър на промишлеността и търговията на Руската федерация, и Теменужка Петкова, министър на енергетиката на България. \r\nСпоред правителството на Руската федерация, търговията между двете страни се е увеличила с 0.6% през 2018 г. до 3.469 млрд. долара. В същото време руският износ се е увеличил с 1.6% до  2.94 млрд. долара, докато вносът е намалял с 4.4% до 525 млн. долара. Обемът на руските инвестиции в България, според Централната банка на Руската федерация, е 3,351 млрд. долара. Тереза Герова", "date": "2019.03.04", "title": "ТАСС: Следващото заседание на руско-българската междуправителствена комисия може да се проведе през есента"}
{"url": "http://www.focus-news.net/news/2019/03/04/2630612/plovdiv-gradat-shte-bade-domakin-na-parviya-krag-ot-svetovnata-kupa-po-grebane-ot-10-do-12-may.html", "text": "От 10 до 12 май 2019 година Пловдив е домакин на първия кръг от Световната купа по гребане. Това съобщиха за  Радио „Фокус“ - Пловдив  от Организационния комитет. Според правилата на FISA /Световната федерация по гребане/ всяка година има общо 3 кръга за Световната купа и след Пловдив са състезанията в Познан и Люцерн. Правото да бъдем домакини спечелихме преди 2 години в САЩ. Досега Пловдив не е организирал това състезание. „Уверен съм, че след Световното първенство в Пловдив през 2018 година, което е най-голямото в календара на FISA, сегашната организация няма да бъде проблем за нас“, споделя Иван Попов, председател на Организационния комитет. По думите му, в Пловдив имат добър опит, защото през последните 6 години заедно са организирали най-големите възможни състезания по гребане. В Организационния комитет няма промени – хората си знаят работата, дори чуждестранните доброволци, ангажирани със съдийството, са същите. Единствените им притеснения са свързани с времето – състезанието е много кратко и не могат да се отлагат сериите. „Програмата е толкова плътна, че някои състезатели, които ще се борят за влизане във финала може да се случат и две гонки в петък и събота. В трите състезателни дни ще има общо 20 дисциплини – 6 за гребците от леката категория и 14 – за гребците от тежката категория. Вече имаме първите заявки. Очакванията ни са през май в Пловдив да пристигнат около 800 гребци от близо 40 страни“, казва още Иван Попов. \r\nСъстезанието от Световната купа по гребане в Пловдив е важно за отборите, защото е първата им проверка за сезона. Голямата цел на всички е Световното първенство по гребане през септември, а Пловдив ще бъде стартов тест за него. По предварителна информация българският отбор по гребане се готви да участва с 5 единични лодки /скиф/, като в състезанието ще вземат участие една жена и четирима мъже. Практиката е да се събират точките от трите кръга за Световната купа по гребане, за да се излъчат победителите за 2019 година в гребните дисциплини. За Пловдив състезанието ще означава освен международен престиж, но също и приходи от 1200-1500 чужденци, които ще бъдат в града ни от 5 до 7 дни. Състезанията ще се предават на живо по Eurosport и БНТ. \r\nНай-голямата група гребци ще пристигне от Китай. Заявката на Китайската федерация по гребане е за група от 100 души, но тук са включени също треньори и други специалисти. Другата голяма сила в гребния спорт – САЩ – също ще тества в Пловдив своите лодки в първото голямо състезание за сезона. За съжаление няма да посрещнем гребците на Австралия и Нова Зеландия. \r\nПодготовката за състезанието – кръг от Световната купа вече започна. На гребния канал се извършват малки ремонтни дейности, а организационният комитет извършва предварителната работа по настаняването, транспорта и храната на отборите. Предстои подготовката на доброволците, които ще помагат по време на състезанието. Поставено е стартовото устройство, а по-късно ще бъде инсталирана и buble line, която за първи път на Световното първенство през 2018 година онагледяваше за гребците и публиката кога лодките пресичат финалната линия. Преди състезанието гребният канал ще бъде овехован с новите бели бочки, които очертават гребните коридори. В трите състезателни дни гребният канал ще бъде на разположение на състезателите по 12 часа всеки ден – от 7 до 19 часа.", "date": "2019.03.04", "title": "Пловдив: Градът ще бъде домакин на първия кръг от Световната купа по гребане от 10 до 12 май"}
{"url": "http://www.focus-news.net/news/2019/03/04/2630600/premierat-boyko-borisov-balgariya-yasno-artikulira-che-shte-uchastva-v-gazorazpredelitelniya-hab-balkan.html", "text": "България ясно артикулира, че ще участва в газоразпределителния хъб „Балкан“. Това каза министър-председателят Бойко Борисов в началото на срещата с руския премиер Дмитрий Медведев, предаде репортер на  Агенция „Фокус“ . „Доста теми се натрупаха в едни трудни времена. България като член на ЕС и НАТО имаше период, в който стокообменът ни с Русия намаля“, коментира той. „С дружни усилия успяхме да се справим в сферата на туризма- утре ще поставим въпроса да има ферибот Бургас – Новоросийск“, заяви Борисов и посочи, че най-голямата руска инвестиция е в пионерския лагер в България. \r\n„За газоразпределителен хъб „Балкан“ много ясно сме артикулирали, че България ще участва в газопреноса, защото просто ни се полага. В момент, в който транзитната газ за Турция през България спре, нашите тръби се изпразват и ние не правим нищо различно от това да търсим източници, за да си напълним тръбите обратно“, посочи премиерът. „Нашето решение е ясно, съгласувано е с ЕК. Така че както „Северен поток 1“ и „Северен поток 2“ се движат, така и ние можем да продаваме около 15-16 млрд. куб. м. от газовия хъб“, каза още Бойко Борисов и посочи, че България няма да се откаже от това свое предимство пред своите съседи – да има добра и модерна газопреносна система.  \r\n„Относно АЕЦ „Белене“ ситуацията е променена, след като загубихме години. Но арбитражът в Париж ясно отсече, че двата реактора са български, за което страната трябва да плати 1,1 млрд. лв. с лихви. Но президентът Владимир Путин ни опрости и сега България има два ядрени реактора българска собственост“, каза още министър-председателят.  \r\nОт своя страна Дмитрий Медведев заяви, че наистина това е неговата първа официална визита в България в качеството си на ръководител на правителството на Русия. „В миналото се срещахме в Москва и на срещата на върха АСЕАН-Русия. Ще използвам повода, за да поздравя искрено вас и гражданите на България за националния празник, за Освобождението от османско иго. Това е важна дата за нашите страни. През 2018 г. отбелязахме 100-годишнината от Освобождението на България, а през юли тази година отбелязваме 140 години от установяването на дипломатически отношения между нашите държави. Благодаря за министър-председателя Бойко Борисов за поканата към мен и моите колеги, за да разменим впечатления за текущото състояние на развитието на двустранните отношения. Говорихме за икономика, за важни проекти, които сме започнали. Има към какво да се стремим, защото през последната година някои от цифрите за икономическото сътрудничество станаха по-добри, а други – за съжаление, по-лоши. Но въпреки това, бе възстановена работата на междуправителствената комисия“, коментира Медведев.  \r\nТой уточни, че има важни проекти, които са обсъдили с премиера и които засягат енергетиката и газовия пазар, атомното сътрудничество. „Има неща, които ни свързват – особено сътрудничеството в сферата на туризма. Нашите граждани посещават България. По тази тема утре ще има специален форум, на който ще обсъдим развитието на туризма между нашите страни. Още веднъж искам да благодаря за министър-председателя за поканата. Надявам се да постигнем добри резултати. Благодаря за поканата“, каза още Дмитрий Медведев.   \r\nЦветилена СИМЕОНОВА", "date": "2019.03.04", "title": "Премиерът Бойко Борисов: България ясно артикулира, че ще участва в газоразпределителния хъб „Балкан“"}
{"url": "http://www.focus-news.net/news/2019/03/04/2630606/balgariya-i-rusiya-podpisaha-reditsa-dokumenti-za-satrudnichestvo.html", "text": "България и Русия подписаха редица документи за сътрудничество, предаде репортер на  Агенция „Фокус“ . Двете страни подписаха Програма за съвместни действия в областта на туризма за периода 2019 – 2021 г. Документът беше подписан от министъра на туризма на България и министъра на икономическото развитие на Русия, в присъствието на премиерите Бойко Борисов и Дмитрий Медведев. Подписан беше и План за консултация между Министерствата на външните работи на България и Русия за 2019 г. Подписани бяха и два протокола в областта на социалното развитие -  Протокол за изменение на договора между България и Русия за социална сигурност от 27 февруари 2009 г. и Протокол за изменение на споразумението между министъра на труда и социалната политика на България и Министерството на здравеопазването и социалното развитие на Русия за прилагане на договора за социална сигурност от 27 февруари 2009 г.  \r\nЦветилена СИМЕОНОВА", "date": "2019.03.04", "title": "България и Русия подписаха редица документи за сътрудничество"}
{"url": "http://www.focus-news.net/news/2019/03/04/2630615/aktsenti-v-sutreshniya-blok-dobro-utro-balgariya-po-radio-fokus-na-5-mart.html", "text": "Опасна онлайн игра, насочена към най-малките и подтикваща към опасно поведение и самонараняване, набра широка популярност през последните дни и предизвика безпокойството на родителите по целия свят. Повече медиен шум или реална опасност крият подобни приложения? За безопасността ни в онлайн пространството разговаряме с координатора на Националния център за безопасен интернет Георги Апостолов. Руският премиер Дмитрий Медведев е на двудневно посещение у  нас. Извън официално обсъжданите теми в сферата на енергетиката, как да разчитаме визитата и можем ли да говорим за рестарт на двустранните отношения между България и Русия? Коментар за дипломатическите послания търсим от политолога доц. Даниел Смилов. До 5 март беше удължено частичното бедствено положение в село Момина Клисура, заради прекъсната пътна връзка. Кога ще бъде отменено то и ще има ли финансова подкрепа за укрепване на моста в селото? Отговорите на тези въпроси и повече за останалите приоритети на Община Белово ще научим от кмета Костадин Варев. В минутите след 9.00 часа Тони Михайлов от Радио „Фокус“-Пловдив ще разкрие повече за кукерското карнавално шествие, което ще се проведе в Асеновград на 10 март.  \r\nТези и още теми - в сутрешния блок „Добро утро, България“ на Радио „Фокус“ от 6.00 до 10.00 часа, с водещ Виктория Месробович - Кувенджиева.", "date": "2019.03.04", "title": "Акценти в сутрешния блок „Добро утро, България“ по Радио „Фокус“ на 5 март"}
{"url": "http://www.focus-news.net/news/2019/03/04/2630611/tass-medvedev-se-nadyava-che-balgariya-raboti-s-ek-za-poluchavaneto-na-garantsii-za-turski-potok.html", "text": "България е длъжна да разбере, че за продължаването на „Турски поток“ по нейната територия се изискват надеждни гаранции от Европейската комисия. На това обърна внимание премиерът на Русия Дмитрий Медведев на пресконференцията след края на преговорите с българския си колега Бойко Борисов в София, предава ТАСС. \r\n„Надявам се, че ще можем да говорим за бъдещите конкретни действия (по въпроса за продължаването на „Турски поток“ на българска територия), след като бъдат издадени съответстващите гаранции – имам предвид не от страна на българското правителство, а когато Европейската комисия предостави надеждни гаранции, че в бъдеще този проект няма да бъде спрян и няма да бъдат поставяни пречки пред него. Надявам се, че нашите български приятели също разбират това и извършват съответната работа – ние, с моя колега, говорихме за това“, заяви Медведев. \r\nПревод и редакция:", "date": "2019.03.04", "title": "ТАСС: Медведев се надява, че България работи с ЕК за получаването на гаранции за „Турски поток“"}
{"url": "http://www.focus-news.net/news/2019/03/04/2630616/rtk-kosovo-naslednikat-na-ues-michal-podcherta-che-mitata-sa-vloshili-otnosheniyata-mezhdu-vashington-i-prishtina.html", "text": "Филип Рийкър, американският дипломат, който скоро, най-вероятно, ще бъде назначен за заместник-държавен секретар на САЩ за Европа и Евразия на мястото на напускащия поста Уес Мичъл, подчерта по време на конференция в Скопие, че двустранните отношения между САЩ и Косово са пострадали заради наложените от Прищина 100-процентови мита върху сръбските стоки, предава  държавната \"Радио и телевизия Косово\" . \r\nРийкър посочи, че Вашингтон няма колебания по отношение на независимостта на Косово, но участието на Прищина в диалога със Сърбия е важно. Той отбеляза още, че никой не смята да насилва Косово да подпише неприемливо споразумение, но участието му в диалога е важно. \r\nПревод и редакция:", "date": "2019.03.04", "title": "RTK (Косово): Наследникът на Уес Мичъл подчерта, че митата са влошили отношенията между Вашингтон и Прищина"}
{"url": "http://www.focus-news.net/news/2019/03/04/2630614/premierat-boyko-borisov-rosatom-zayaviha-che-shte-uchastvat-v-konkursa-za-proekta-aets-belene-i-ako-ne-go-spechelyat-shte-sadeystvat-maksimalno-za-da-se-postroi.html", "text": "„Росатом“ заявиха, че ще участват в конкурса за проекта АЕЦ „Белене“ и ако не го спечелят, ще съдействат максимално, за да се построи. Това каза министър-председателят Бойко Борисов след среща с руския премиер Дмитрий Медведев, предаде репортер на  Агенция „Фокус“ . „Нашата среща се проведе в изключително напрегнато за света време - време, в което надпреварата за въоръжението надминава това, което беше по времето на Студената война“, посочи той. „Аз съм един от хората, които настояват за здрав разум и за това, всички да се върнат на масата за преговори. Защото в тази ситуация един военен конфликт би бил пагубен за света“, заяви Борисов. Премиерът обясни, че с руския му колега са разговаряли и за засилването на взаимодействието между правоохранителните органи на двете държави и максимален обмен на информация при необходимост. „Що се касае до АЕЦ „Белене“ – пак го поставяме само според българския интерес. Волята на Русия е да участва в конкурса. Но ако не бъдат избрани те, „Росатом“ казаха, че ще съдействат максимално, за да се построи“, обяви премиерът. „Има сили, които се възползват от присъствието на Медведев, да задават въпроса- „НАТО или Русия“. Аз искам Черно море да е зона на приятелство, на туризъм, на фериботи… то е прекрасно море, но е  тясно за военни действия. Затова приканвам НАТО и Русия да седнат на преговори и да вземат решение“, призова министър-председателят.  \r\nЦветилена СИМЕОНОВА", "date": "2019.03.04", "title": "Премиерът Бойко Борисов: „Росатом“ заявиха, че ще участват в конкурса за проекта АЕЦ „Белене“ и ако не го спечелят, ще съдействат максимално, за да се построи"}
{"url": "http://www.focus-news.net/news/2019/03/04/2630618/pazardzhik-natovareno-e-dvizhenieto-po-patya-belovo-pazardzhik-plovdiv.html", "text": "Натоварено е движението по пътя Белово – Пазарджик – Пловдив, предаде репортер на  Радио „Фокус“ – Пазарджик . Повече автомобили се движат в посока Пазарджик и автомагистрала „Тракия“. Засилено е присъствието на „Пътна полиция“. Пътни патрули са разположени на входа и изхода на дефилето Велинград – Варвара, на входа на Пазарджик след село Звъничево и на изхода на областния град в посока Пловдив. Пътните настилки са сухи. \r\nАлбена ЖИЛЕКОВА", "date": "2019.03.04", "title": "Пазарджик: Натоварено е движението по пътя Белово – Пазарджик – Пловдив"}
{"url": "http://www.focus-news.net/news/2019/03/04/2630619/pleven-intenziven-e-trafikat-v-oblastta.html", "text": "Интензивен е трафикът в Плевенска област. Това съобщиха за  \"Фокус\"  от ОПУ-Плевен. Пътните настилки са сухи. Температурите са над нулата. Натоварено е движението по входните пътни артерии в града, особено в посока за Ловеч. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с РП III-306, в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04.07.2019 г. \r\nВиолета КРЪСТЕВА", "date": "2019.03.04", "title": "Плевен: Интензивен е трафикът в областта"}
{"url": "http://www.focus-news.net/news/2019/03/04/2630620/komisar-lyubomir-kostadinov-sdvr-normalen-e-trafikat-na-vhodovete-na-stolitsata-zasileno-e-dvizhenieto-po-bul-tsarigradsko-shose.html", "text": "Нормален е трафикът на входовете на столицата. Това съобщи за  Агенция „Фокус“  зам.-началникът на отдел „Пътна полиция“ към СДВР комисар Любомир Костадинов. Той обясни, че затруднения в движението е имало на кръстовището с улица „Павел Красов“ и бул. „Цариградско шосе“ заради протест на жителите от Горубляне. „Протестът приключи и нормализираме движението. Насочили сме екипи, които регулират движението“, посочи Любомир Костадинов. „На бул. „Цариградско шосе“ има леко засилване на трафика. Запушването на кръстовището затормози автомобилите, които искат да се придвижват към София“, заяви комисарят и уточни, че по-интензивен трафик по булеварда не се очаква.  \r\nТеодора ПАТРОНОВА", "date": "2019.03.04", "title": "Комисар Любомир Костадинов, СДВР: Нормален е трафикът на входовете на столицата, засилено е движението по бул. „Цариградско шосе“"}
{"url": "http://www.focus-news.net/news/2019/03/04/2630622/kyustendil-dvizhenieto-po-pat-iii-623-bobov-dol-selo-zhedna-ot-km-15200-do-km-15270-se-osashtestvyava-v-edna-lenta-poradi-svlichane-na-zemna-masa.html", "text": "Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса. Това съобщиха за  Радио „Фокус“ – Пирин  от Областно пътно управление – Кюстендил. Сигнализирано с пътни знаци. Движението по третокласен път в участъка на село Пастра – Рилски манастир от км 27+700 до 27+750 в участък от 50 метра се осъществява в една лента поради извършване на аварийно-възстановителни дейности. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nДенис НИКИФОРОВ", "date": "2019.03.04", "title": "Кюстендил: Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса"}
{"url": "http://www.focus-news.net/news/2019/03/04/2630625/sport-milan-i-inter-stroyat-nov-stadion-v-milano.html", "text": "Градските съперници Милан и Интер работят над съвместен проект за изграждане на нов стадион в близост до „Джузепе Меаца“, съобщи италианското издание La Repubblica. Съоръжението трябва да бъде завършено до 2023 година. Капацитетът на арената ще бъде 60 хиляди души, а стойността му 600 милиона евро.", "date": "2019.03.04", "title": "Спорт: Милан и Интер строят нов стадион в Милано"}
{"url": "http://www.focus-news.net/news/2019/03/04/2630613/premierat-na-rusiya-dmitriy-medvedev-za-po-natatashni-stapki-po-otnoshenie-na-turski-potok-shte-mozhem-da-govorim-sled-garantsiya-ot-ek-che-za-proekta-nyama-da-ima-pregradi.html", "text": "За по-нататъшни стъпки по отношение на „Турски поток“ ще можем да говорим след гаранция от ЕК, че за този проект няма да има прегради. Това каза министър-председателят на Русия Дмитрий Медведев след среща с премиера Бойко Борисов, предаде репортер на  Агенция „Фокус“ . \r\nМедведев уточни, че България и Русия продължават сътрудничеството в областта на енергетиката, въпреки проблемите, които имаше с проекта „Южен поток“. „И отчитаме опита, който придобихме покрай този проект. Но за по-нататъшни конкретни стъпки с „Турски поток“ ще можем да говорим, когато ни бъдат дадени гаранции от ЕК за това, че в бъдеще този проект няма да има прегради. Надявам се българските ни колеги разбират това и да работят по въпроса“, посочи той. \r\nРуският премиер коментира и проекта АЕЦ „Белене“. „Ние сме готови да разгледаме участието си в централата. Нашата компания „Росатом“ има голям опит в участие в подобни проекти. И искам да кажа, че изтребители винаги ще има. Важно е да има електроцентрали, за да дойде газ“, коментира Медведев. \r\nТой обясни, че България и Русия водят преговори и по отношение на хуманитарната сфера. „Ние сме на мнение, че трябва да разширяваме контактите в образованието, науката и изкуството. Над 80 руски града имат побратимени връзки с българските общини и това е добра база за развитие на хуманитарните връзки. Страните ни имат сходни възгледи за много неща. Миналата година отбелязахме 180 години от Руско-турската война и тази година ще празнуваме 140 години от установяване на дипломатическите отношения между Русия и България. А ако потърсим още назад в историята, ще намерим още такива възпоменателни дати. Руснаците с удоволствие прекарват отпуската си в България и ние се радваме на туристите от България“, заяви Медведев. \r\nЦветилена СИМЕОНОВА", "date": "2019.03.04", "title": "Премиерът на Русия Дмитрий Медведев: За по-нататъшни стъпки по отношение на „Турски поток“ ще можем да говорим след гаранция от ЕК, че за проектa няма да има прегради"}
{"url": "http://www.focus-news.net/news/2019/03/04/2630624/plovdiv-ostava-zabraneno-dvizhenieto-na-kamioni-nad-12-tona-prez-prohoda-troyan-karnare.html", "text": "Остава забранено движението на камиони над 12 тона през прохода Троян - Кърнаре предаде репортер на  Радио „Фокус“ – Пловдив . Забранено е и движението на камиони по-високи от 4 метра през тунелите по пътя Асеновград - Нареченски бани. Обходният маршрут е по пътя Кричим - Девин. Ограничено е също преминаването на камиони над 12 тона по пътя Поповица-Болярци. Обходният маршрут е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково, в участъка от км 13 до км 18. \r\nОпасност от падащи камъни има по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец. \r\nЗасилва се трафикът по входно-изходните артерии на Пловдив и в самия град, в последния почивен ден във връзка с Националния празник. Движението се осъществява нормално, няма задръствания. Временна организация на движението е въведена до 18 март на кръстовището на бул. „Свобода“ с ул.„Владивосток“, заради полагане на топлопровод. Промените касаят маршрута на автобусните линии №10 и 15. \r\nЦветана ТОНЧЕВА", "date": "2019.03.04", "title": "Пловдив: Остава забранено движението на камиони над 12 тона през прохода Троян - Кърнаре"}
{"url": "http://www.focus-news.net/news/2019/03/04/2630610/premierat-na-rusiya-dmitriy-medvedev-mezhdu-ruskoto-pravitelstvo-i-ek-ne-se-provezhdat-pregovori-koeto-pokazva-samneniya-edin-v-drug.html", "text": "Между руското правителство и ЕК не се провеждат преговори, което показва съмнения един в друг. Това каза министър-председателят на Русия Дмитрий Медведев след среща с премиера Бойко Борисов, предаде репортер на  Агенция „Фокус“ .  \r\n„С Бойко Борисов приключихме двустранните преговори. Диалогът ни винаги е откровен и конструктивен, обсъдихме доста подробно регионалния дневен ред, набелязахме планове за бъдещето и потвърдихме взаимно желание отношенията ни да се развиват в най-различни спектри“, заяви Медведев. \r\nТой посочи, че между правителството на Русия и ЕК не се провеждат разговори. „Това е лошо, защото когато няма контакти, значи има съмнения един в друг“, коментира Медведев.  \r\n„С България искаме да вдигнем нивото на търговско-икономическото и хуманитарното сътрудничеството на двете страни. Преди рестрикцията около 5 млрд. долара беше нивото на търговския ни стокообмен, а сега е 3 млрд. долара и това не е добре нито за България, нито за Русия. Става дума за това, че, за съжаление, нашите икономически връзки са доста сложни. Имаме широк кръг от възможности, надявам се, че ще можем да достигнем нивото преди кризата“, каза още Медведев. \r\nЦветилена СИМЕОНОВА", "date": "2019.03.04", "title": "Премиерът на Русия Дмитрий Медведев: Между руското правителство и ЕК не се провеждат преговори, което показва съмнения един в друг"}
{"url": "http://www.focus-news.net/news/2019/03/04/2630626/blagoevgrad-intenziven-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "Интензивен е трафикът по  главен път Е-79 и второкласен път 19 Симитли - Гоце Делчев. Това каза за  Радио „Фокус“ – Пирин  дежурният служител в Областно пътно управление – Благоевград. Полицейското присъствие в областта е засилено, като на различни места са позиционирани полицейски патрули, които следят за спазване Правилника за движение по пътищата и осъществяват организация, с която се цели  да не се допуска образуването на задръствания в последния почивен ден. Възможно е образуването на колони от автомобили на пътен възел Симитли – там където се събират първокласен път 1 – Е-79 и второкласен път 19 – Симитли - Гоце Делчев. Дежурният допълни, че и в други участъци са възможни частични струпвания на автомобили – Кресненското дефиле и прохода „Предел“. \r\nПрипомняме, че от МВР и Агенция „Пътна инфраструктура“  е създадена необходимата организация за справяне с интензивния трафик, като от 14.00 до 20.00 часа е въведена забрана за движение на тежкотоварни превозни средства над 12 тона по най-натоварените пътни направления. В Благоевградска и Кюстендилска области ограничението е в сила за автомагистрала „Струма“ и главен път Е – 79. \r\nНатали СТЕФАНОВА", "date": "2019.03.04", "title": "Благоевград: Интензивен е трафикът по  главен път Е-79 и второкласен път 19 Симитли - Гоце Делчев"}
{"url": "http://www.focus-news.net/news/2019/03/04/2630628/pernik-otborat-na-fk-metal-2002-specheli-kupata-na-traditsionniya-futbolen-turnir-organiziran-ot-obshtina-pernik-i-os-na-bfs.html", "text": "Отборът на ФК \"Метал 2002\" спечели Купата на Традиционния футболен турнир, организиран от община Перник и ОС на БФС, по повод Националния празник на Република България 3-ти март. Това съобщиха от  Общината . Само три от поканените отбора от детско-юношеските футболни школи в общината потвърдиха участие във футболната надпревара, която се организира и провежда за 17-та поредна година. В турнира участваха още отборите на ФК \"Миньор\" и ФК \"Металург 1957\". Момчетата от ФК \"Метал 2002\" не оставиха съмнение, че са най-добрите на терена и с две категорични победи завоюваха златото и купата на победителите. Жълто-черните спечелиха сребърните медали с победа и загуба, а третото място и бронзът останаха за момчетата от \"Металург\". Турнирът премина при отлична организация на изкуствения терен в кв. Димова махала.", "date": "2019.03.04", "title": "Перник: Отборът на ФК \"Метал 2002\" спечели Купата на Традиционния футболен турнир, организиран от община Перник и ОС на БФС"}
{"url": "http://www.focus-news.net/news/2019/03/04/2630621/prezidentat-rumen-radev-prie-ministar-predsedatelya-na-ruskata-federatsiya-dmitriy-medvedev.html", "text": "Президентът Румен Радев прие министър-председателя на Руската федерация Дмитрий Медведев в Гербова зала, предаде репортер на  Агенция „Фокус“  . Провежда се среща на държавния глава и госта на четири очи. След това са предвидени пленарни разговори между двете официални делегации. Министър-председателят на Руската федерация Дмитрий Медведев е на официално посещение в България и утре. Той бе посрещнат от премиера Бойко Борисов на официална церемония пред Паметника на Незнайния войн в столицата. След церемонията Борисов и Медведев проведоха разговор на четири очи в Министерски съвет, последван от пленарна среща на двете делегации.  \r\nТова е петата визита на руски премиер или президент у нас за последните 30 години. За Медведев това е втора визита в България. Последно той бе тук през 2008 г. като част от делегацията на президента Владимир Путин. \r\nДеница КИТАНОВА", "date": "2019.03.04", "title": "Президентът Румен Радев прие министър-председателя на Руската федерация Дмитрий Медведев"}
{"url": "http://www.focus-news.net/news/2019/03/04/2630617/premierat-boyko-borisov-za-hab-balkan-balgariya-ne-iska-novi-kolichestva-gaz-a-da-zapazi-tova-koeto-ima.html", "text": "България не иска нови количества газ, а просто да запази това, което има. Това каза министър-председателят Бойко Борисов след среща с руския премиер Дмитрий Медведев, предаде репортер на  Агенция „Фокус“ . \r\n„Относно газовата сфера понесохме големи щети. Особено „Газпром“ – тръбите им бяха на Варна и Бургас, но тогава имаше наказателна процедура от ЕК. Нека ясно да кажа за тези, които критикуват газоразпределителния хъб „Балкан“ – България не иска нови количества газ. Но когато количеството газ към Турция спре, нашите тръби ще се изпразнят. И какво ще правим тогава? Така че България иска поне да запази това, което има“, заяви Борисов. \r\nТой посочи, че „Южен поток“ е бил голям проект за 60 млрд. кубика. „А тук става въпрос за 15 млрд. кубика. И да се говори за зависимост при 15 млрд. е абсурдно. Това е интересът на България – да си запазим капацитета поне такъв, какъвто имаме в момента. И това и в Брюксел го знаят. Юли месец започваме строежа на тръбите за терминала с Гърция. Просто искаме да останем толкова, колкото е сега. И ако има национални предатели, това са тези, които искаме инвестициите ни да остават закопани в земята. Така че в тази сфера правителството много ясно е заявило своята позиция – максимално прозрачен хъб, така че да няма упреци“, посочи Борисов. \r\nЦветилена СИМЕОНОВА", "date": "2019.03.04", "title": "Премиерът Бойко Борисов за хъб „Балкан“: България не иска нови количества газ, а да запази това, което има"}
{"url": "http://www.focus-news.net/news/2019/03/04/2630632/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Трафикът е интензивен също така на вход за леки автомобили на ГКПП „Капитан Андреево“. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.03.04", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“"}
{"url": "http://www.focus-news.net/news/2019/03/04/2630631/pregled-na-mezhdunarodnite-novini-do-18-chasa-agentsiya-fokus.html", "text": "В хода на визитата на руския премиер Дмитрий Медведев в София бяха сключени няколко споразумения с България, включително в сферите на социалното осигуряване и туризма, предава  ТАСС . \r\nМинистърът на труда на Русия Максим Топилин и българския му колега Бисер Петйков подписаха протокол за внасяне на изменения в Договора между Русия и България от 2009-а година за социалното осигуряване, както и протокол за внасяне на изменения в едно от междуведомствените споразумения по същата тема. По-рано бе съобщено, че новите положения ще помогнат за по-ефективното разрешаване на проблемите в пенсионното осигуряване на гражданите на двете страни. \r\nНа свой ред, министърът на икономическото развитие на Русия Максим Орешкин и българският министър на туризма Николина Ангелкова поставиха подписите си под програма за съвместни действия в сферата на туризма за периода 2019-2021 гг. \r\nЗаместник-министърът на външните работи на Русия Александър Грушко и заместник-министърът на външните работи на България Юрий Щерк подписаха план за консултации между двете външнополитически ведомства. \r\n***  Филип Рийкър, американският дипломат, който скоро, най-вероятно, ще бъде назначен за заместник-държавен секретар на САЩ за Европа и Евразия на мястото на напускащия поста Уес Мичъл, подчерта по време на конференция в Скопие, че двустранните отношения между САЩ и Косово са пострадали заради наложените от Прищина 100-процентови мита върху сръбските стоки, предава  държавната \"Радио и телевизия Косово\" . \r\nРийкър посочи, че Вашингтон няма колебания по отношение на независимостта на Косово, но участието на Прищина в диалога със Сърбия е важно. Той отбеляза още, че никой не смята да насилва Косово да подпише неприемливо споразумение, но участието му в диалога е важно. \r\n***  България е длъжна да разбере, че за продължаването на „Турски поток“ по нейната територия се изискват надеждни гаранции от Европейската комисия. На това обърна внимание премиерът на Русия Дмитрий Медведев на пресконференцията след края на преговорите с българския си колега Бойко Борисов в София, предава ТАСС. \r\n„Надявам се, че ще можем да говорим за бъдещите конкретни действия (по въпроса за продължаването на „Турски поток“ на българска територия), след като бъдат издадени съответстващите гаранции – имам предвид не от страна на българското правителство, а когато Европейската комисия предостави надеждни гаранции, че в бъдеще този проект няма да бъде спрян и няма да бъдат поставяни пречки пред него. Надявам се, че нашите български приятели също разбират това и извършват съответната работа – ние, с моя колега, говорихме за това“, заяви Медведев. \r\n***  Министърът на отбраната на Гърция Евангелос Апостолакис предупреди за опасност от сериозен инцидент в Егейско море заради постоянните турски провокации, като добави, че Атина ще направи всичко по силите си, за да деескалира ситуацията, предава  електронното издание на вестник Protothema . \r\nПо време на реч в рамките на брифинг на подкомисия на Парламентарната асамблея на НАТО, министърът даде пояснения за отношенията между Атина и Анкара. \r\n„Ние отговаряме на предизвикателствата в Егейско море - където, за съжаление, броят на нарушенията на териториалните ни води и въздушно пространство е много голям – много внимателно и стратегическо“, подчерта Апостолакис и продължи: „Въпреки съществуващите проблеми и опасните инциденти в морето и небето, които могат да доведат до сериозен инцидент, ние постоянно правим усилия да деескалираме напрежението“. \r\nГръцкият министър също така подчерта нуждата от засилване на военното присъствие на САЩ в по-широкия регион. \r\n***  Папа Франциск обяви, че през 2020 г. Ватиканът ще отвори архивите на папа Пий XII, които ще хвърлят светлина за ролята на Римокатолическата църква в годините на Втората световна война, предава  AFP . \r\nИзследователите отдавна се опитват да достигнат до архивите на папа Пий XII (1939-1958), който е обвиняван заради това, че не е направил достатъчно срещу Холокоста на Нацистка Германия. \r\n***  Повечето граждани на югозападната ни съседка (48,7%) подкрепят Договора за добросъседски отношения с България и смятат, че той ще насърчи отношенията между двете страни (55,4%). Това показва проучване, проведено от Института за политически изследвания в Скопие в периода от 31 януари до 4 февруари, предава скопското електронно издание  „Фактор“ . \r\nСъгласно резултатите, 42,7% от анкетираните са на мнение, че македонската страна е водила добре преговорите с България за договора, с който бе затворен един от откритите въпроси в двустранните отношения между Скопие и София.  \r\nЩо се отнася до получаването на български паспорти от македонски граждани, броят на хората, които го подкрепят, е почти идентичен (36,9%) с този на онези, които не го подкрепят (35,1%). \r\nОтношението на македонските граждани към техните съседи е различно, от преобладаващото положително мнение за Сърбия (78,6%), България (58,8%) и Гърция (55,7%), до преобладаващото негативно мнение за Албания (46,9%) и за Косово (49,1%). Мненията на респондентите по отношение на Гърция и България са почти непроменени от 2017 г. насам, когато е проведено сходно проучване. \r\n***  Преработената Газова директива на Европейския съюз трябва да влезе в сила преди старта на газопровода „Северен поток 2“ и ще се прилага за този проект. Това съобщи след заседание на Съвета на ЕС Доминик Ристори, ръководител на Дирекция „Енергетика” на Европейската комисия, предава  TACC . \r\n„Да, очакваме бързото й влизане в сила, до завършването на „Северен поток 2 \", т.е. директивата ще бъде приложена към този проект\", поясни Ристори.  \r\nПрез ноември 2017 г. ЕК предложи в Газовата директива да бъдат направени поправки с цел прилагане на нормите на енергийното законодателство на ЕС (Трети енергиен пакет) не само към някои, а към всички газопроводи на територията на Европейския съюз, които идват от или са за трети страни. \r\nКъм новите норми се отнасят – определяне на недискриминационни тарифи за пренос на газ, достъп на трети страни и разделяне на дейностите за продажба и транспортиране на газ. Сега тези норми ще се прилагат и към морските газопроводи. \r\nСлед предварителното политическо съгласуване текстът на директивата ще бъде изготвена на всички езици на ЕС и трябва да бъде официално одобрена от Европейския парламент и Съвета на ЕК. След одобрението от двете институции през следващите месеци новият закон ще бъде публикуван в официалния вестник на ЕС. Директивата трябва да бъде заложена в националното законодателство на всяка от страните от ЕС в рамките на девет месеца. \r\nСъщността на френско-германското предложение се състои в това, че страната, на чиято територия ще се намира пунктът за получаване на газ от морския газопровод, ще получи правото да избира как да прилага Газовата директива и възможни изключения от нея. \r\n***  Кремъл има интерес от нови разделения на Балканите поради три ключови цели, изпълнението на които ще се отрази не само на процеса на разширяване на НАТО и Европейския съюз в региона, но и на сигурността на страните в него. Това предупреждава професор Янош Бугайски, анализатор на руската политика на Балканите, предава македонската редакция на  Радио „Свободна Европа“ . \r\nНовата стратегия на Москва за разделение сред страните от Западните Балкани се появи през последните месеци, след като идеята за промяна на границите на Косово бе актуализирана, твърди проф. Бугайски. Според него новата ситуация позволява на Кремъл да се опита да реализира три цели. \r\n„Първата е да се създадат пукнатини сред албанските политици и да се разделят албанските общества в Косово, Албания и Македония. Москва може да използва това разделението около идеята за промяна на границите, за да се включи в играта. Втората цел на Кремъл е да изостри разделението между сърбите и албанците, така че нито Сърбия, нито Косово да не могат да влязат в НАТО или в ЕС. Най-ефективният начин за затваряне на вратите за членство е да се насърчат междудържавните конфликти. Третият мотив за подкрепата на Русия за обмена между балканските страни е да се установят полезни прецеденти, които Москва би използвала, за да оправдае действията си към Украйна, Грузия и Молдова”, казва Бугайски в последния си анализ за възможните бъдещи ходове на Москва. \r\n***  Партията „Сръбска листа“ коментира изявленията на премиера на Косово Рамуш Харадинай от уикенда, съгласно които армията на най-младата държава на Балканите ще бъде изпратена на север в случай на заплаха от силите на Белград, съобщава електронното издание на прищинския ежедневник  Koha Ditore .  \r\nПредставители на партията призоваха  международната общност да реагира и „осъди използването на оръжия и заплахи срещу нашите хора в Северно Косово\". \r\n„Надяваме се, че след тези изявления международната общност ще разбере, че очевидната цел на създаването на косовска армия е да нападне Севера и да изгони сърбите от страната\", се казва в изявление на „Сръбска листа“. \r\n***", "date": "2019.03.04", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/03/04/2630635/predstoyashti-sabitiya-v-stranata-za-5-mart-agentsiya-fokus.html", "text": "*** \r\nОт 09.45 часа председателят на Народното събрание Цвета Караянчева ще се срещне с министър-председателя на Руската федерация Дмитрий Медведев. \r\n*** \r\nОт 12.00 часа в зала „Роял“ на София Хотел Балкан ще се проведе „Българо-руски бизнес форум в областта на туризма“. Форумът ще бъде открит от премиера Бойко Борисов и руския му колега Дмитрий Медведев. Сред участниците ще бъдат министър Николина Ангелкова и министърът на икономическото развитие на Руската федерация Максим Орешкин. \r\n*** \r\nОт 09.00 часа IV състав на Специализирания наказателен съд ще гледа делото за престъпление по служба срещу С. Дянков, И. Прокопиев, Р. Георгиев, Л. Евстатиев, П. Василев, Т. Трайков.  \r\n*** \r\nОт 09.30 часа в заседателната зала на Висшия съдебен съвет ще се проведе заседание на Съдийската колегия.  \r\n*** \r\nОт 10.00 часа в Столична Лекарска Колегия на БЛС ще се проведе пресконференция с участието на проф. Джошуа Мошонов и д-р Асен Меджидиев. Ще бъде представена информация за сътрудничество между най-високотехнологичната израелска болница \"Адаса\" и СЛК на БЛС.  \r\n*** \r\nОт 10.00 часа в Голямата конферентна зала на УНСС ще се състои пресконференция за представяне на дейностите по проект BNT COMM/SUBV/2019M/0008 – „ЕВРОПА“,  \r\nфинансиран от Европейския парламент и БНТ.  \r\n*** \r\nОт 10.00 часа III състав на Специализирания наказателен съд ще гледа делото срещу Р. Любенова, Р. Чолов, П. Кирилов и Д. Петрова за участие в ръководство на организирана престъпна група.  \r\n*** \r\nОт 10.00 часа VIII състав на Специализирания наказателен съд ще гледа делото срещу И. Дамянов, А. Байрам, И. Цветанов, И. Дюлгеров, М. Петелков, П. Черкезов за образуване и ръководене на организирана престъпна група.  \r\n*** \r\nОт 10.00 часа XII състав на Специализирания наказателен съд ще гледа делото за организиране и ръководене на престъпна група срещу К. Балбузанов, И. Бировски, Д. Захариев, В. Георгиев, И. Михайлов, И. Стойчев, М. Минков, П. Христов.  \r\n*** \r\nОт 11.00 часа кметът на София Йорданка Фандъкова ще провери ремонтните дейности в 54 СУ „Св. Иван Рилски“ в район „Надежда“. \r\n*** \r\nОт 11.00 часа в клуб „Журналист“ на Съюза на българските журналисти ще се състои пресконференция под надслов „Венецуела днес“ на н. пр. Ориета Капони, посланик на Венецуела в България. \r\n*** \r\nОт 11.00 часа в Изложбена зала ЦУМ ще бъде открит Мартенски базар- Всичко за жената, организиран от Българска търговско- промишлена палата.  \r\n*** \r\nОт 11.00 часа XVIIІ състав на Специализирания наказателен съд ще гледа делото срещу А. Атанасов, Б. Андреев, В. Филипов, Ф. Филипов, Д. Титев, Е. Атанасов, Г. Йорданов, Г. Георгиев, Д. Михайлов, Н. Калева и Г. Генчев за организиране и ръководене на организирана престъпна група.  \r\n*** \r\nОт 11.30 часа X състав на Специализирания наказателен съд ще гледа делото за организиране и ръководене на организирана престъпна група срещу М. Генадиева, М. Димитрова и И. Лазарова. \r\n*** \r\nОт 12.30 часа пети състав на Комисията за защита от дискриминация ще разгледа преписка, образувана по  жалба на представител на Национален алианс „Усмихни се с мен“ в Ловеч. В жалбата се твърди, че сгради на институции в града са недостъпни за  \r\nдеца с увреждания. \r\n*** \r\nОт 13.00 часа IХ състав на Специализирания наказателен съд ще гледа делото срещу Р. Босилков, Д. Бошнаков, М. Комитов, П. Варнаджиев и И. Иванов за организиране и ръководене на организирана престъпна група.  \r\n*** \r\nОт 14.00 часа VІІ състав на Специализирания наказателен съд ще гледа делото срещу Е. Осман и А. Станев за организиране и ръководене на организирана престъпна група.  \r\n*** \r\nОт 14.30 часа втори състав на Комисията за защита от дискриминация ще проведе заседание по преписка, образувана по сигнал на Национален синдикат „Защита“ срещу „Български пощи“ ЕАД за игнориране на синдиката при подписване на колективния трудов договор в дружеството. \r\n*** \r\nОт 15.00 часа пети състав на Комисията за защита от дискриминация ще разгледа преписка по жалба срещу възрастов критерий от 40 години, налаган от НЗОК при хормонално лечение с CNRH-A с търговско наименование „Золадекс“.  \r\n*** \r\nОт 16.00 часа VІІ състав на Специализирания наказателен съд ще гледа молбата за изменение на мярката за неотклонение на М. Христов и П. Георгиев.  \r\n*** \r\nОт 20.00 часа в балната зала на хотел „Маринела“ ще бъдат връчени  \r\nгодишните награди Balkan Business Awards 2019. Златните статуетки, които ще отличат най-значимите постижения в бизнеса на Балканския полуостров. \r\n*** \r\nОт 20.00 часа в City Stage ще се проведе събитието Ratio \"Гравитационните вълни - прозорец към Вселената\" с участието на Деян Михайлов - астрофизик и най-младият лектор в Кеймбридж. \r\n*** \r\nОт 19.00 часа в НМА „Проф. Панчо Владигеров“ ще се проведе Концерт Клавирни цикли на Золтан Кодай и Дьорд Куртаг. \r\n*** \r\nОт 11.00 часа началникът на РДНСК – Югозиточен район – Бургас инж. Милен Ненчев ще извърши проверка в местността Алепу, община Созопол по сигнали за извършване на строителна дейност. \r\n*** \r\nОт 19.00 часа и от 20.30 часа в Културен дом на нефтохимика ще бъде представена постановката „Светлоносеца“. \r\n*** \r\nВ 14.00 часа в Бригадно командване – Благоевград зам.-началникът на отбраната генерал-лейтенант Димитър Илиев ще даде пресконференция за кампанията на Министерството на отбраната „Бъди войник“. \r\n***  \r\nОт 10.30 часа ръководството на \"Етър\" ще даде пресконференция на стадион \"Ивайло\" преди интригуващия мач \"Етър\" – ЦСКА. \r\n*** \r\nОт 11.00 часа посланикът на Р Казахстан Н. Пр. Темиртай Избастин ще се срещне с кмета Йордан Йорданов. В срещата ще участват и представители на бизнеса.  \r\n*** \r\nОт 14.30 часа във фоайето на Младежкия център ще бъде открита Фотоизложба „Казахстан - далечен и близък“, посветена на историята и културата на Казахстан. Организатори са Посолството на Р Казахстан и Община град Добрич. \r\n*** \r\nОт 14.00 часа до 16.00 часа в офиса на ПП ГЕРБ (ул. „Георги Бенковски“ 1) общинският съветник Милена Димова ще проведа приемна за граждани.  \r\n*** \r\nОт 18.30 часа в Морско казино Варна ще бъде открита Фотографската изложба \"Последният (вечен) мим\" с автор Христо Русев. Ще бъде представена и фото книга, носеща същото заглавие. \r\n*** \r\nОт 17.30 часа в Конферентния център на Областната администрация ГЕРБ организира граждански диалог на тема образование. \r\n*** \r\nОт 09.00 часа в зала 10 Окръжният съд ще гледа делото срещу Никола Х. по обвинение за избягване на данъчни задължения в особено големи размери- 540 517.99 лв. \r\n*** \r\nОт 09.00 часа в зала 1 Окръжният съд ще гледа делото срещу Димчо Т. по обвинение, че като началник на РУ Асеновград е наредил задържани от полицейски патрул лица да бъдат освободени без отнемане на придобитите чрез престъпление вещи; че е приел предложение от Ш. И. за дар – „да почерпи“, за да упражни влияние върху разследващ полицай за освобождаване на задържано лице; че като началник е превишил правата си за собствена облага.  \r\n*** \r\nОт 09.30 часа в зала 5 Окръжният съд ще гледа делото срещу Румен Р. и Рангел Р. по обвинение за опит за умишлено убийство на повече от едно лице, между които и две малолетни лица. \r\n*** \r\nОт 11.00 часа в зала 207 на финалната кула на Гребната база ще се състои пресконференция с контрольорите от Световната организация по гребане, както и заместник-кметът Георги Титюков, председателят на Организационния комитет Иван Попов и Даниел Христов. Проверяващите трябваше да оценят подготовката на гребното съоръжение и нивото на организация на първия кръг от Световната купа по гребане – от 10 до 12 май 2019 година.  \r\n*** \r\nОт 15.00 часа в РБ „Захарий Княжески“ ще се проведе викторина на ученици от старозагорски училища: „1000 причини да се гордеем, че сме българи и 100, че сме старозагорци”. \r\n*** \r\nОт 17.00 часа във фоайето на общината официално ще бъдат представени резултатите от проекта фото-изложба  „Мост – Между –Културите“. \r\n*** \r\nОт 18.30 часа в Къща- музей „Гео Милев“ ще бъде представена книгата „Свети Вълк“ от Елена Алексиева.", "date": "2019.03.04", "title": "Предстоящи събития в страната за 5 март (Агенция „Фокус“)"}
{"url": "http://www.focus-news.net/news/2019/03/04/2630634/veliko-tarnovo-dvizhenieto-se-osashtestvyava-v-ednata-lenta-mezhdu-gorsko-novo-selo-i-zlataritsa.html", "text": "В едната лента се осъществява движението между Горско ново село и Златарица. В участъка тече ремонт на пътната настилка, който ще продължи до края на март. От Областно пътно управление – Велико Търново уточниха за  Радио „Фокус“ – Велико Търново , че трафикът се пропуска последователно в едното платно, като движението се регулира от обучени регулировчици от фирмата изпълнител. Условията за пътуване в региона са нормални за сезона. Времето е ясно, без валежи и намалена видимост. Настилките са сухи, в по-усойните места има и мокри отсечки. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. \r\nЛуиза ТРАНЧЕВА", "date": "2019.03.04", "title": "Велико Търново: Движението се осъществява в едната лента между Горско ново село и Златарица"}
{"url": "http://www.focus-news.net/news/2019/03/04/2630633/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от  4° до + 20°. Времето над страната е предимно ясно. Слаб вятър духа в областите Видин, Добрич, Силистра, Смолян и Хасково. Пътните настилки са предимно сухи, по усойните и планински райони частично заледени и заснежени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в изпреварващата лента. Движението се извършва по активната лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с. Бела – с. Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.04", "title": "Актуална пътна обстановка"}
{"url": "http://www.focus-news.net/news/2019/03/04/2630637/pernik-golyama-kolona-ot-avtomobili-se-e-obrazuvala-na-am-struma-sled-svetofara-za-dragichevo-v-posoka-sofiya.html", "text": "Голяма колона от автомобили се е образувала на АМ \"Струма\" след светофара за Драгичево в посока София, съобщи слушател на  Радио „Фокус“ .", "date": "2019.03.04", "title": "Перник: Голяма колона от автомобили се е образувала на АМ \"Струма\" след светофара за Драгичево в посока София"}
{"url": "http://www.focus-news.net/news/2019/03/04/2630630/prezidentat-rumen-radev-balgaro-ruskiyat-dialog-doprinasya-za-vazstanovyavane-na-doverieto-mezhdu-es-i-rusiya-ot-koeto-vsichki-nie-imame-interes.html", "text": "Българо-руският диалог допринася за възстановяване на доверието между ЕС и Русия, от което всички ние имаме интерес. Това каза президентът на Република България Румен Радев в началото на пленарните разговори с министър-председателя на Руската федерация Дмитрий Медведев и предвожданата от него руска делегация в президентството, предаде репортер на  Агенция „Фокус“ . Според него в енергетиката има голям потенциал за задълбочаване на отношенията ни при спазване на важни принципи като целесъобразност, конкурентност, прозрачност, сигурност на доставките. „Особено важно за нас – изгодна цена. България предоставя добри условия за инвестиции и сме отворени в редица области. Вярвам, че българската икономика може да предложи много повече на руския потребител, който познава и цени качеството на редица български стоки. Що се отнася до образование, наука, култура, имаме дълги традиции и огромни перспективи за развитие“, каза държавният глава. \r\nДеница КИТАНОВА", "date": "2019.03.04", "title": "Президентът Румен Радев: Българо-руският диалог допринася за възстановяване на доверието между ЕС и Русия, от което всички ние имаме интерес"}
{"url": "http://www.focus-news.net/news/2019/03/04/2630623/prezidentat-rumen-radev-schitam-che-sashtestvuva-politicheska-volya-i-neobhodimite-usloviya-za-razvitie-na-ravnopostaveno-i-vzaimnoizgodno-satrudnichestvo-s-rusiya.html", "text": "Считам, че съществува политическа воля и необходимите условия за развитие на равнопоставено и взаимноизгодно сътрудничество с Русия. Това каза президентът на Република България Румен Радев в началото на пленарните разговори с министър-председателя на Руската федерация Дмитрий Медведев и предвожданата от него руска делегация в президентството, предаде репортер на  Агенция „Фокус“.  \r\n„Има сфери като туризма, където отношенията са устойчиви и перспективни. Русия е стратегически партньор в енергетиката, където има голям потенциал за задълбочаване на нашите отношения. Разбира се, при спазване на важни принципи“, заяви още държавният глава. \r\nДеница КИТАНОВА", "date": "2019.03.04", "title": "Президентът Румен Радев: Считам, че съществува политическа воля и необходимите условия за развитие на равнопоставено и взаимноизгодно сътрудничество с Русия"}
{"url": "http://www.focus-news.net/news/2019/03/04/2630639/afp-sasht-preduprediha-che-shte-ima-barz-otgovor-na-vsyaka-zaplaha-sreshtu-guaydo.html", "text": "В понеделник САЩ предупредиха, че ще има „бърз отговор“ на всяка заплаха за насилие срещу лидера на венецуелската опозиция Хуан Гуайдо, който се завръща в страната, за да поднови усилията си за сваляне на президента Николас Мадуро, предава  AFP . \r\n„Свободното завръщане във Венецуела на Хуан Гуайдо е от най-голяма важност за САЩ“м написа вицепрезидентът на САЩ Майк Пенс в „Туитър“, докато опозиционният лидер летеше към Каракас. \r\n„Всякакви заплахи и насилие срещу него няма да бъдат толерирани и ще бъдат посрещнати с бърз отговор. Светът гледа – временният президент Гуайдо трябва да бъде пуснат да се завърне във Венецуела безопасно“.  \r\nПревод и редакция:", "date": "2019.03.04", "title": "AFP: САЩ предупредиха, че ще има „бърз отговор“ на всяка заплаха срещу Гуайдо"}
{"url": "http://www.focus-news.net/news/2019/03/04/2630640/nimh-nay-visoka-temperatura-e-otchetena-v-novo-selo-i-vidin-21-gradusa.html", "text": "Най-висока температура е отчетена в Ново село и Видин – 21 градуса. Това съобщиха за  Агенция „Фокус“  от Националния институт по метеорология и хидрология (НИМХ). 20 градуса бяха отчетени в Монтана и Лом. Най-ниски останаха температурите по Черноморското крайбрежие – между 8 и 13 градуса. Времето през деня бе слънчево, ясно и безоблачно. Температурите в по-голямата част от страната достигнаха 15 – 20 градуса. Вятърът беше слаб. В отделни райони на северна и източна България вятърът беше до умерен от запада-югозапад.  \r\nВ следващите дни ще продължи да бъде слънчево, като се изключи краткотрайно понижение на температурите в сряда. През нощта срещу сряда и в сряда ще премине атмосферно смущение и температурите ще се понижат. Ще има превалявания главно през нощта срещу сряда и в сряда предобед, а във високите части на Рила и Стара планина – сняг. Температурите ще се понижат краткотрайно и от четвъртък до края на седмицата отново ще бъдат по-високи от обичайните температури за първата половина на март.  \r\nТеодора ПАТРОНОВА", "date": "2019.03.04", "title": "НИМХ: Най-висока температура е отчетена в Ново село и Видин – 21 градуса"}
{"url": "http://www.focus-news.net/news/2019/03/04/2630641/sport-aleksis-sanches-e-aut-za-dva-mesetsa.html", "text": "Нападателят на Манчестър Юнайтед Алексис Санчес ще отсъства от терените за близо два месеца, съобщиха английските медии,а информацията потвърди и лекарят на националния отбор на Чили. 30-годишният футболист получи травма в коляното при успеха на Юнайтед над Саутхемптън с 3:2 в събота.", "date": "2019.03.04", "title": "Спорт: Алексис Санчес е аут за два месеца"}
{"url": "http://www.focus-news.net/news/2019/03/04/2630642/ministar-predsedatelyat-boyko-borisov-i-premierat-na-ruskata-federatsiya-dmitriy-medvedev-shte-otkriyat-balgaro-ruski-biznes-forum-v-oblastta-na-turizma.html", "text": "Министър-председателят Бойко Борисов и премиерът на Руската федерация Дмитрий Медведев ще открият Българо-руски бизнес форум в областта на туризма утре, 5 март. Това съобщиха от  Министерството на туризма . Във форума ще участват министърът на туризма Николина Ангелкова, министърът на икономическото развитие на Руската федерация Максим Орешкин, кметове и представители на българския и руския туристически бизнес.", "date": "2019.03.04", "title": "Министър-председателят Бойко Борисов и премиерът на Руската федерация Дмитрий Медведев ще открият Българо-руски бизнес форум в областта на туризма"}
{"url": "http://www.focus-news.net/news/2019/03/04/2630627/prezidentat-rumen-radev-vapreki-razlichiyata-po-dvustranni-i-mezhdunarodni-vaprosi-mezhdu-narodite-na-balgariya-i-rusiya-sashtestvuvat-dalboki-istoricheski-duhovni-i-kulturni-vrazki.html", "text": "Въпреки различията по някои двустранни и международни въпроси между народите на България и Русия съществуват дълбоки исторически, духовни и културни връзки. Това каза президентът на Република България Румен Радев в началото на пленарните разговори с министър-председателя на Руската федерация Дмитрий Медведев и предвожданата от него руска делегация в президентството, предаде репортер на  Агенция „Фокус“ . „Добре дошли в България. Радвам се да ви приветствам по-малко от година след като с президента Владимир Путин възстановихме диалога на най-високо ниво“, посочи президентът. „Въпреки различията по двустранни и международни въпроси между народите на България и Русия съществуват дълбоки исторически, духовни и културни връзки, устояли на изпитанието на времето и неподвластни на политическата конюнктура“, изтъкна Румен Радев. „Вчера с признателност отбелязахме 141 години от края на Руско-турската война и Освобождението на България. През юли ще отбележим 140 години от установяването на дипломатически отношения“, коментира държавният глава.  Румен Радев каза още, че на 24 май заедно почитаме създадената от българските първоучители азбука, на която пишем, четем и взаимно се обогатяваме. \r\nДеница КИТАНОВА", "date": "2019.03.04", "title": "Президентът Румен Радев: Въпреки различията по двустранни и международни въпроси между народите на България и Русия съществуват дълбоки исторически, духовни и културни връзки"}
{"url": "http://www.focus-news.net/news/2019/03/04/2630629/tass-rusiya-i-balgariya-sklyuchiha-sporazumeniya-v-sferite-na-sotsialnoto-osiguryavane-i-turizma.html", "text": "В хода на визитата на руския премиер Дмитрий Медведев в София бяха сключени няколко споразумения с България, включително в сферите на социалното осигуряване и туризма, предава  ТАСС . \r\nМинистърът на труда на Русия Максим Топилин и българския му колега Бисер Петйков подписаха протокол за внасяне на изменения в Договора между Русия и България от 2009-а година за социалното осигуряване, както и протокол за внасяне на изменения в едно от междуведомствените споразумения по същата тема. По-рано бе съобщено, че новите положения ще помогнат за по-ефективното разрешаване на проблемите в пенсионното осигуряване на гражданите на двете страни. \r\nНа свой ред, министърът на икономическото развитие на Русия Максим Орешкин и българският министър на туризма Николина Ангелкова поставиха подписите си под програма за съвместни действия в сферата на туризма за периода 2019-2021 гг. \r\nЗаместник-министърът на външните работи на Русия Александър Грушко и заместник-министърът на външните работи на България Юрий Щерк подписаха план за консултации между двете външнополитически ведомства. \r\nПревод и редакция:", "date": "2019.03.04", "title": "ТАСС: Русия и България сключиха споразумения в сферите на социалното осигуряване и туризма"}
{"url": "http://www.focus-news.net/news/2019/03/04/2630643/afp-huan-guaydo-katsna-na-letishteto-v-karakas.html", "text": "Лидерът на венецуелската опозиция Хуан Гуайдо не се уплаши от заплахите, че ще бъде арестуван и в понеделник кацна на летището в Каракас, където бе посрещнат от ликуващи поддръжници, съобщава  AFP . \r\nКакто отбелязва френската агенция, развяващата знамена и транспаранти тълпа бе излязла по улиците на венецуелската столица, за да посрещне Гуайдо, който е признат за временен президент на страната от повече от 50 държави. Очаква се той да поднови борбата срещу конституционния президент на Венецуела Николас Мадуро. \r\nПревод и редакция:", "date": "2019.03.04", "title": "AFP: Хуан Гуайдо кацна на летището в Каракас"}
{"url": "http://www.focus-news.net/news/2019/03/04/2630648/sport-guido-peya-specheli-parva-titla-ot-atp-v-karierata-si.html", "text": "Гуидо Пея спечели титлата от турнира в бразилския град Сао Пауло с награден фонд 550 хиляди долара. На финала поставеният под номер 3 в схемата аржентинец победи с 2:0 сета Кристиан Гарин. Това е първата титла в кариерата на заемащия 48-о място в световната ранглиста 28-годишен тенисист.", "date": "2019.03.04", "title": "Спорт: Гуидо Пея спечели първа титла от АТП в кариерата си"}
{"url": "http://www.focus-news.net/news/2019/03/04/2630644/sofiya-dvizhenieto-po-vsichki-avtomagistrali-i-patishta-na-teritoriyata-na-oblastta-e-normalno.html", "text": "Движението по всички автомагистрали и пътища, които се обслужват от ОДМВР – София, е нормално. Това каза за  Агенция „Фокус“  говорителят на ОДМВР – София Мариола Маркова. Преминаването през тунел \"Витиня\" на автомагистрала \"Хемус\" се осъществява в рамките на 5-10 минути. Няма натоварване, движението е спокойно и в нормална обстановка. Няма инциденти или други ограничения, които да затрудняват прибирането към столицата.  \r\nТеодора ПАТРОНОВА", "date": "2019.03.04", "title": "София: Движението по всички автомагистрали и пътища на територията на областта е нормално"}
{"url": "http://www.focus-news.net/news/2019/03/04/2630636/premierat-na-rusiya-dmitriy-medvedev-kanya-prezidenta-rumen-radev-na-peterburgskiya-ikonomicheski-forum-nadyavam-se-tova-da-spomogne-za-po-dobroto-razbiratelstvo-mezhdu-stranite-ni.html", "text": "Ползвам се от тази възможност да ви поканя още веднъж на Петербургския икономически форум. Това каза министър-председателят на Руската федерация Дмитрий Медведев на президента на Република България Румен Радев в началото на пленарните разговори между двете делегации на \"Дондуков\" 1, предаде репортер на  Агенция „Фокус“ . По думите му това е възможност българският президент да посети Руската страна и да обсъди с колегите му различни въпроси, което ще помогне за взаимното разбирателство между двете страни. Медведев припомни, че е имало момент, в който икономическите връзки между Българи и Русия са били срутени. „Натрупаха се взаимни обиди. Търговията стагнира“, коментира руският премиер. „С нашите усилия можем да променим всичко, но най-важното е правителствата да работят, както трябва. Да бъдат вземани необходими решения на нивото компании, да бъдем в постоянен диалог, включително на междурегионално и хуманитарно ниво“, заяви Дмитрий Медведев. \r\nРуският премиер посочи, че датата 3 март винаги ще свързва народите ни. „Тази година ще празнуваме други знаменателни дати, включително 140 години от момента на дипломатически отношения“, каза Медведев. Според него не става дума за исторически дати, а за историческата памет, която винаги е била характерна за народите ни. „Още веднъж много благодаря за много добрата атмосфера. Тя е свързана и с времето и не само с това. Това е атмосфера на сърцата, така че благодаря ви“,  подчерта Медведев. \r\nДеница КИТАНОВА", "date": "2019.03.04", "title": "Премиерът на Русия Дмитрий Медведев: Каня президента Румен Радев на Петербургския икономически форум- надявам се товa да спомогне за по-доброто разбирателство между страните ни"}
{"url": "http://www.focus-news.net/news/2019/03/04/2630649/nimh-utre-prez-denya-shte-bade-slanchevo-no-privecher-v-kraynite-severozapadni-rayoni-shte-prevali-slab-dazhd.html", "text": "През нощта ще е ясно. Утре денят ще започне със слънчево време, но от запад облачността постепенно ще се увеличи. Привечер в крайните северозападни райони ще превали слаб дъжд, а през нощта срещу сряда, от запад на изток на много места в страната ще превали. Вятърът ще се ориентира от запад-северозапад, ще е умерен, в Дунавската равнина и временно силен. Минималните температури ще са предимно между 1° и 6°, в отделни райони до минус 1°, максимални между 15° и 20°. Атмосферното налягане ще е по-ниско от средното и преди обяд още малко ще се понижи, след обяд ще започне да нараства. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Анна Дякова.  \r\nПо Черноморието ще преобладава слънчево време, с по-значителни увеличения на облачността след обяд. Ще духа слаб до умерен западен вятър. Максималните температури ще са 12°-17°. Температурата на морската вода е около 7°. Вълнението на морето ще бъде 2-3 бала. \r\nВ планините ще преобладава слънчево време. По-значителни увеличения на облачността ще има в следобедните часове. Ще духа умерен до силен вятър от запад-северозапад. Максималната температура на височина 1200 метра ще е 8°-9°, на 2000 метра - около 2°. \r\nВ сряда ще духа до умерен северозападен вятър и температурите временно и съвсем слабо ще се понижат – максималните ще бъдат между 14° и 19°, минимални - предимно между 1° и 6°. Сутринта на отделни места в Източна България все още ще превалява слаб дъжд, а през деня по-значителни временни увеличения на облачността ще има там и над планините. През следващите два дни ще е с разкъсана висока облачност. Вятърът ще се смени с юг-югозападен и отново бързо ще се затопли. В четвъртък максималните температури в по-голямата част от страната ще са между 17° и 22°, в петък с градус-два по-високи.", "date": "2019.03.04", "title": "НИМХ: Утре през деня ще бъде слънчево, но привечер в крайните северозападни райони ще превали слаб дъжд"}
{"url": "http://www.focus-news.net/news/2019/03/04/2630638/dmitriy-medvedev-obshtite-vazgledi-za-istoricheskite-sabitiya-svarzvat-balgariya-i-rusiya.html", "text": "Общите възгледи за много неща, включително за историческите събития, свързват България и Русия, заяви премиерът на Русия Дмитрий Медведев на пресконференцията след края на преговорите с Бойко Борисов, предава  РИА Новости . \r\n„Близките възгледи за много неща свързват нашите страни. Преди всичко имам предвид историческите събития“, заяви руският министър-председател. \r\nТой напомни, че през миналата година България е отбелязала 140-ата годишна от края на Руско-турската война, а през тази година страните отбелязват 140-ата годишнина от установяването на дипломатическите отношения. \r\n„Уверен съм, че ако се обърнем към историята, имаме достатъчно съвместни знаменателни дати, които бихме могли да използваме лесно за укрепване на взаимодействието между нашите страни. Още повече, не е тайна, че жителите на нашите народи се интересуват от културата един на друг“, подчерта Медведев. \r\nПревод и редакция:", "date": "2019.03.04", "title": "Дмитрий Медведев: Общите възгледи за историческите събития свързват България и Русия"}
{"url": "http://www.focus-news.net/news/2019/03/04/2630650/ekspert-rusiya-arabskata-prolet-pristigna-i-v-alzhir.html", "text": "Вече втора седмица в Алжир не стихват гражданските протести, предизвикани от издигането на кандидатурата на настоящия президент Абделазиз Бутефлик за пети мандат като държавен глава, пише електронното издание на руското официозно   в материал, представен без редакторска намеса. \r\nАлжир е една от малкото арабски страни, която бе заобиколена от арабската пролет. През 2011 година, подчинявайки се на всеобщия порив, алжирците излязоха на улиците, но властите успяха да успокоят недоволството бързо, като понижиха цените на горивата, храните и стоките от първа необходимост. \r\nСега обаче изглежда, че гражданите на Алжир се опитват да наваксат пропуснатото що се отнася до протестите. В страната вече втора седмица не стихват демонстрациите. Гражданите са недоволни от намерението на действащия президент Абделазиз Бутефлика да издигне своята кандидатура за пети мандат. \r\nЖителите на тази богата на природни ресурси страна в Северна Африка са недоволни от своя живот. Алжир, разбира се, е много далеч от положението на Венецуела, но все пак в една от най-големите износителки на нефт и газ (6 място в света) смятат, че биха могли да живеят по-добре. В страната има висока безработица. А най-трудно намират работа младежите, които са недоволни от отсъствието на възможности и политически свободи. Младежката безработица се доближава до 30% и това е много тревожен факт за властите, защото 70% от гражданите на страната нямат и 30 години. Не е изненадващо, че за много млади алжирци Бутефлика е единственият президент, когото познават в живота си. \r\nКритиците на правителството упрекват президент за това, че не провежда реформи, които биха могли да отслабят зависимостта на Алжир от въглеводородите, в резултат от което икономиката й зависи много силно от колебанията в цените на суровината на световните пазари. Резките колебания на цените на енергоносителите през последните години станаха тежко изпитание за алжирската икономика и доведоха до значително понижаване на доходите на правителството. Властите искаха да съкратят значително държавните субсидии за бензина и редица стоки от първа необходимост, но решиха да не бързат и да не предприемат подобни действия преди изборите. \r\nНедоволството към Бутефлика се увеличава и от неговата възраст и здравословно състояние. Настоящият държавен глава кара 82-ата си година. Той боледува тежко и след сърдечния удар през 2013 година се появява рядко пред публика. Но лошото здраве въобще не пречи на Абдулазиз Бутефлика, който стана президент за първи път през 1999 година, да държи здраво властта.  \r\nНова вълна от протести премина в Алжир в неделя, когато стана известно, че изборният екип на Бутефлика официално подаде искане до Конституционния съд за участието му в президентските избори. Опозицията веднага заяви, че ако бъде одобрена кандидатурата на Бутефлика, тя ще откаже да участва в изборите. \r\nНякои видни политици, като Али Бенфлис, бившият премиер и сега лидер на лявата партия „Фронт за национално освобождение“, както и председателят на най-голямата ислямистка партия, „Движение Общество за мир“, Абдерразак Макри, вече напуснаха избирателната надпревара, заявявайки, че с участието на Бутефлика в изборите резултатът им е предопределен. \r\nДемонстрациите срещу Бутефлика, предимно мирни, започнаха на 22 февруари, около две седмици след като президентът потвърди слуховете за участието си в изборите, насрочени за 18 април. Десетки демонстранти бяха задържани. Няколко пъти полицията и силите за сигурност използваха сълзотворен газ, за да разпръснат протестиращите. \r\nТези демонстрации са най-големите, откакто Абдулазиз Бутефлика е на власт. Нещо повече, ако в първите дни демонстрантите поискаха от президента да откаже да участва в предстоящите избори, сега се чуват все повече искания за неговата оставка. \r\nНарастването на революционните настроения е затруднено от все още свежи спомени за гражданската война от 90-те години на миналия век между властите и ислямистите, която струва живота на около 200 хиляди души. \r\nВластите настояват алжирците да не излизат на улиците и им напомнят за събитията от арабската пролет и случилото се в Сирия. \r\n„Не казвам това, за да плаша хората“, каза премиерът Ахмед Уяха в парламента. „Не се опитвам да се възползвам от миналото, но не трябва да забравяме, че всичко в Сирия започна с рози“. \r\nСамият Бутефлика не се появи пред публика и не се изказа пред народа за всички 10 дни на протестните акции. Това има просто обяснение. Както пишат швейцарските медии, президентът на Алжир в момента се намира в една от частните клиники в Женева. \r\nПревод и редакция:", "date": "2019.03.04", "title": "„Експерт“ (Русия): Арабската пролет пристигна и в Алжир"}
{"url": "http://www.focus-news.net/news/2019/03/04/2630645/evgeniya-toteva-art-terapevt-art-terapiyata-pomaga-za-razbiraneto-na-vatreshnite-protivorechiya.html", "text": "Арт терапията помага за разбирането на вътрешните противоречия. Това каза за  Радио „Фокус“ – Пирин  Евгения Тотева, психотерапевт и арт терапевт. Тя допълни, че психотерапията помага на хората да разберат повече неща за себе си. По думите й е доказано, че онкозаболяванията са психосоматични, а когато човек рисува – работи върху собствената си психика. „На бялото платно с помощта на ръцете и на боите могат да се извадят най-дълбоки и мощни умения, също така й страховете и емоционални преживявания, които са дълбоко скътани вътре в нас“, добави Евгения Тотева. Арт терапевтът заяви, че методът помага за анализ върху самия процес,  а преживяванията помагат за промяната на човека. Евгения Тотева каза още, че за нея арт терапията е призвание. „Причината е, че аз  самата рисувам с пръсти от 19 години и съм усетила ефекта на арт терапията върху себе си като продължавам да рисувам“, коментира Евгения Тотева. Тя разкри, че всеки един човек може да се занимава с арт терапия, но са необходими повече умения и знания, когато човек реши да се занимава сериозно с този метод. \r\nДенис НИКИФОРОВ", "date": "2019.03.04", "title": "Евгения Тотева, арт терапевт: Арт терапията помага за разбирането на вътрешните противоречия"}
{"url": "http://www.focus-news.net/news/2019/03/04/2630653/predstoyashti-mezhdunarodni-sabitiya-za-5-mart-agentsiya-fokus.html", "text": "*** Главният преговарящ за Брекзит от страна на ЕС Мишел Барние ще се срещне с представители на Великобритания \r\n*** Руският премиер Дмитрий Медведев пристига на двудневна визита в Люксембург \r\n*** Среща на външните министри на Египет, Тунис и Алжир \r\n*** Китай ще обяви прогнозата си за растеж на брутния вътрешен продукт на страната за 2019 година \r\n***", "date": "2019.03.04", "title": "Предстоящи международни събития за 5 март ( Агенция „Фокус“ )"}
{"url": "http://www.focus-news.net/news/2019/03/04/2630651/veliko-tarnovo-okolo-20-mayki-i-bashti-ot-regiona-zapochvat-rabota-po-programata-za-roditelska-zaetost-na-agentsiya-po-zaetostta.html", "text": "Около 20 майки и бащи от Великотърновски регион започват работа по Програмата за родителска заетост на Агенция по заетостта. Приемът на заявления приключи през миналата седмица. Интересът не е бил изключително голям, но това се дължи на факта, че процедурата се реализира за трети път, поясни за  Радио „Фокус“ – Велико Търново  Бойка Ганева от Дирекция „Бюро по труда“. Одобрените лица имат деца на възраст до 12 години. Те ще получат работа, която да е съвместима с грижите, които полагат за семействата си. За тези, които отглеждат малчугани до 5-години, ще има осигурена помощ и за постоянна грижа за тях, ако не посещават учебни заведения. „По Националния план за действие за заетостта за 2019 година стартира една процедура за кандидатстване на работодатели по мерки за заетост, по Закона за насърчаване на заетостта. В момента сме в процес на включване на лицата в заетост. Отделно по Оперативна програма „Развитие на човешките ресурси“ работи схемата за младежка заетост, която  все още е актуална“, допълни експертът. В следващите месеци предстои и провеждането на обучения по проекти на социалните партньори на Дирекцията, отново насочени към безработни лица, търсещи заетост. \r\nЛуиза ТРАНЧЕВА", "date": "2019.03.04", "title": "Велико Търново: Около 20 майки и бащи от региона започват работа по Програмата за родителска заетост на Агенция по заетостта"}
{"url": "http://www.focus-news.net/news/2019/03/04/2630655/iha-dmitriy-medvedev-ot-sofiya-za-turski-potok-e-nuzhna-garantsiya-ot-es.html", "text": "Министър-председателят на Руската федерация Дмитрий Медведев заяви, че за реализацията на проекта „Турски поток” е необходима гаранция от ЕС, предаде  информационната агенция Ихляс Хабер ажансъ (ИХА) . Изявленията му са направени в България в рамките на неговата 3-дневна задгранична визита. „Преминаването на проекта „Турски поток” през територията на България е единствено възможно след получаване на гаранция от страна на Брюксел, че няма да се намесва по никакъв начин към газовите доставки. … В този проект за газов тунел (подразбира се – по дъното на Черно море – бел. на „Фокус”), не трябва да има нещастна ситуация, подобна на тази от „Южен поток”. Всичко е свързано с това; дали София ще може да получи гаранции от ЕС, че Брюксел няма да има никаква намеса по отношение на газовите доставки.”. Думи на Дмитрий Медведев, цитирани от ИХА. \r\nПревод и редакция:", "date": "2019.03.04", "title": "ИХА: Дмитрий Медведев от София: За „Турски поток” е нужна гаранция от ЕС"}
{"url": "http://www.focus-news.net/news/2019/03/04/2630656/evgeniya-toteva-art-terapevt-risuvaneto-s-prasti-e-rabota-na-podsaznatelno-nivo.html", "text": "Рисуването с пръсти е работа на подсъзнателно ниво. Това каза за  Радио „Фокус“ – Пирин  Евгения Тотева, психотерапевт и арт терапевт. По думите й практикуването на арт терапия помага, за намаляване на натрупания ежедневен стрес. „Често практикувам арт терапия с хора с онкологични заболявания и с годините съм виждала подобрение в състоянието им, защото обикновено те имат задържане на емоциите“, посочи Евгения Тотева. Тя заяви, че рисуването с пръсти позволява да се освободят натрупаните и затаени емоции. „Това им позволява да видят нова възможност за себе си, да разширят творчеството си, да се освободят от натрупаните и дълбоко скрити емоционални преживявания както и от страховете си“, допълни арт терапевтът. Тя каза още, че помага и самият факт, че след терапията, те виждат картините си. „В процеса на работа те виждат как избледняват тоновете и се променя краската. Това е много мощен процес на силна комуникация със самия себе си“, коментира Евгения Тотева. Тя посочи, че арт процеса помага на хората да погледнат на заболяването от друг ъгъл  и да разберат много неща за себе си. „При разглеждането на картини – хората сами ги поставят под анализ“, добави Евгения Тотева. По думите ѝ ролята на арт терапевта е да следи, анализира и ръководи процеса. Според нея терапевтът е този, който има познания за рисунъка. „Има значение и това с кой пръст ще започне да се рисува, което говори за вътрешния свят и напрежението, което се е образувало“, допълни арт терапевтът. Евгения Тотева каза още, че всичко това говори за вътрешния свят и напрежението, което се е образувало. „Действията показват много повече за човека, отколкото той сам се познава“, добави Тотева. Тя заяви, че по време на терапията се показват някои от детайлите, водят се разговори и се следи целият процес. „Накрая на произведението се прави общ анализ като се наблюдават и чувствата и емоциите, които са изпитани и хората сами разбират за себе си много неща като по този начин те сами си помагат за своя оздравителен процес“, посочи Евгения Тотева. Тя коментира, че арт терапията е съвместима с телесни опити. „Ние първо работим върху зададена тема като правим телесен опит и след това рисуваме чувствата и емоциите, които са преживени и при обратните връзки хората получават допълнителна информация от всички останали участници в групите“, допълни Тотева. Тя коментира, че затова са хубави групите, които се правят, защото терапията не е само с един човек, а чрез групите се получава обратна връзка от още 8 човека и по този начин се променя разбирането за самия себе си. \r\nДенис НИКИФОРОВ", "date": "2019.03.04", "title": "Евгения Тотева, арт терапевт: Рисуването с пръсти е работа на подсъзнателно ниво"}
{"url": "http://www.focus-news.net/news/2019/03/04/2630652/reuters-dzhon-boltan-zaplashi-kuba-sas-sanktsii-zaradi-venetsuela.html", "text": "Помощникът на президента на САЩ по национална сигурност Джон Болтън в понеделник заплаши Куба с финансови санкции срещу нейната армия и служби за сигурност във връзка с политическата криза във Венецуела, предава  Reuters . \r\n„Ролята на Куба в узурпирането на демокрацията и насърчаването на репресиите във Венецуела е ясна. Ето защо САЩ ще продължат да затягат финансовите ограничения за кубинските военни и разузнавателни служби. Демокрациите в региона трябва да осъдят режима в Куба“, написа в „Туитър“ Болтън. \r\nПревод и редакция:", "date": "2019.03.04", "title": "Reuters: Джон Болтън заплаши Куба със санкции заради Венецуела"}
{"url": "http://www.focus-news.net/news/2019/03/04/2630658/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 20.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.03.04", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“"}
{"url": "http://www.focus-news.net/news/2019/03/04/2630661/pazardzhik-kravodaritelska-kampaniya-pod-nadslov-v-kravta-ti-e-da-spasyavash-zhivoti-shte-se-provede-panagyurishte-na-14-i-15-mart.html", "text": "Кръводарителска кампания под надслов „В кръвта ти е да спасяваш животи!“ ще се проведе Панагюрище, съобщиха организаторите от  Ратаракт клуб - Панагюрище . Кампанията е национална и се провежда в 11 града в страната. Акцията ще се проведе и в Панагюрище на 14 и 15 март  от 09.00 до 12.30 часа, на паркинга до сградата на Общината.", "date": "2019.03.04", "title": "Пазарджик: Кръводарителска кампания под надслов „В кръвта ти е да спасяваш животи!“ ще се проведе Панагюрище на 14 и 15 март"}
{"url": "http://www.focus-news.net/news/2019/03/04/2630662/varna-edin-chovek-e-zaginal-pri-tezhka-katastrofa-na-bul-knyaz-boris-i-v-rayona-na-delfinariuma.html", "text": "Тази вечер, около 19.30 часа, на бул. \"Княз Борис I\", в района на Делфинариума, е възникнало тежко пътнотранспортно произшествие между лек автомобил с марка \"Дачия\" и лек автомобил с марка \"Опел\". Вследствие на инцидента е загинал водачът на първия автомобил. Това съобщиха от пресцентъра на  ОДМВР-Варна .  \r\nНа място текат действия по изясняване на причините и обстоятелствата, довели до възникване на произшествието, както и самоличността на загиналия.  \r\nДвижението в района е преустановено и се пренасочва през бул. \"Васил Левски\".", "date": "2019.03.04", "title": "Варна: Един човек е загинал при тежка катастрофа на бул. \"Княз Борис I\" в района на Делфинариума"}
{"url": "http://www.focus-news.net/news/2019/03/04/2630663/varna-izlozhba-zhivopis-na-nikolay-izvarin-shte-bade-otkrita-v-grada.html", "text": "Изложба живопис на Николай Изварин (1928-1996) ще бъде открита във Варна в Изложбена зала Ателие Георги Велчев на 7 март от 18.00 часа. Това съобщиха за  Радио „Фокус“ – Варна  от Градската художествена галерия „Борис Георгиев“. В изложбата са представени художествени произведения от фондовете на Градската художествена галерия „Борис Георгиев“ във Варна, Художествена галерия – Добрич и Художествена галерия Елена Карамихайлова – Шумен. Изложбата е част от музейната рубрика „Пространства на паметта“. Николай Изварин умира 1996 г. във Варна. Той принадлежи на националното поколение художници, което налага ново пластично мислене през 60-те години на 20 в., преодолявайки „фигуративните 50-те години” и формира образа на българското изобразително изкуство. Във Варна това поколение се представя от художниците Ангел Атанасов, Дария Василянска, Альоша Кафеджийски, Кина Петрова, Маргарита Денева, Христо Веков, Иван Кенаров, Илия Касабов, Петър Бранев, Беньо Бенев, Веселин Начев, Иван Ковачев, Павел Джеферов, Панайот Куюджуклиев и др. През 1960-те и 1970-те години освен доминиращата историческа тема, творчески интерес за художниците представлява „съвременната тема и реалния живот”, интерпретирана със социална ангажираност и с пластичен експеримент. В Окръжните изложби се допускат по-свободни от академични парадигми произведения, сиво-кафявият колорит се заменя от по-богати тонални хармонии и цветна звучност, откриват се влияния от европейското изкуство. Николай Изварин притежава темперамента на колорист. Той е открил изразителността на цвета и го използва по смел и символичен начин, което придава изключителна експресивност на картините му, изпълнени в акварелната техника ала прима. \r\nСияна БУХЛАРСКА", "date": "2019.03.04", "title": "Варна: Изложба живопис на Николай Изварин ще бъде открита в града"}
{"url": "http://www.focus-news.net/news/2019/03/04/2630660/tass-huan-guaydo-se-poyavi-pred-svoite-privarzhenitsi-na-miting-v-karakas.html", "text": "Лидерът на венецуелската опозиция Хуан Гуайдо в понеделник се появи пред своите привърженици на митинг в източната част на Каракас, съобщи кореспондент на  ТАСС . \r\nТова е първата поява на Гуайдо пред публика след завръщането му в страната след едноседмично отсъствие. \r\nКакто съобщава руската агенция, появата на опозиционния лидер е било съпроводено с викове и аплодисменти, но като цяло обстановката е останала спокойна. Не са предприемани опити за задържане на Гуайдо по време на демонстрацията и в района на провеждането й няма сили на полицията или армията. \r\nСпоред оценката на кореспондента на ТАСС, броят на събралите се в района Лас Мерседес е бил около 100 хиляди души. \r\nЛидерът на венецуелската опозиция призна за неуспешен опита за вкарване на хуманитарна помощ в страната на 23 февруари. \r\n„Разбира се, ние не можем да смятаме за успешна акцията на 23 февруари, но не заради отсъствието на воля в някого от вас“, заяви политикът. „Режимът използва последната си защитна линия, „колективос“ (въоръжени проправителствени групи) и въоръжени затворници“. \r\nПревод и редакция:", "date": "2019.03.04", "title": "ТАСС: Хуан Гуайдо се появи пред своите привърженици на митинг в Каракас"}
{"url": "http://www.focus-news.net/news/2019/03/04/2630657/ministerstvata-na-vanshnite-raboti-na-republika-balgariya-i-ruskata-federatsiya-podpisaha-plan-za-konsultatsii.html", "text": "В рамките на посещението у нас на председателя на правителството на Руската федерация Дмитрий Медведев, министерствата на външните работи на Република България и на Руската федерация подписаха план за консултации между двете ведомства. Това съобщиха от пресцентъра на  МВнР . \r\nПредвижда се консултациите да включват консулски въпроси, различни регионални и международни теми, сред които Близък изток, Африка и ООН, както и разговори по уреждане на въпросите, свързани с дипломатическата собственост на двете държави. \r\nПоследните консултации между двете министерства са проведени преди пет години. \r\nОт българската страна планът бе подписан от заместник-министъра на външните работи на Република България Юрий Щерк, а от руска – от заместник-министър Александър Грушко.", "date": "2019.03.04", "title": "Министерствата на външните работи на Република България и Руската федерация подписаха план за консултации"}
{"url": "http://www.focus-news.net/news/2019/03/04/2630665/ministerstvo-na-otbranata-spetsializiran-ekip-ot-inzhenerniya-polk-v-belene-shte-izvarshi-razuznavane-i-transportirane-na-boepripasi-otkriti-v-plevenskoto-selo-yasen.html", "text": "Специалисти от инженерния полк в Белене ще извършат разузнаване на боеприпаси, открити в с. Ясен, Плевенско, в близост до железопътната линия Плевен-София. Това съобщиха от пресцентъра на  Министерството на отбраната .  \r\nПри първоначалния оглед е установено, че това са 9 противотанкови мини. На две от тях има маркировка, която показва, че са учебни. За да не се затруднява движението по железопътната линия, военнослужещите от инженерния полк ще извършат изземване и транспортиране на откритите боеприпаси.  \r\nДо пристигането на екипа районът се охранява от служители на МВР.", "date": "2019.03.04", "title": "Министерство на отбраната: Специализиран екип от инженерния полк в Белене ще извърши разузнаване и транспортиране на боеприпаси, открити в плевенското село Ясен"}
{"url": "http://www.focus-news.net/news/2019/03/04/2630666/evgeniya-toteva-art-terapevt-ratsete-sa-parvata-i-nay-istinska-komunikatsiya-sas-zaobikalyashtiya-ni-svyat.html", "text": "Ръцете са първата и най-истинска комуникация със заобикалящия ни свят. Това каза за  Радио „Фокус“ – Пирин  Евгения Тотева, психотерапевт и арт терапевт. По думите й ръцете са тези, които казват ела при мен. „Те са много мощен орган за опознаване и сприятеляване със заобикалящия ни свят“, посочи Евгения Тотева. Арт терапевтът коментира, че ползата от рисуването с пръсти е свързана с това, че събужда и уважава детето в нас. „Необходимо е изживяването на детските емоции в този стресиран свят, защото от липсата на тези изживяване – детето в нас е наказано“, добави Тотева. Тя каза още, че чрез рисуването с ръце се осъществява акупресура, защото според източната медицина голяма част от вътрешните ни органи имат проекция върху пръстите. „Според Денис Браун, който е практикуващ лекар, според алтернативната медицина всеки един пръст съответства на определена част от тялото“, допълни Тотева. Тя посочи, че когато рисуваме с палеца и показалеца – повлияваме на дишането и на горната част на белите дробове. „Нервните окончания на пръстите заемат и голяма област в мозъка като по този начин се активира дейността на мозъка и се нормализира и дишането“, заяви арт терапевтът. По думите й, когато човек рисува с пръсти, взима живота си в собствените си ръце. „Имам една любима мисъл на Кандински, която е „Ако цветовете са клавиатурата, очите са чукчетата, душата е многострунното пиано, художникът е ръката, която изтръгва музика, докосвайки целенасочено един до друг клавиш, за да предизвика търпение в душата“. Рисуването с пръсти е рисуване на подсъзнателно ниво като по този начин ние елиминираме мисълта“, заяви Евгения Тотева. Тя посочи, че тревожността идва от ума. „Рисувайки с пръсти, ние не знаем какво се случва, защото когато идват хората при мен никой от тях никога не са рисували, но тогава се освобождава мисълта и притеснението и те започват да рисуват като разбират, че е не е важно какво ще нарисуват“, каза още Евгения Тотева. \r\nДенис НИКИФОРОВ", "date": "2019.03.04", "title": "Евгения Тотева, арт терапевт: Ръцете са първата и най-истинска комуникация със заобикалящия ни свят"}
{"url": "http://www.focus-news.net/news/2019/03/04/2630654/balgariya-i-rusiya-podpisaha-dvugodishna-programa-za-savmestni-deystviya-v-turizma.html", "text": "България и Русия подписаха Програма за съвместни действия в областта на туризма между Министерството на туризма на Република България и Министерството на икономическото развитие на Руската федерация за периода 2019-2021 г. Церемонията се състоя в рамките на официалното посещение в България на 4 и 5 март на председателя на правителството на Руската федерация Дмитрий Медведев и водена от него делегация. То е по покана на българския премиер Бойко Борисов. Това съобщиха от пресцентъра на  Министерството на туризма .  \r\nПодписите си под документа положиха българският министър на туризма Николина Ангелкова и Максим Орешкин, министър на икономическото развитие на Руската федерация. Програмата е в изпълнение на Споразумението между правителството на Република България и правителството на Руската федерация за сътрудничество в сферата на туризма от 8 май 2007 г.  \r\nПрограмата е нова сериозна крачка за задълбочаване на традиционно добрите отношения между двете страни в толкова важен за икономиките им сектор като туризма, посочи министър Ангелкова. Тя подчерта, че Русия е сред най-важните генериращи пазари за входящия туризъм на България и предпочитанията на туристите от федерацията са постоянно във фокуса на вниманието на българската туристическа администрация и бизнеса у нас за провеждане на активна маркетингова политика и привличане на повече посетители.     \r\nС новата програма двете страни изразяват желанието си за укрепване на връзките помежду им, признавайки потенциала на туризма за икономическото им развитие. Те ще съдействат за увеличаване на взаимния туристопоток, предвижда се също да бъдат установявани директни контакти между българските и руските туристически организации и да се обменя информация за законодателството в сферата на туризма. \r\nБългария и Русия ще съдействат за защитата на законовите интереси и права на туристите, за гарантиране безопасността при престоя им, за подобряване качеството на обслужването, както за предприемане на мерки в извънредни и екстрени ситуации.  \r\nДокументът ще насърчи обмена на статистическа информация в туризма, в това число и свързана с развитието на туристическата инфраструктура. Ще се осъществява също обмен на информация и експерти между организациите с цел обучение и повишаване квалификацията на професионалните кадри за туристическата индустрия.  \r\nПредвижда се двете страни да си сътрудничат също в реализацията на държавната маркетингова стратегия и на проектите в туристическата сфера, както и във внедряване на иновациите. Ще бъде споделян опит на специалисти и журналисти по въпросите на туризма. Програмата визира организиране на година на туризма на България в Русия и на Русия в България. Ще бъдат насърчавани и отношенията между регионалните туристически организации.  \r\nБългария и Русия изразяват волята си да продължат сътрудничеството си в редица международни организации, сред които Комисията за Европа на Световната организация  по туризъм (UNWTO), Работната група за „Сътрудничество на туризма“ на Организацията за Черноморско икономическо сътрудничество (ОЧИС) и др.", "date": "2019.03.04", "title": "България и Русия подписаха двугодишна програма за съвместни действия в туризма"}
{"url": "http://www.focus-news.net/news/2019/03/04/2630659/promeni-v-dogovora-za-sotsialna-sigurnost-mezhdu-balgariya-i-rusiya-oblekchavat-otpuskaneto-na-pensii-za-grazhdani-na-dvete-strani.html", "text": "България и Русия подписаха Протокол за изменение и допълнение на Договора за социална сигурност между двете страни. С промените се запазва възможността за придобиване на социални права от гражданите, работили или живели на територията на двете страни, като същевременно се разрешават възникнали практически проблеми от досегашното приложение на документа. Това съобщиха от пресцентъра на  Министерството на труда и социалната политика . \r\nПротоколът беше подписан от министъра на труда и социалната политика Бисер Петков и Максим Топилин, министър на труда и социалната защита на Руската федерация. Двамата подписаха и Протокол за изменение и допълнение на Споразумението за прилагане на Договора за социална сигурност. \r\nНаправените изменения ще облекчат процедурата за отпускане на руски пенсии за българи и обратното. При преценка на правото на пенсия България и Русия ще могат да зачитат осигурителен стаж, придобит в трети страни, с които имат сключен международен договор. По този начин се разширява закрилата за осигурените лица и се дава възможност те да придобият право на пенсия в случаите на недостигащ осигурителен стаж. \r\nС цел подобряване на контрола върху изплащането на пенсиите и обезщетенията България и Русия ще обменят информация за упражняваната трудова дейност от хората, получаващи пенсия и ежегодно ще предоставят списъци на лицата, които получават пенсии по Договора за социална сигурност. Детайлно се регламентира и начинът за преизчисляването на пенсиите, отпуснати до влизане на документа в сила. Изрично се предвижда да се запази размерът на пенсията, отпусната преди влизане в сила на Договора, ако той е по-благоприятен. \r\nДоговорът за социална сигурност между България и Русия се изпълнява  от 2010 г. С него се гарантират социалните права на около 300 000 български граждани, живели и работили на територията на бившия СССР и днешна Русия.", "date": "2019.03.04", "title": "Промени в Договора за социална сигурност между България и Русия облекчават отпускането на пенсии за граждани на двете страни"}
{"url": "http://www.focus-news.net/news/2019/03/04/2630664/daily-star-lebanon-iran-nastoya-che-vrazkite-mu-s-moskva-sa-silni-i-othvarli-tvardeniyata-za-koordinatsiya-mezhdu-izrael-i-rusiya-za-izteglyaneto-na-chuzhdestrannite-armii-ot-siriya.html", "text": "Министерството на външните работи на Иран настоя в понеделник, че връзките на Техеран с Москва са „силни“ и отхвърли информацията за координация между Русия и Израел във връзка с изтеглянето на чуждестранните войски от Сирия, пише  електронното издание Daily Star Lebanon . \r\n„Връзките на Иран с Москва са силни и ние винаги поддържаме контакт и се консултираме едни с други“, заяви говорителят на външнополитическото ведомство Бахрам Касеми пред репортери в Техеран. \r\nПо времена визитата си в Русия миналата седмица, където се срещна с президента Владимир Путин, премиерът на Израел Бенямин Нетаняху подчерта, че еврейската държава „Няма да позволи военно установяване на Иран в Сирия“. \r\n„Президентът Путин и аз също така се съгласихме за обща цел: оттегляне на чуждестранните сили, които пристигнаха в Сирия след избухването на гражданската война. Трябва да формираме общ екип за постигането на тази цел, заедно с други елементи“, заяви министър-председателят на Израел. \r\nРусия, която заедно с Иран застана на страната на правителството в Дамаск, не е реагирала официално на това изявление. \r\nПо думите на Касеми, това е пореден пример за „психологическата война“, която води еврейската държава. \r\nОфициалните лица от Израел „имат навик, от който не могат да се отърват и това е да лъжат. Те създават психологическа атмосфера, чрез която да повлияят на отношенията на Иран с неговите съседи и Русия“, заяви той. \r\nХиляди бойци от Иран, включително членове на мощната иранска Революционна гвардия, се намират на територията на Сирия от избухването на войната там през 2011 година, като официалната причина, която се посочва за това е борбата с тероризма. \r\nНо Техеран отрича да е изпращал редовни войски в Сирия и обяснява, че членовете на Корпуса на стражите на ислямската революция служат там като „военни съветници“ и че изпратените в страната бригади са съставени от доброволци от Иран, Афганистан и Пакистан. \r\n„Докато правителството на Сирия ни иска там, ние ще останем“, категоричен е Касеми. \r\nПревод и редакция:", "date": "2019.03.04", "title": "Daily Star Lebanon: Иран настоя, че връзките му с Москва са „силни“ и отхвърли твърденията за координация между Израел и Русия за изтеглянето на чуждестранните армии от Сирия"}
