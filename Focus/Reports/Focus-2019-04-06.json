{"url": "http://www.focus-news.net/news/2019/04/06/2643685/blagoevgrad-ansambal-pirin-e-golemiyat-pobeditel-v-parvoto-izdanie-na-svetoven-folkloren-festival-mayorka.html", "text": "Ансамбъл „Пирин“ заплени журито и публиката в първото издание на „ Световен Фолклорен фестивал Майорка “. Творците от  Пиринския край представиха Благоевград изключително достойно и спечелиха I място на фестивала. Това съобщиха от  Община Благоевград . Те бяха подготвили специален репертоар, който разкрива богатството на българския фолклор. В едноседмичното събитие, организирано от световната федерация FIDAF участваха 15 ансамбли от всички континенти. Имаше представители от Бразилия, Русия, Турция Румъния, Гърция, Полша, Португалия, Словакия, Литва, Индия, Колумбия. \r\nНаградата, която Ансамбъл „Пирин“ получи тази вечер е поредното признание за таланта и професионализма на родните творци. \r\nПоканата към Ансамбъл „Пирин“ за участие във фестивала, който се провежда на Балеарските острови, Испания, бе провокирана от високото художествено и изпълнителско ниво, на което се изявява благоевградският Ансамбъл.     \r\nЕмблемата на Пиринския край е един от най-известните български фолклорни ансамбли и посланици на българското народно изкуство по света. Създаден е през 1954 година. Носител е на множество награди, сред които „Кристална лира”, „Златен карагьоз” ,  „Златен мост” , голямата наградата на Международния фолклорен фестивал „Нестинарка” Бургас 2012 и др. В цялата си история Ансамбъл „Пирин“ взима участие в множество турнета не само в България, не само в Европа, а и по целия свят.", "date": "2019.04.06", "title": "Благоевград: Ансамбъл „Пирин“ e големият победител в първото издание на „Световен Фолклорен фестивал Майорка “"}
{"url": "http://www.focus-news.net/news/2019/04/06/2643657/varna-izlozhbata-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-predstavena-v-regionalnata-biblioteka-na-9-april.html", "text": "Изложбата „140 години от Учредителното събрание и приемането на Търновската конституция“ ще бъде представена в Регионална библиотека „Пенчо Славейков” във Варна от 16.00 часа на 9 април. Това съобщиха за  Радио „Фокус“ – Варна  от Областната администрация.  \r\nПрез 2019 г. Народното събрание на Република България отбелязва 140 години от Учредителното събрание и приемането на Търновската конституция. Експозицията представя исторически и биографични данни за народните представители от състава на Учредителното събрание, портрети и документи за тяхната дейност. Изложбата показва също моменти от работата върху Търновската конституция, както и развитието на конституционния процес на фона на историческите събития, които го следват.  \r\nЕкспозицията гостува през цялата година в областните градове в страната едновременно в Северна и Южна България. Тя е подготвена по инициатива на Народното събрание, със съдействието на Държавна агенция „Архиви“. След Варна, материалите ще бъдат показани във Велико Търново на 16 април. \r\nДиана СТОЕВА", "date": "2019.04.06", "title": "Варна: Изложбата „140 години от Учредителното събрание и приемането на Търновската конституция“ ще бъде представена в Регионалната библиотека на 9 април"}
{"url": "http://www.focus-news.net/news/2019/04/06/2643658/benyamin-netanyahu-ako-planat-na-donald-tramp-predvizhda-izselvane-na-evrei-to-nyama-da-ima-nikakav-plan.html", "text": "Премиерът Бенямин Нетаняху каза, че е дал ясен сигнал на президента Доналд Тръмп, че не е готов да евакуира  „дори един човек“ от селища на Западния бряг в интервю пред телевизионния Канал 13, цитирано от израелското англоезично издание  The Times of Israel . \r\n\"Знам какво казах: Kазах, че не може да бъде премахнато дори едно селище, и [Израел настоява] за нашия постоянен контрол над цялата територия на запад от Йордан\", каза Нетаняху. \r\nЗапитан в интервюто, записано в сряда, дали е уточнил това пред Тръмп лично, Нетаняху каза, че е заложил същите позиции пред Тръмп и пред бившия американски президент Барак Обама. Той уточни, че е посочил на Тръмп, че няма да евакуира „дори един човек“ от заселническите общности. \r\nАко САЩ възнамеряват да се противопоставят на тези позиции, посочи той, това споразумение няма да е жизнеспособно. \"Що се отнася до мен, [евакуацията на поселенията] няма да бъде там [в плана], а ако е [в плана], няма да се случи.\" \r\nТръмп, каза той, \"е най-добрият приятел, който Израел е имал\" в Белия дом, и уважава неговата позицията , \"както и аз  уважавам неговата“. \r\nНа въпроса дали очаква американската администрация да признае израелския суверенитет над Западния бряг като Голанските възвишения миналия месец и защо не настоява Тръмп да одобри суверенитета на Израел над селищата, Нетаняху каза: “Изчакайте до следващия мандат“. \r\n\"Всички селища, без изключение, тези, които са в блокове и тези, които не са, трябва да останат под израелски суверенитет\", каза Нетаняху, добавяйки, че това \"в крайна сметка\" ще се случи. \r\nНад 400 000 евреи живеят в селищата на Западния бряг. Други 200 000 души живеят в кварталите на Източен Йерусалим, анексирани от Израел след войната през 1967 година.  Юлиян Марков", "date": "2019.04.06", "title": "Бенямин Нетаняху: Ако планът на Доналд Тръмп предвижда изселване на евреи, то няма да има никакъв план"}
{"url": "http://www.focus-news.net/news/2019/04/06/2643653/dimitar-argirov-naroden-pevets-sled-15-godini-malchanie-na-78-godishna-vazrast-iliya-argirov-zapisva-posledniya-si-album-moite-pesni.html", "text": "След 15 години мълчание, на 78-годишна възраст Илия Аргиров записва последния си албум „Моите песни“. Това каза в интервю за  Радио „Фокус“ – Пирин  народният певец и син на Илия Аргиров – Димитър Аргиров. Той обясни, че след като баща му се пенсионира, заминава заедно с майка си за родното ѝ село Бериево, където се занимават с отглеждането на зеленчуци.  \r\n„Той много се откъсна от музиката, но през 2009 година, аз успях да го върна на сцената. Заедно направихме няколко записа, тъй като той отдавна не беше пял. В този период излезе и неговият албум „Моите песни“. Горе-долу след това завръщане той взе участие в няколко концерта, единият от които беше юбилейният на Кирил Стефанов и Ансамбъл „Пирин“. Последното му появяване пред публика беше през 2009 година в Севлиево, където пя два пъти, единият от които бе по случай годишнина от Борис Машалов. През 2012 година след тежко боледуване баща ми почина“, каза още Аргиров. Той добави, че оттогава насам е поел нещата в свои ръце, като продължава да записва песни на Илия Аргиров, но с нови аранжименти, а напоследък е започнал да прави и собствени аранжименти.  \r\n„Имам и един албум, който е изцяло по мои аранжименти – третия ми албум „Пирински цветя“. Сега работя върху нови песни, записвам постоянно. Напоследък отново започнах да работя с главния аранжор на моите песни – Никола Ваклинов. В момента той ми направи два нови аранжимента – на дуета ми със Соня Чaкърова и на една моя песен“, добави Аргиров. Той отбеляза, че ще продължава да работи така, лека полека, защото иска следващият му албум отново да бъде с негови аранжименти. „За мен той е изключителен аранжор, затова и нещата се получават много добре“, подчерта Аргиров. \r\nЛивия НИНОВА", "date": "2019.04.06", "title": "Димитър Аргиров, народен певец: След 15 години мълчание, на 78-годишна възраст Илия Аргиров записва последния си албум „Моите песни“"}
{"url": "http://www.focus-news.net/news/2019/04/06/2643660/kosta-petrov-sdruzhenie-balgarska-praskova-sliven-mezhdu-30-i-80-sa-postradalite-ot-slanite-nasazhdeniya-ot-praskovi-nektarini-kaysii-i-chereshi-v-oblastta.html", "text": "Между 30 и 80% са пострадалите от сланите насаждения от праскови, нектарини, кайсии и череши в Сливенска област. Това съобщи за  Радио „Фокус“ – Сливен  председателят на сдружение „Българска праскова“ Коста Петров. Най-засегнати са масивите по поречието на река Тунджа, където има до 100 % измръзване на плода. Това са градините в селата Крушаре, Самуилово, Панаретовци, Мечкарево и Речица,  където температурите са падали до -5 градуса. В градините, които са разположени по – високо, предимно в района на Речица, пораженията са по – малки – от 10 до 30%. \r\nПри тази температура е неефективно и третирането с препарати срещу осланяване, които предпазват цвета до -2 -3 градуса, посочи Петров. При тези температури и неефективни и биостимулаторите, уточни овощарят. Според него изходът е подмяна на насажденията със студоустойчиви сортове. Поражения има и при черешите. При тези на бял бутон има поражения от 50% върху цвета. \r\nМиналата 2018 година също бе лоша за сливенските овощари. Тогава на места имаше до 100% пропаднали площи заради мразовете, припомни Петров. Компенсацията, която бе изплатена на собствениците на прасковени градини бе 130 лв. на декар, което е крайно недостатъчно, коментира председателят на сдружение „Българска праскова“. \r\nВ Сливенско се отглеждат близо 70 на сто от прасковените насаждения в Югоизточна България. Прасковите са около 16 000 декара,а близо 3000 декара са насаждения със сливи и джанки, 8000 декара са черешите. \r\nЛюдмила ЙОРГОВА", "date": "2019.04.06", "title": "Коста Петров, сдружение „Българска праскова“ – Сливен: Между 30 и 80% са пострадалите от сланите насаждения от праскови, нектарини, кайсии и череши в областта"}
{"url": "http://www.focus-news.net/news/2019/04/06/2643656/evrodeputatat-petar-kurumbashev-trizoneti-chastni-asansyori-ottam-idva-sloganat-na-gerb-vidimi-rezultati.html", "text": "Скандалът с апартаментите вместо да се потушава, се разгаря. Българите все повече си задават въпроса кой контролира тези, които контролират. Виждаме това, което се появява - тризонети, сауни на покриви; появи се и нова тераса. Когато си купиш имоти за над един милион лева, а в същото време водиш дискусии за това, дали минималната пенсия да бъде 200, или 300 лева, този дебат морално не издържа. Това заяви Петър Курумбашев, член на Делегацията на българските социалисти в Европейския парламент, в предаването \"Седмицата\" по Дарик радио, съобщиха от  пресофиса на евродепутата . \r\nВъв връзка с казаното от премиера Бойко Борисов, че едно време комунистите живеели в квартал \"Изток\", Курумбашев попита: \"А сега кой живее там - новите комунисти от ГЕРБ ли? Това ли е краят на прехода? Това ли е справедливостта в резултат на едно 10-годишно управление - ти и твоята кума да си купите апартаменти на тези или онези цени? А след това да се окаже, че и тези, които те контролират, правят същото?\" \r\nПо думите на Курумбашев са впечатляващи и размерите на придобивките - тризонети, частни асансьори. \"Мисля, че това отговаря много точно на слогана на ГЕРБ - \"Видими резултати\". Сега го осмислям по един нов начин. Не разбирам и реакцията на ГЕРБ. От една страна, намират Цветанов за виновен, щом като го оттеглят от парламента. От друга страна, не го намират за виновен, защото продължава да си изпълнява партийните позиции. Няма полувиновност - или си виновен, или не си\", смята той.  \r\nПетър Курумбашев каза още, че е учуден от разговорите за \"презумпция за невинност\".  \r\n\"Спомням си, че г-н Цветанов обвини български лекари в убийство и прочете СРС-та в пленарна зала. Няма следствие, няма прокуратура - да не говорим за съд. Той просто прочете СРС-та в пленарна зала. Спомням си и всички показни акции - \"Октопод\"-и, влизането в 6:30 сутринта в дома на Борислав Гуцанов и арестуването му пред неговите деца, като че ли е наркобарон, който се крие край някоя морска къща в Барселона. Тогава имаше: \"На колене, защото ти си престъпник\" и нямаше проблем това да се случва. А този, който сега е шеф на КОНПИ, не успя да разбере за какво си говорят Ваньо Танов и Бойко Борисов, въпреки че Борисов се обажда и казва \"Извади ги тези хора от тази фабрика, защото аз съм се разбрал да не се закача този човек\". Това нормално ли е?\", попита Курумбашев.  \r\n\"Всички тези неща са се случиха, а в момента говорият за презумпция за невинност - още повече, при положение че си си купил апартамент за 600 евро на квадратен метър при реална цена 2500 евро\", каза Курумбашев. \r\nСпоред него една част от проблема е, че са спестени данъци, но може би по-сериозният проблем е, че се изповядва сделка на по-ниска цена, защото не можеш да докажеш доходи.  \r\n\"По една случайност в същото време същата тази фирма има разрешение за строеж на сграда, която е по-висока от Японския хотел. По една случайност парламентарната група на ГЕРБ, която има мнозинство, приема поправка, която облагодетелства точно това разрешение за строеж. И всичко е точно\", добави евродепутатът.", "date": "2019.04.06", "title": "Евродепутатът Петър Курумбашев: Тризонети, частни асансьори - оттам идва слоганът на ГЕРБ \"Видими резултати\""}
{"url": "http://www.focus-news.net/news/2019/04/06/2643662/nimh-utre-na-mnogo-mesta-shte-ima-prevalyavaniya-ot-dazhd-maksimalnite-temperaturi-shte-sa-mezhdu-14-i-19.html", "text": "През нощта ще бъде облачно и на места в Рило-Родопската област ще превали дъжд. Минимални температури между 4° и 9°. Това съобщи за  Агенция „Фокус“  Христо Христов, дежурен синоптик в  Националния институт по метеорология и хидрология  (НИМХ). Утре облачността ще бъде значителна и на много места, главно в Централна и Източна България, ще има превалявания от дъжд. Ще продължи да духа до умерен източен вятър. Максимални температури - между 14° и 19°. \r\nОблачно ще бъде и по Черноморието с превалявания от дъжд. Ще духа слаб вятър от изток-югоизток.  Максималните температури ще бъдат между 12° и 15°. Температурата на морската вода е 11°. Вълнението на морето ще бъде 3 бала. \r\nНад планините ще бъде предимно облачно, по високите части и мъгливо. На места ще има превалявания от дъжд, над около 2000 метра от сняг. Ще духа слаб до умерен юг-югозападен вятър. Максимална температура на 1200 метра около 8°, на 2000 метра - около 2°. \r\nАтмосферното налягане ще бъде по-ниско от средното за месеца и през деня още ще се понижи. \r\nВ началото на седмицата времето ще бъде предимно облачно и на много места ще има краткотрайни валежи, в отделни райони - с гръмотевици. Повишава се вероятността за локални интензивни валежи. Ще духа умерен вятър от изток. Преобладаващите минимални температури ще бъдат между 5° и 10°, а максималните – между 13° и 18°. В средата на седмицата облачността ще се разкъса, но на места, главно в следобедните часове, все още ще има краткотрайни превалявания Дневните температури ще се повишат с 3-4 градуса.", "date": "2019.04.06", "title": "НИМХ: Утре на много места ще има превалявания от дъжд, максималните температури ще са между 14° и 19°"}
{"url": "http://www.focus-news.net/news/2019/04/06/2643661/sport-ludogorets-i-tsska-zavarshiha-00-v-mach-ot-28-iya-krag-na-parva-liga.html", "text": "Футбол: Лудогорец и ЦСКА завършиха при резултат 0:0 в мач от 28-ия кръг на Шампионската група в Първа лига. След като и двата отбора направиха по няколко пропуска не успаха да си отбележат гол. Така Лудогорец продължава да стои на върха с 64 точки – три повече от втория ЦСКА. Днес в 20:00 часа започва мачът от Групата на изпадащите между Верея и Витоша Бистрица.", "date": "2019.04.06", "title": "Спорт: Лудогорец и ЦСКА завършиха 0:0 в мач от 28-ия кръг на Първа лига"}
{"url": "http://www.focus-news.net/news/2019/04/06/2643659/prof-boyan-durankev-shte-vodi-listata-na-koalitsiya-za-balgariya-za-evrovota-obzor.html", "text": "Проф. Боян Дуранкев ще води листата на „Коалиция за България“ за евровота. Това реши единодушно Политическият съвет на коалицията. Новината съобщи  лидерът на АБВ Румен Петков  на пресконференция. Той посочи, че чрез проф. Боян Дуранкев имаме голяма възможност като българи да водим силен дебат в политическата надпревара за участие в ЕП. По думите му чрез кандидатурата на проф. Боян Дуранкев ще може да се даде на България необходимото достойнство и самочувствие, че излъчва хора, които със своята почтеност, със своята готовност, да работят за обществото и да бъдат полезни.  \r\nПетков уточни, че в рамките на Политическия съвет се обсъждат повече от 40 кандидатури за евродепутати и допълни, че те са направени от 7-те партии, които са част от коалицията. „18 мъже и 9 жени обсъждаме, 27 конкретни кандидатури. Всички те са с висше образование. От тях 10 са представители на академичната общност, хабилитирани лица. В това число 7 преподаватели във висши учебни заведения. Възрастовото разпределение е до 35 години - 13 кандидати, между 35 и 60 – 9 кандидати и над 60-годишна възраст – 6. Много добър баланс като териториално представителство, възрастово участие и практически възможност да са гарантира равнопоставеността на двата пола в листата“, каза още Петков и уточни, че е силно и професионалното присъствие. Според него форматът \"Коалиция за България\" е перспективен и внушава у хората сигурност. Председателят на АБВ обяви, че „Коалиция за България“ ще води честна кампания, чийто адресат е българинът, гражданинът, който иска по-добър живот и кампания, чийто адресат в крайна сметка е българското общество.  \r\nОт своя страна  водачът на листата на „Коалиция за България“ проф. Боян Дуранкев  заяви, че трябва да се промени Европа, за да се промени България. По думите му това може да стане с тотална европейска война на корупцията. Това бе една от петте му тези, зад които би застанал в Европейския парламент. Той изброи нуждата от едно балансирано развитие на регионите, демографски растеж, сближаване на доходите на трудовите хора и въвеждане на принципа в ЕС – равни заплати, независимо къде работиш и въвеждане на минимална европейска заплата, която да не бъде по-малка от една втора от средната европейска заплата и то от 2020 г., както и нормализиране на отношенията между ЕС и Русия. Според него в ЕП трябва да се върнат надеждите на българите, които през Прехода доста са пострадали.  Кой е проф. Боян Дуранкев? \r\nПроф. Боян Дуранкев е роден на 2 май 1951 г. в София. Образованието си получава в УНСС през 1980 г. Специализирал е в САЩ, Германия. През 1989 г. придобива степен доктор по икономика, а две години по-късно става доцент. Професор е от 2010 г. Към момента е главен секретар на УНСС. Част е от Българската асоциация по маркетинг.  \r\nДеница КИТАНОВА", "date": "2019.04.06", "title": "Проф. Боян Дуранкев ще води листата на „Коалиция за България“ за евровота (ОБЗОР)"}
{"url": "http://www.focus-news.net/news/2019/04/06/2643654/arteks-preustanovyava-stroitelstvoto-na-zlaten-vek.html", "text": "\"Артекс\" преустановява строителството на \"Златен век\". Това съобщиха от  строителната компания .  \r\n\"В момента работим по осигуряване на безопасността на обект „Златен Век“, както и по отстраняване на констатираните забележки от страна на ДНСК като технологичният срок за това е до 15.04.2019г. \r\nПреустановяваме строителството на обекта, съобразявайки се с разпореждането на министър-председателя г-н Бойко Борисов. \r\nКонструкцията на текущото ниво е необходимо да бъде завършена с цел безопасност и защита на хората от падащи строителни материали и съоръжения при евентуални природни бедствия\", уточняват от \"Артекс\". \r\nОт строителната компания са категорични, че проектът „Златен Век“ е законен, притежава действащо разрешение за строеж и законни строителни книжа. \"Съдействаме на всички институции - органите на ДНСК и МРРБ - за извършване на проверки на строежа и документацията\", добавят от \"Артекс\".  \r\n\"Припомняме на цялото общество, че „АРТЕКС ИНЖЕНЕРИНГ“ АД е строително-инвестиционна компания, която е от 25 години на пазара. Името ни е синоним на качество, законност и коректност. Спазваме стриктно всички закони на Република България. Никога не сме участвали в приватизационни сделки, обществени поръчки и не сме усвоявали средства по европейски фондове\", пишат още от компанията.", "date": "2019.04.06", "title": "\"Артекс\" преустановява строителството на \"Златен век\""}
{"url": "http://www.focus-news.net/news/2019/04/06/2643666/sport-veselin-topalov-s-parva-pobeda-na-turnira-v-shamkir-azerbaydzhan.html", "text": "Гросмайстор Веселин Топалов постигна първа победа на турнира по шахмат от XXI категория „Шамкир Чес“ в азербайджанския град Шамкир.  \r\nБългаринът победи представителя на домакините Шахрияр Мамедяров с белите фигури на 33-ия ход в партия от шестия кръг. \r\nТопалов има 3.0 точки актив и е седми в класирането. Лидер с 4.0 точки е световният шампион Магнус Карлсен, Норвегия. \r\nВ събота е седмият кръг от турнира. Топалов ще играе с черните срещу друг представител на домакините Теймур Раджабов.  \r\nШестото издание на турнира по шахмат от XXI категория „Шамкир Чес“ ще продължи до 9 април. Наградният фонд е 100 000 евро, а победителят ще получи 30 000 евро.", "date": "2019.04.06", "title": "Спорт: Веселин Топалов с първа победа на турнира в Шамкир, Азербайджан"}
{"url": "http://www.focus-news.net/news/2019/04/06/2643664/varna-uchenitsi-shte-zasadyat-dravcheta-v-park-muzey-vladislav-varnenchik-na-9-april.html", "text": "30 фиданки от декоративния дървесен вид мелия и върби ще бъдат засадени от ученици от 8 до 11 клас в СУ „Пейо Яворов“ в Парк-музей „Владислав Варненчик“ във Варна от 10.30 часа на 9 април, съобщиха от  музея . Това е първото училище във Варна, получило престижната международна награда „Зелен флаг“ по програма „Екоучилища“.  \r\nУчениците ще обновят растителността в парковата среда на музея, проектирана от чешкия ландшафтен архитект Антон Новак преди повече от 80 години. Днес там могат да бъдат видени над 50 различни вида дървета и храсти. Новите попълнения сред дървесните видове в парковата флора са предоставени от „Североизточно държавно предприятие“ – Шумен.", "date": "2019.04.06", "title": "Варна: Ученици ще засадят дръвчета в Парк-музей „Владислав Варненчик“ на 9 април"}
{"url": "http://www.focus-news.net/news/2019/04/06/2643663/blagoevgrad-darvo-na-pokoleniyata-zasadiha-detsata-ot-detska-gradina-radost-v-simitli-po-povod-sedmitsa-na-gorata.html", "text": "Дърво на поколенията засадиха децата от Детска градина „Радост“ в Симитли. Това съобщиха от пресцентъра на  Община Симитли . Заедно с малчуганите и по случай Седмицата на гората се включиха бивши нейни възпитаници и лесничеи от Държавно Горско Стопанство- Симитли. Засаждането на дърво е и повод да се научат децата на любов към природата. \r\nИнициативата е свързана с няколко годишнини, които тази година са център на вниманието в Симитли- 50 години от обявяването на Симитлиза град, 60 години Предучилищно възпитание – град Симитли и 10 години филиал „Ян Бибиян“. С изключителен ентусиазъм децата и техните родители, бивши възпитаници на детската градина се включиха в инициативата. \r\nДецата обещаха да се грижат за дърветата, с послание към бъдещите поколения. \r\nТази година мотото на седмицата на гората е „140 години история и традиции в грижата за бъдещето на гората“. \r\nПрез 2019 г. се навършват 140 години от създаването на централната горска служба, 120 години специализирана горска преса и 110 години от основаването на Съюза на лесовъдите. За честването са предвидени различни събития в цялата страна.", "date": "2019.04.06", "title": "Благоевград: Дърво на поколенията засадиха децата от Детска градина „Радост“ в Симитли по повод „Седмица на гората“"}
{"url": "http://www.focus-news.net/news/2019/04/06/2643464/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Държавният секретар на САЩ Майк Помпео заяви, че Вашингтон не е заинтересован във формирането на „техническа работна група“ за обсъждане на това, дали придобиването на руски системи за противовъздушна отбрана С-400 от Турция би могло да застраши западните оръжейни системи, пише електронното издание на  вестник Washington Examiner  в материал, представен без редакторска намеса. \r\nТурция предизвика международен скандал с настояването си да придобие С-400, които съюзникът на САЩ в НАТО иска да използва заедно със западните оръжейни системи. Турският външен министър Мевлют Чавушоглу отхвърли твърденията на САЩ, че сделката ще помогне на Русия да се научи как да засича произвежданите от Америка F-35 и призова за формиране на работна група, която да обсъди въпроса, но екипа на Помпео смята, че това би било загуба на време. \r\n„САЩ и Турция вече имаха работна група за сигурността и отбраната на 5 февруари за обсъждане на набора проблеми около С-400“, заяви официално лице от Държавния департамент пред Washington Examiner. „Нашата позиция по въпроса е пределно ясна, а тя е, че F-35 и С-400 са несъвместими и ние го повтаряме при всяка възможност, включително на разговорите на най-високо равнище“. \r\nОфициалните представители на САЩ твърдят, че използването на С-400 заедно с F-35 ще даде на Русия безценна възможност да научи как да засича и да се прицелва в изтребителите. Този отговор е безцеремонно отхвърляне на идеите на Чавушоглу, който в сряда призова за такива преговори. \r\n„Не е нужно тя (системата С-400) да бъде интегрирана в системите на НАТО“, заяви Чавушоглу, докато пътуваше към Вашингтон за мероприятията по повод 70-ата годишнина от създаването на Алианса. „Много ясно показахме, че тази система няма да вижда каквато и да е система на НАТО, включително F-35, като враг. Затова предложихме на Съединените щати да създадат техническа работна група, която да гарантира, че тази система няма да бъде заплаха нито за F-35, нито за системите на НАТО“. \r\nТой също така омаловажи стойността на предложението на президента Тръмп да продаде на Турция системи за противоракетна отбрана на  „Пейтриът“ и каза, че САЩ нямат право да изключат Анкара от програмата за F-35. \r\n „Турция е част от тази програма [F-35] и ние въведохме много части от този F-35“, каза той в Семинарите на НАТО, поредица от дискусии, организирани от Атлантическия съвет, германския фонд \"Маршал\" и Мюнхенската конференция за сигурността. „Така че това не е нещо, което САЩ произвеждат и САЩ продават на съюзниците на НАТО, включително Турция. Така че, ние сме част от тази програма и не би трябвало нещата да са толкова прости“. \r\nТурските пилоти се обучават в Аризона да управляват двата самолета F-35, за които Турция плати преди ескалацията на спора. Lockheed Martin, която произвежда изтребителите, имаше планове да продаде до 100 такива самолета на Турция. \r\nЧавушоглу твърди, че президентът Тръмп е „длъжен“ да помогне на Турция да убеди Конгреса да не приема закони, които биха блокирали предаването на тези самолети, независимо от споровете около С-400. Но вицепрезидентът на САЩ Майк Пенс отговори така: „Турция трябва да избере“ между военното сътрудничество с Русия и съюзниците от НАТО. Двама ключови депутати повториха това послание след срещата в сряда следобед с Чавушоглу. \r\n„Няма средно положение, при което Турция да избере значително военно сътрудничество и с Русия, и със САЩ“, заяви председателят на комисията по отбраната на американския конгрес Елиът Енгел в хода на съвместна пресконференция с друг изтъкнат сенатор – Майкъл МакКол. „Задълбочаването на връзките с Москва може да предизвика санкции и изключване на Турция от програмата за F-35”. \r\n*** Доставките на системите С-400 от Русия за Турция, могат да бъдат в дневния ред на срещата между лидерите на двете държави, пише електронното издание на  турския ежедневник Yeni Safak , като се позовава на помощника на руския президент Юрий Ушаков. \r\nПланираното изтегляне на американските войски от Сирия също може да бъде дискутирано по време на разговорите между президента на Турция Реджеп Тайип Ердоган и неговия руски колега Владимир Путин на 8 Април, съобщи Ушаков пред репортери в Москва. \r\n„Ще бъдат обсъдени американските планове за частичното изтегляне на войските им от Сирия. Следващия въпрос е за изпълнението на високопрофилния проект за доставките на най-модерните руски противовъздушни системи С-400 на турските военновъздушни сили (ВВС)“, добави той. \r\nУшаков отбеляза, че на срещата лице в лице между Ердоган и Путин ще намери място и „дискусия по най-чувствителните теми“.  \r\nДвамата президенти по-късно ще вземат участие в церемонията по откриването на турско-руската културна година в Болшой театър. \r\n***  Министърът на отбраната на Турция заяви, че три от четири самолета F-35 са доставени от САЩ, а последният се очаква да бъде доставен в петък, съобщава турският  Daily Sabah . \r\n„За да защитим правото ни и закона, поддържаме нашите контакти и преговори“, каза Хулуси Акар по време на посещение в казарма, където присъстваше турският военен представител в мироопазващите сили на НАТО в Косово (КФОР). \r\nАкар заяви, че Турция е изпълнила всичките си задължения. \r\n„Ние сме един от осемте партньори на този проект. Дадохме сериозна сума, изпълнихме всичките си отговорности. В рамките на постигнатото споразумение са доставени три самолета и четвъртият ще бъде доставен днес“, съобщи той. \r\nАкар добави, че Турция все още се интересува от закупуването на американската система за противоракетна отбрана Patriot, която американците се колебаят да продадат. \r\n„Защитата на страната и нацията ни е най-важното задължение. Единствената цел на Турция е да защити своята територия и народ“, каза той. \r\n„Работихме по този въпрос. Казваме, че можем да получим американските системи за въздушна и ракетна отбрана Patriot едновременно, докато получаваме С-400. Нашите власти продължават преговорите, така че ние ясно показахме, че сме желаещи да закупим Patriot“, добави министърът на отбраната. \r\nПо-рано Акар пристигна в Косово от Скопие след срещите си с висши държавни служители от Северна Македония.", "date": "2019.04.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/06/2643465/predstoyashti-sabitiya-v-stranata-za-6-april-agentsiya-fokus.html", "text": "*** \r\nОт 13.00 часа министърът на земеделието, храните и горите Румен Порожанов ще участва в освещаването на ремонтирания ранносредновековен манастир „Св. 40 мъченици“. \r\n*** \r\nОт 10.00 и 11.00 часа в парка срещу районната администрация в ж.к. \"Младост 3\" и в парк \"100 години София\" в ж.к. \"Младост 2\" ГЕРБ - Младост ще постави къщички за книги. \r\n*** \r\nОт 10.30 часа Висшето училище по застраховане и финанси (ВУЗФ) организира Ден на отворените врати.  \r\n*** \r\nОт 11.00 часа в Новата гора край Суходол започва пролетният залесителен сезон. \r\n*** \r\nОт 11.00 часа в Националния военноисторически музей ще се проведе нова  \r\nсемейна образователна програма „Животните на фронта“. \r\n*** \r\nОт 14.00 часа в зала 8 на НДК ще се състои пресконференция след заседание на Националния съвет на ПП АБВ и Политическия съвет на „Коалиция за България“. На събитието ще бъде представен съставът на листата на „Коалиция за България“ за предстоящите европейски избори. \r\n*** \r\nОт 19.00 часа на сцена Backstage в Театър Азарян ще бъдат представени различни начини на виртуалното общуване в спектакъла „Сбогом, Йохан Райс!“. \r\n*** \r\nВ 10.00 ч. на пл. „Акад. Николай Хайтов” започва IV фестивал на уличното изкуство „Брилянтин’ 2019”. \r\n*** \r\nВ 10.30 часа в конферентната зала на Областна администрация Благоевград РИК-Благоевград ще проведе пресконференция.  \r\n*** \r\nВ 10.30 часа на площад „Македония“ с концерт ще бъде поставено началото на кампанията „Чист и зелен Благоевград! От нас зависи!“. В 10.30 часа ще бъде официалното откриване на кампанията, когато ще бъде даден и старт на почистването.   \r\n*** \r\nВ 10.30 часа в двора на ДГС-Благоевград ще бъдат раздавани фиданки в рамките на кампанията „Чист и зелен Благоевград! От нас зависи!“. \r\n*** \r\nОт 18.00 часа на площад „7-ми април\" ще проведе празничен концерт. \r\n*** \r\nВ ОУ „Георги Бенковски“ ще се проведе математически турнир за деца от предучилищна възраст „Многознайко“. \r\n*** \r\nОт 10.00 до 15.00 часа в Експо център „Флора“ ще се проведе инициативата „Мини Академия за родители“.  \r\n*** \r\nOт 11.00 часа в МОЛ Бургас Плаза (ниво 0) ще започне официалното откриване на Четвъртото издание на Изложение „Зона Здраве“ – Бургас. \r\n*** \r\nОт 11.00 до 16.00 часа ще се извършват прегледи и консултации от специалисти от лечебните заведения в Бургас като част от изложението „Зона Здраве“.  \r\n*** \r\nОт 11.00 до 14.30 часа в района на Експозиционен център „Флора“ младежи ще участват в различни творчески и спортни работилници. \r\n*** \r\nОт 11.30 часа в Етнографския музей (ул. „Славянска“ 69) ще се проведе лекция на тема „Подводни археологически проучвания по Южното българско Черноморие“. \r\n*** \r\nОт 12.00 часа в зала 4 на Експозиционен център „Флора“ ще бъдат представени резултатите от проект „Социално включване и развитие за младежите от община Бургас“.  \r\n*** \r\nОт 17.00 часа в Кафе \"С автограф“ (ул. \"Вола\" 1) ще се проведе литературна вечер, озаглавена \"Енигматичният Maurice Blanchot, който \"не разказваше истории\". \r\n*** \r\nОт 19.00 часа на сцената на Културен дом на нефтохимика ще бъде представен спектакълът „Пътят“ с участието нашкола за арменски танци „Наири“ и балет „Естрея“.  \r\n*** \r\nОт 10.00 часа пред Катедралния храм ще започне откриване на мотосезона.   \r\n*** \r\nВ 7.50 часа на жп гарата във Велико Търново започва походът из горите на Кръстец, организиран от групата за здравословен начин на живот „TarnovoRuns”.  \r\n***  \r\nОт 10.00 часа в парк „Дружба“ ще се състои фитнес на открито – безплатна тренировка. \r\n***  \r\nОт 11.00 часа в Салон на Читалище „Искра“ Театър „Весел“ ще представи  детски куклен спектакъл „Умник Гюро“ на Държавен куклен театър – Търговище.  \r\n***  \r\nОт 20.00 часа от площадка за наблюдение на ул. „Никола Пиколо“ ще може да се наблюдава Аудио-визуален спектакъл „Царевград Търнов – звук и светлина“.  \r\n*** \r\nОт 10.30 часа в Куклена зала на ДКТ ще се играе постановката „Палечка“ по Ханс Кристиан Андерсен. \r\n*** \r\nОт 14.00 до 16.00 часа в ЕМО „Етър“ ще се проведат безплатни тематични беседи за занаяти, в които се използват съоръжения, задвижвани с вода  – дървостругарство, мелничарство, тепавичарство и гайтанджийство. \r\n*** \r\nОт 13.00 часа в залата на общината ще се проведе първа среща с участниците в обучителния курс за родители на малки деца „Работилници за родители” по програмата „Да пораснем заедно”.  \r\n*** \r\nОт 10.00 часа на бул. „Русия“ ще бъде дадено началото на Националния шампионат по спортно ходене за мъже, жени, юноши и девойки под 20 г. и под 18 г., както и за момчета и момичета под 16 г.  \r\n*** \r\nОт 10.30 часа в местността „Анев дол” ще се проведе спортен празник ,,Ден  на  гората”. \r\n*** \r\nОт 19.00 часа в театрален салон „Георги Русев“ ще се играе „Приятели мои“ - комедийно шоу на Дарик радио и Сдружение \"G. O. WAKE UP\" с Димитър Туджаров – Шкумбата.  \r\n*** \r\nВ 11.00 часа в зоната пред Туристическия информационен център в Стария град (ул.  „Д-р Стоян Чомаков” №1) започва инициативата „Музей на открито“. \r\n*** \r\nОт 14.00 часа пазар „Чайка“, район Източен ще се превърнат в сцена на един специален театър, посветен на пловдивчани и тяхното ежедневие. \r\n*** \r\nОт 18.00 часа в читалище „Алеко Константинов“ ще бъде представен проектът „Mind The Kiss“.  \r\n*** \r\nОт 10.00 часа в Спортна зала „Величко Чолаков” ще започне Националният турнир по спортни танци и Купа България.  \r\n*** \r\nОт 11.00 часа в РБ „З. Княжески“ ще бъде прожектиран балетът „Дон Кихот“, запис от 2016 г. на балета на Виенската опера. \r\n*** \r\nОт 16.30 ч. в Драматичен театър „Гео Милев” македонската група от Факултет за драматични изкуства към Университет „Св. Св. Кирил и Методий” в Скопие ще даде началото на основната програма в Международния студентски театрален фестивал „Данаил Чирпански“. \r\n*** \r\nОт 19.00 часа в Оперния театър ще се състои премиерата на камерната опера „Лицето на лъва“ от Елена Лангер. \r\n*** \r\nОт 10.00 часа Шуменският общински младежки съвет се включва в националната инициатива „ФАС ОFF“ и организира акция за почистване на района около Паметника на Свободата и стъпалата до Младежки дом Шумен.", "date": "2019.04.06", "title": "Предстоящи събития в страната за 6 април (Агенция „Фокус“)"}
{"url": "http://www.focus-news.net/news/2019/04/06/2643665/dimitar-argirov-naroden-pevets-veche-10-godini-rabotya-aktivno-v-oblastta-na-balgarskiya-folklor-dori-prezapisah-mnogo-ot-pesnite-na-bashta-mi-iliya-argirov.html", "text": "Вече 10 години работя активно в областта на българския фолклор, дори презаписах много от песните на баща ми – Илия Аргиров. Това каза в интервю за  Радио „Фокус“ – Пирин  народният певец и син на Илия Аргиров – Димитър Аргиров. Той добави, че през последните три години новото при него е, че пее в дует, когато има предложение и възможност за това. „Дуетната ми половинка е Соня Чакърова – една много добра певица от Северняшката фолклорна област, но също така пее чудесно и македонски песни. С нея реализирахме няколко видео клипа, постоянно записваме и нови песни. Сега ни предстоят още няколко нови клипа, както и концерти. Всъщност се оказва, че нашият дует е много успешен, защото гласовете ни си пасват перфектно, тоест, успели сме да постигнем една много добра симбиоза помежду си“, каза още Аргиров.  \r\nТой добави, че със Соня Чакърова планират да издадат и съвместен албум. „Другото ново, освен подготовката на новият ми албум е, че за тази година имам много планирани изяви. Миналата година също мина много добре. Според мен нещата към момента вървят много добре и то все нагоре. Това, с което искам да се похваля, е, че миналата година Ваня Монева ни покани заедно със Соня да запишем няколко песни, заедно с оркестъра за народна музика с диригент Димитър Христов. Записите бяха реализирани през януари, като записахме четири прекрасни песни от репертоара на баща ми“, подчерта Аргиров. Той отбеляза, че аранжиментът е бил направен от Димитър Христов. „Всеки момент се очаква тези песни да излязат и аз съм изключително горд, защото за всеки един музикант това е много голямо признание. Това всъщност е може би един от най-големите ми успехи през последните 10 години, защото всеки един изпълнител много добре знае какво е да запишеш песни с този оркестър“, посочи Аргиров. \r\nЛивия НИНОВА", "date": "2019.04.06", "title": "Димитър Аргиров, народен певец: Вече 10 години работя активно в областта на българския фолклор, дори презаписах много от песните на баща ми – Илия Аргиров"}
{"url": "http://www.focus-news.net/news/2019/04/06/2643466/nov-epizod-ot-imotnata-saga-obzor.html", "text": "След като в четвъртък в скандала с апартаментите на властта бяха замесени и имената на председателя на КПКОНПИ Пламен Георгиев, директора на Националната следствена служба Борислав Сарафов и председателя на Върховния касационен съд Лозан Панов, в петък сагата продължи с двама нови участници. Още в четвъртък лидерът на НФСБ Валери Симеонов коментира, че е добре премиерът Бойко Борисов внимателно да си огледа министрите и намекна за още един член на кабинета с евтин имот в столицата. Той дори посочи конкретен адрес в кв. „Овча Купел“, на апартамент, чийто собственик се оказа министърът на туризма Николина Ангелкова. По-късно Ангелкова коментира, че няма притеснения по отношение на жилището, тъй като то е закупено от родителите й и всичко около сделката за него е прозрачно.  \r\nВ петък сагата бе продължена от Симеонов, който този път обърна внимание, че Ангелкова притежава и имот в кв. „Драгалевци“, който не е вписала в декларацията си. Той призова премиерът дай поиска оставката й, така както е направи и с останалите замесени в скандала с имотите лица. „Премиерът Бойко Борсов трябва да вземе решение дали да поиска оставката на Николина Ангелкова или да я причисли към групата на любимките си“, каза лидерът на НФСБ. „Казах на медиите едни факти, те си направиха разследване и стигнаха до едни факти, които според мен са доста обезпокояващи. Защото си заминаха хора, които бяха купили на груб строеж за по 800 евро на кв. м. В случая става дума за покупка на 220 евро на кв. м. в годината на най-високи цени на недвижимите имоти – 2008 г.“, посочи той. По-късно заместник-председателят на НФСБ Борис Ячев обяви, че от партията са сезирали главния прокурор Сотир Цацаров с искане да бъде направена проверка как са придобити имотите на министъра на туризма Николина Ангелкова. „Подкрепяме казаното от премиера Бойко Борисов, че трябва да бъдат прилагани единни стандарти към всички представители на публичната власт – на високите етажи на властта, и считаме, че една подобна проверка би могла да оневини този, който е проверяван, ако се окаже, че няма законови нарушения“, коментира Ячев.  \r\nМинистърът на туризма от своя страна даде информация за имота си в „Драгалевци“ чрез официалния си профил във „Фейсбук“. Тя обясни, че имотът е неин от края на 2018 г. и предстои да бъде деклариран до 15 май тази година. „Паричните средства за покупката на имота са от моите родители, като всички данъци са надлежно заплатени“, обяви Ангелкова. Тя подчерта още и, че при проверка на пазарните цени на УПИ в района, както и на извършените реални сделки в Агенцията по вписванията, може да се установи, че сделката е извършена на пазарна цена.", "date": "2019.04.06", "title": "Нов епизод от имотната сага (ОБЗОР)"}
{"url": "http://www.focus-news.net/news/2019/04/06/2643667/trima-ot-zadarzhanite-za-podkupi-v-dai-pernik-izlizat-ot-aresta.html", "text": "Трима от задържаните за подкупи след спецакция в \"Автомобилна администрация\" в Перник излизат от ареста, предаде  Нова телевизия . Началникът на местната дирекция на ДАИ беше оставен без мярка за неотклонение. А двете жени, обвинени за участие в организираната престъпна група, ще останат под домашен арест. \r\nЕдната от тях е психолог и издава удостоверения за психологическа годност на водачите. Другата е със средно образование. Адвокатът ѝ се аргументира, че дори няма правомощия да прави проверки на шофьори. В ареста остават главния инспектор, сочен за организатор, и двама от инспекторите. Според съда има опасност да извършат друго престъпление.", "date": "2019.04.06", "title": "Трима от задържаните за подкупи в ДАИ - Перник излизат от ареста"}
{"url": "http://www.focus-news.net/news/2019/04/06/2643655/the-new-yotk-times-neochakvana-zasada-zabavya-patya-na-halifa-haftar-kam-tripoli.html", "text": "Неочаквана засада забавя пътя на Халифа Хафтар към Триполи, пише авторитетния американски вестник  The New York Times . \r\nНеговите войници постигнаха споразумение с местните лидери в град Завия в четвъртък, за да завземат града без нито един куршум, но друга фракция на Завия очевидно имаше други идеи, а рано в петък сутринта те заобиколиха и плениха повече от 100 бойци на Хафтар заедно с оръжията им - отново, без да изстрелят нито един куршум, според местните жители и видеозаписи. \r\nДен след изненадващото му придвижване до покрайнините на Триполи, напредването  на фелдмаршал Хафтар почти спря, което предполага, че може да предстои продължителна и тежка битка. \r\nКоалиция от съперничещи си милиции и обратът в Завия показаха нетрайния характер на съюзите между въоръжените групировки, които поеха контрола над Либия след Арабската пролет през 2011 г \r\nГенералният секретар на ООН Антонио Гутериш пристигна тази седмица в Либия, очаквайки да помогне за свикване на мирни преговори между тези съпернически милиции. Вместо това той се срещна в петък с Хафтар и обяви след това, че напуска с \"дълбока загриженост и натежало  сърце\". \r\n\"Все още се надявам, че ще бъде възможно да се избегне кървава конфронтация в и около Триполи,\" каза г-н Гутериш в изявление. \"Каквото и да се случи, ООН ще останат ангажирани, аз ще остана ангажиран, за да подкрепим либийския народ.\" \r\nХалифа Хафтар - 75-годишен бивш офицер от армията на полковник Муамар Кадафи, който избяга от него обяви през 2014 г., че възнамерява да възстанови реда в Либия като новия  „силен човек“ в страната. \r\nОтне му три години, за да победи коалиция от ислямистки милиции за контрола над източния град Бенгази. Но той получи голяма подкрепа от Египет и Обединените арабски емирства, а по-късно от Русия и Франция. След като пое Бенгази, той разчита на комбинация от превъзходни ресурси и местни сделки за установяване на свободен контрол върху голяма част от източната част на Либия. \r\nХафтар първоначално се представял като борец срещу политическия ислям във всичките му форми. Но той също така е сключил съюзи с някои саудитски ултраконсервативни ислямистки милиции, които размиват всякакво чувство за граница между светските и религиозните сили. \r\nВ четвъртък, неговите сили започнаха кампания, насочена към завземането на Триполи. Градът е под привидното управление на безсилното правителство на националното съгласие, подкрепено от Организацията на обединените нации, и под практическото управление на различни автономни милиции. Много от тях се занимават с изнудване, контрабанда на мигранти и други престъпни дейности, а някои имат връзки с мощни регионални милиции в градовете Зинтан и Мисрата. \r\nТъй като тези сили сега формират свободен алианс, за да спрат Хафтар, жителите на Триполи се запасяват с храна и гориво в очакване на продължителна борба. Опашките пред бензиностанциите станаха огромни, а водачите често чакат повече от час и половина, за да напълнят резервоарите си. \r\nИмаше съобщения за спорадични сражения на няколко места извън града в петък. Но необичайно силен дъжд в петък следобед наводни улиците и забави движението на войските. \r\nВ най-значимата промяна в бойните линии, силите на фелдмаршал Хафтар обявиха, че са окупирали неработещото международно летище в Триполи, унищожено от сраженията през 2014 г. Един от жителите потвърди в телефонно интервю, че войниците на Хафтар са завзели района, който е на 50 километра от центъра на града. \r\nВерните на правителството сили заявиха, че са си върнали контрола на летището, което често минава от едни ръце в други през последните осем години. \r\n„Това ще е бавна битка“, казва Емад Бади, базиран в Лондон учен, който следи сраженията. \"Ще наблюдаваме променливи съюзи и всяко място, което контролират, може да не го контролират повече от ден\", каза той, припомняйки си за пленяването на силите на Хафтар в Завия.  Юлиян Марков", "date": "2019.04.06", "title": "Тhe New Yotk Times: Неочаквана засада забавя пътя на Халифа Хафтар към Триполи"}
{"url": "http://www.focus-news.net/news/2019/04/06/2643472/zapochna-registratsiyata-v-tsik-za-evrovota-pp-gerb-podade-dokumenti-parva-obzor.html", "text": "Централната избирателна комисия започна приемът на документи за регистрация на партии и коалиции за европейските избори на 26 май. И този път ПП ГЕРБ спази традицията и се регистрира първа за предстоящия вот. Документите внесе зам.-председателят на ПП ГЕРБ и председател на Националния предизборен щаб на партията Цветан Цветанов. ГЕРБ ще се яви на евровота в коалиция със СДС, като получи подкрепата и на „Обединени земеделци“. Цветанов съобщи, че още две десни формации ще подкрепят ГЕРБ. По повод оставките в партията заради скандала с апартаментите, той заяви, че всяка предизборна кампания има компроматни сценаристи, но поддържането на темата работи само срещу тях. Цветан Цветанов обяви, че сценаристите на „Апартаментгейт“ са начертали и „Костинброд“. Лидерът на СДС Румен Христов подчерта, че решението за коалиция с ГЕРБ е осъзнато и призова другите десни формации да не дават съвети на СДС. Христов каза още, че СДС и ГЕРБ си дават сметка, че кампанията няма да бъде лесна и ще се мобилизират, за да имат 8 депутати в следващия европарламент. \r\nВтори в ЦИК подадоха документи от ПП „Воля“. Пред сградата на комисията лидерът на партията Веселин Марешки и Цветан Цветанов се поздравиха и взаимно си пожелаха успех. Марешки заяви, че формацията му се бори за две места в Европейския парламент. Той коментира, че не е ясно дали ще бъде евродепутат, като уточни, че това е решение на партията. Марешки изтъкна, че само за един ден партията му е събрала 2 пъти повече от необходимите подписи. „Приключваме с бюрокрацията и тръгваме из страната да се срещаме с българските граждани. Да им кажем, че е крайно време в европарламента да изпратим български родолюбци, а не евродепутати безродници“, подчерта той. \r\nПо информация на говорителя на ЦИК Александър Андреев малко преди края на работния ден своите документи в ЦИК е подал и един инициативен комитет.", "date": "2019.04.06", "title": "Започна регистрацията в ЦИК за евровота – ПП ГЕРБ подаде документи първа (ОБЗОР)"}
{"url": "http://www.focus-news.net/news/2019/04/06/2643467/nova-tv-makedoniya-reka-ne-mozhe-da-se-chaka-oshte-20-godini-albanets-da-stane-prezident-na-darzhavata.html", "text": "Кандидатът за президент Блерим Река заяви в Дебър, че е време и албанците да имат президент на държавата. Той, в присъствието на лидерите на „Алианс на албанците“ и „БЕСА“, Зиядин Села и Билал Касами, подчерта, че има пет основни приоритета за развитието на страната, а 21 април е референдум за албанците в Република Северна Македония, предава македонският телевизионен канал „ Нова ТВ “. \r\n„Говорим само за едно многоетническо общество, а трябва да говорим за мултиетническа държава. Това трябва да стане на 21 април, това е първият приоритет. Албанците не могат да бъдат само аморфна маса. Това е неприемливо, така че е голям приоритет да се преодолее този проблем“, заяви Река. \r\nМой приоритет, посочва, е и НАТО. \r\n„Македония вече е сигурна, че ще стане член на Алианса. Някой се опитва да ме представи като политик, който иска да предотврати влизането в НАТО, това не е вярно. Споразумението от Преспа трябва да бъде приветствано, защото аз също се застъпвам да няма проблеми със съседите. Много е добър договорът с България, а проблемите със Сърбия трябва да бъдат решени. Македония никога не е имала проблеми с Албания и Косово. Албанците отвън и отвътре са за стабилни Македония и регион, аз само ще го задълбоча“, каза Река. \r\nЛидерът на БЕСА Kасами подчерта, че най-накрая албанците имат свой кандидат за президент. \r\n„Той е независим и обединява партиите от албанската опозиция. Очакваме всички албанци да гласуват на 21 април за Река, който е най-добрият кандидат. Единият кандидат не поиска гласовете на албанците, а другият не е говорил на албански, а иска гласовете, каза Касами. Превод и редакция : Калоян Пенков", "date": "2019.04.06", "title": "„Нова ТВ“ (Македония): Река: Не може да се чака още 20 години албанец да стане президент на държавата"}
{"url": "http://www.focus-news.net/news/2019/04/06/2643473/sadat-reshi-stoyno-chachov-da-ostane-kmet-na-strelcha-obzor.html", "text": "Окръжният съд в Пазарджик не отстрани от длъжност кмета на община Стрелча Стойно Чачов. Окръжният съд потвърди определението на Районния съд в Панагюрище да остави без уважение искането за отстраняване от поста. Според съда няма достатъчно данни, че кметът ще препятства работата по досъдебното производство. Стойно Чачов е в платен отпуск от днес. Отпускът му е 50 дни, които са достатъчни според съда за приключване на разследването за принуда, за която той е обвинен. Определението на съда е окончателно и не подлежи на обжалване. По време на съдебното заседание бяха разпитани двама свидетели – служители в общината, които отрекоха твърдения на шофьора на Чачов за среща, след акцията на „Икономическа полиция“, на която да им е оказан натиск по отношение на повдигнатото обвинение към кмета. Адвокатът на Чачов заяви, че кметът не пречи, а съдейства на разследването. В съдебната зала Стойно Чачов заяви, че никога не е оказвал натиск върху служителите си по никакъв повод. Той посочи, че основание за твърденията за натиск са свидетелски показания на неговия шофьор. Кметът на Стрелча изтъкна, че по време на мандата си е бил в добри отношения с всички в общината и се отнасял с тях приятелски. Според него обаче след акцията на полицията, служителите работят под стрес.  \r\n„Фокус“ припомня: На 12 март стана ясно, че прокуратурата разследва кмета на община Стрелча Стойно Чачов за злоупотреба с власт. В сградата на общината бяха извършени претърсвания по сигнал, че през 2016 г. общински служители са били принудени да подадат заявления за напускане без вписана дата. Говорителят на главния прокурор Румяна Арнаудова поясни, че Чачов е принудил поне 17 служители да подадат молба за напускане без посочена дата. Сигналът за това е постъпил от бивш служител в една от дирекциите на общината. От него става ясно, че в началото на 2016 г. кметът е събрал множество общински служители в кметската зала и им е казал, че следва да подадат и подпишат молба за назначаване на работа и молба за напускане без посочена дата. Ако престъплението бъде доказано, Стойно Чачов може да получи до 6 години лишаване от свобода. На 15 март кметът отрече да е упражнявал натиск върху свои служители да напускат. Той коментира, че след около 9 часа претърсване не са открити молби за напускане. Кметът обаче отбеляза, че през 2016 година е събрал служителите в залата на общината и им съобщил, че ако някой не желае да работи в новия екип или не може да се справи, може да напише молбата си. Чачов не можа да си спомни точно колко служители са подписали такива молби - по думите му те са 6 или 7. По думите му хората, които са ги подписали не са напуснали, не са уволнени, и срещу тях не е упражняван натиск. Чачов каза също, че срещу служителя, подал сигнала също има подаден такъв в „Икономическа полиция“ за злоупотреби със служебно положение, тъй като той е отговарял за инвеститорския контрол.  \r\nВаня НИКОЛОВА", "date": "2019.04.06", "title": "Съдът реши Стойно Чачов да остане кмет на Стрелча (ОБЗОР)"}
{"url": "http://www.focus-news.net/news/2019/04/06/2643474/kanal-5-makedoniya-mitskoski-sled-prezidentskite-izbori-da-se-sformira-tehnichesko-pravitelstvo-i-da-se-organizirat-predsrochni-parlamentarni-izbori-prez-esenta.html", "text": "Мицкоски посочи пред присъстващите в Битоля, че както там, така и в цяла Македония, има недоволство и тъга, ежедневно гражданите се сблъскват с всякакви проблеми и разочаровани напускат домовете си, защото вместо обещания живот, от СДСМ докараха ада, необходима е промяна, за да се сложи край на заевизма и унижението, предава скопският телевизионен канал „ Канал 5 “. \r\n„На 21 април трябва да излезем масово и да подкрепим най-вдъхновяващия професор, професор Гордана Силяновска Давкова, и на 5 май да го потвърдим. Тук в Битоля ще ги нарани най-много и ще се отворят вратите за предсрочни парламентарни избори, а след това е известно, че хората ще им нанеста рекордно поражение и ще върнем Македония на хората“, подчерта Мицкоски. Превод и редакция : Калоян Пенков", "date": "2019.04.06", "title": "„Канал 5“ (Македония): Мицкоски: След президентските избори да се сформира техническо правителство и да се организират предсрочни парламентарни избори през есента"}
{"url": "http://www.focus-news.net/news/2019/04/06/2643468/kurir-makedoniya-pendarovski-tova-koeto-se-sluchi-s-balgariya-shte-bade-sashtoto-sas-severna-makedoniya-kogato-vlezem-v-es-i-nato.html", "text": "Кандидатът за президент Стево Пендаровски беше сред гражданите на Берово тази вечер, съобщава македонското електронно издание „ Курир . \r\nПреди хората от Берово той подчерта политиката на сегашното правителство да отвори вратите към Европа вместо тунела, в който, както той каза, страната е била преди. \r\nТой спомена горещия проблем с безработицата, който ще бъде преодолян след присъединяването към Европейския съюз. Като пример за решаване на проблема с безработицата Пендаровски посочи България, която след влизането в ЕС има 5,6% безработица. \r\n„Вярвам, че за кратко време страната ни, както се случи в Република България, ще намали безработицата. Това ще стане чрез довършване на работите, свързани с присъединяването към НАТО и ЕС. НАТО гарантира сигурността на границите и не само в нашата страна. Веднага след като имаме гаранции тук, отваряме европейските фондове. Ако започнем преговорите през юни, ще имаме огромни средства в областта на селското стопанство. 120 милиона евро само през предходната година в субсидия. Ако се превърнем в държава, която преговаря, ще се увеличат. Смятам, че от съображения за сигурност и икономически причини няма по-добър вариант от този“, добави Пендаровски. Превод и редакция : Калоян Пенков", "date": "2019.04.06", "title": "„Курир“ (Македония): Пендаровски: Това, което се случи с България, ще бъде същото със Северна Македония, когато влезем в ЕС и НАТО"}
{"url": "http://www.focus-news.net/news/2019/04/06/2643476/kursantka-ot-natsionalniya-voenen-universitet-se-prostrelya-s-kalashnikov-ima-opasnost-za-zhivota-y-obzor.html", "text": "Курсантка от Националния военен университет се е простреляла в гърдите, докато почиства зачисления й автомат „Калашников“ снощи. Пострадалото момиче е транспортирано незабавно с линейка в отделение „Спешна помощ” на МОБАЛ „Д-р Ст. Черкезов” във Велико Търново. По случая се води следствие от Военноокръжна прокуратура и \"Военна полиция\". 20-годишната курсантка е оперирана по спешност, като операцията е продължила над 5 часа. Приета е в изключително тежко състояние, засегнати са белият й дроб и гръдната стена. Момичето беше транспортирано във ВМА с военнотранспортния самолет „Спартан“ сутринта. От лечебното заведение по-късно съобщиха, че пострадалата е в стабилно състояние и с добри жизнени функции, но с опасност за живота. Механична вентилация поддържа дишането й, а сърцето й не е засегнато. Директорът на ВМА проф. д-р Венцислав Мутафчийски обясни, че в близките дни може да се наложи повторна операция на пострадалата курсантка за премахване на горния лоб на белия й дроб. Той коментира, че нараняването е много тежко, защото автоматът „Калашников“ е изключително мощно оръжие. От упора в гръдния й кош е влязъл не само проективът от самия патрон, но и взривните газове, които допълнително увреждат тъканите. Проф. Мутафчийски посочи, че горната част на левия бял й дроб е напълно деструктирана, откъдето се е получило и силно кръвотечение, като курсантката е изгубила 3 литра кръв. Той изтъкна, че момичето е живо благодарение на адекватните действия на медиците във Велико Търново.", "date": "2019.04.06", "title": "Курсантка от Националния военен университет се простреля с „Калашников“, има опасност за живота й (ОБЗОР)"}
{"url": "http://www.focus-news.net/news/2019/04/06/2643479/danail-kirilov-e-noviyat-ministar-na-pravosadieto-obzor.html", "text": "Със 120 гласа „за“ и 15 гласа „против“ Народното събрание избра народния представител от ГЕРБ Данаил Кирилов за министър на правосъдието. Номинацията на Кирилов беше съобщена от премиера Бойко Борисов на 4 април. До промени в кабинета се стигна, след като Цецка Цачева подаде оставка заради съмнения, че е купила апартамент на преференциални цени. Оставката на Цачева е шестата рокада в кабинета „Борисов 3“. Преди нея правителството напуснаха Николай Петров, Ивайло Московски, Валентин Радев, Николай Нанков и Валери Симеонов. Все още не е ясно кой ще замени Кирилов като председател на правната комисия в парламента. \r\nСлед полагането на клетва в Народното събрание Данаил Кирилов представи основните приоритети в работата си. Той обясни, че те ще бъдат стриктното следване на актуализираната стратегия за съдебна реформа и промените в антикорупционния закон, които предвиждат общинските съветници да бъдат в категорията на чл. 6 от закона – т.е. да подават подробна имуществена декларация. „Искам да подчертая, че ситуацията е изключително благоприятна с оглед положените усилия досега. Има възможност да отчетем много сериозен напредък. Следваме изпълнението на задачите, които бяха поставени в последния мониторингов доклад“, заяви Кирилов и отбеляза, че стремежът е да бъдат изпълнени стриктно съветите на ЕК. „Откъм законодателна страна имаме положителна среда на законодателните промени, но това не е основание да спираме работата. Като председател на правна комисия съм подчертавал, че имаме съществени изменения в трите основни процесуални кодекса, които регулират динамиката и живота на съдебната власт. Смятам, че подобряването на тези режими ще продължи“, каза още той. Кирилов подчерта, че има нужда от положително, ефективно и конституционно съобразно взаимодействие на всички системи в независимата съдебна власт.  \r\nКой е Данаил Кирилов? \r\nДанаил Кирилов е роден на 25 юни 1970 г. в Димитровград. Висшето си образование получава в СУ “Св. Климент Охридски”, където завършва специалност „Право“. Към момента заема поста председател на Комисията по правни въпроси. Избран е за народен представител в 44-ото Народното събрание от листата на ПП ГЕРБ в 23-ти Многомандатен район – София на парламентарните избори през 2017 г. Кирилов е народен представител и в 42-ото Народното събрание. В периода от август 2009 до май 2013 г. е областен управител на Област София. Владее английски и руски език. \r\nЦветилена СИМЕОНОВА", "date": "2019.04.06", "title": "Данаил Кирилов е новият министър на правосъдието (ОБЗОР)"}
{"url": "http://www.focus-news.net/news/2019/04/06/2643471/nova-makedoniya-makedoniya-shte-se-stremya-kam-po-malobroyni-no-po-efikasni-pravitelstvo-i-parlament.html", "text": "„Ако бъда избрана за президент на Република Македония, първото нещо, което ще направя, е да се откажа от президентските привилегии, ще се стремя към по-малко, но по-ефективно правителство, както и по-малоброен парламент“, заяви на предизборен митинг в Битоля, кандидатът за президент Гордана Силяновска-Давкова, съобщава първият скопски вестник „ Нова Македония . \r\nСиляновска, говорейки за Преспанското споразумение, подчерта, че е приет против конституцията и, че международните договори трябва да се почитат само ако са приети съгласно конституцията, а Преспанският договор не е приет съгласно най-висшия правен акт на държавата, защото същият го подписва президентът на страната, а не правителството. Превод и редакция : Калоян Пенков", "date": "2019.04.06", "title": "„Нова Македония“ (Македония): „Ще се стремя към по-малобройни, но по-ефикасни правителство и парламент“"}
{"url": "http://www.focus-news.net/news/2019/04/06/2643478/washington-examiner-diplomat-se-pritesnyava-che-ruskata-orazheyna-sdelka-mozhe-da-dovede-do-razvod-mezhdu-turtsiya-i-nato.html", "text": "Открито противоречие заради настояването на Турция за закупуване на руска система за противоракетна отбрана заплашва да разруши НАТО, заяви висш дипломат от Алианса, съобщава американският в.  WashingtonExaminer . \r\n„Аз съм притеснен за това“, заяви литовският външен министър Линас Линкявичюс пред Washington Examiner. „Да загубиш много важен съюзник, това не е успех. Разбира се, че е провал“. \r\nДипломатите рядко говорят открито за възможността за развод между Турция и останалата част от трансатлантическия съюз, но тази седмица на срещата на върха във Вашингтон, посветена на 70-годишнината на НАТО, се състоя публична размяна на недоволство между Турция и САЩ.  \r\n„Изглежда като голям, горещ въпрос“, каза Линкявичюс. \r\nНикой член на НАТО не е излизал от Алианса. Отделяне от Турция, която се присъедини през 1952 г. и започна да приема американски ядрени оръжия девет години по-късно, ще бъде особено важно. Друг висш дипломат предупреди, че съюзниците в НАТО не говорят за никакви официални прекъсвания с Турция. \r\n„Турция има втората по големина армия в НАТО“, каза във вторник на срещата на върха унгарският външен министър Петер Сиярто. „Никога не съм чувал от никого за намерение да прекъсне това сътрудничество. И това изобщо не би било разумно“.  \r\n„Ако сте мишка, не стойте там, където слоновете танцуват“, заяви унгарският дипломат. „Нашият интерес е двете страни, които имат двете най-големи армии в НАТО да имат добро сътрудничество“. Превод и редакция : Калоян Пенков", "date": "2019.04.06", "title": "Washington Examiner: Дипломат се притеснява, че руската оръжейна сделка може да доведе до развод между Турция и НАТО"}
{"url": "http://www.focus-news.net/news/2019/04/06/2643483/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Франция спечели подкрепата на Испания и Белгия, след като сигнализира за готовността си за Брекзит без сделка на 12 април, ако няма нови важни британски предложения, пише британският в.  The Guardian . \r\nФренският посланик е осигурил подкрепата на испанските и белгийските колеги, твърдейки, че трябва да има само кратко удължаване на член 50, за да се избегне незабавна финансова криза, като казва: „Вероятно бихме могли да продължим за няколко седмици, за да се подготвим за пазарите“. \r\nШансовете за предложението на Тереза Мей за удължаване на срока до 30 юни изглеждаха слаби, тъй като позицията на Франция в беше отразена чрез официално изявление, с което отново потвърждава, че се противопоставя на всяко по-нататъшно забавяне на Брекзит без ясен британски план. \r\nМей писа на председателя на Европейския съвет Доналд Туск, за да поиска отлагане до 30 юни, докато тя се бори да спечели междупартийно споразумение за път напред. \r\nСтраните от ЕС са изключително скептични, че удължаването до 30 юни ще разреши всичко в Уестминстър. Туск настоява ЕС да предложи на срещата на върха следващата сряда това, което той описва като „гъвкавост”, при която Обединеното кралство ще получи годишно удължаване с възможност да излезе рано, ако споразумението бъде ратифицирано. \r\nАко ЕС позволи само двуседмично удължаване, тогава Великобритания ще има възможност да отмени член 50, като създаде възможност за пряко гласуване в парламента между напускане без сделка и отмяна на резултата от референдума. \r\nГерманският представител убеждава, че на всяка цена трябва да се избегне Брекзит без сделка, се казва в дипломатическата нота. „Има положителни елементи към писмото“, добави посланикът. „Вече дискусията на Консерваторите с лейбъристите дава достатъчно, за да оправдае удължаване. Но ние сме съгласни, че се нуждаем от повече точност, както предполагат французите“. \r\nНо Париж лобира правителствата на ЕС да останат верни на комюникето от 21 март, където лидерите предложиха удължаване до 22 май, ако споразумението за оттегляне бъде одобрено. \r\nПо-дълъг срок би бил предоставен, ако британското правителство има ясна посока за пътя напред. \r\nФранция, със съгласието на белгийските и испанските посланици, се съгласи, че настоящата позиция, идваща от Лондон, не отговаря на тези условия. \r\nНа срещата германският посланик заяви, че трябва да се положат всички усилия за избягване на Брекзит без сделка, предвид икономическите последици от двете страни на Ламанша. „Дръжте топката в двора на Лондон“ каза германският посланик. „Дълго или кратко удължаване, не искам да влизам в това. Нека видим“. \r\nПредставителят на Берлин каза, че се е надявал от междупартийните преговори с лейбъристите на Джереми Корбин, като признава, че всяко удължаване трябва да включва тежки условия, за да се попречи на Лондон да се намесва в дългосрочното планиране на ЕС, включително бюджета му. \r\nХоландия, най-близкият съюзник на Великобритания в преговорите за Брекзит, все още не е заела ясна позиция. Но холандският премиер Марк Рюте заяви, че искането на Великобритания трябва да бъде изяснено преди или на срещата на върха. \r\n„Писмото на Тереза Мей повдига много въпроси, които трябва да бъдат обсъдени“, каза Рюте. „Надяваме се за по-голяма яснота от Лондон преди следващата сряда“. \r\n***  Междупартийните преговори за намиране на нов план за Брекзит са на ръба на колапса, след като лейбъристите атакуваха Тереза Мей заради липсата на „компромис или промяна“, пише британският в.  Independent . \r\nОпозицията прекъсна мълчанието покрай тридневните разговори с правителството, обвинявайки премиера, че отказва да „излезе“ с нещо ново. \r\nРешението е сериозен удар върху надеждите на Тереза Мей за вкарване на съвместно предложение в парламента следващата седмица, преди тя да поиска допълнително забавяне на Брекзит на срещата на ЕС в сряда. \r\nПредполага се, че и Великобритания ще бъде принудена да приеме много по-дълъг срок на удължаване на член 50, за една година по предложението на Доналд Туск. \r\nУдивително, Даунинг Стрийт отказа да коментира преговорите - като описа срещите от предишните дни като „конструктивни“. \r\nГоворител на Тереза Мей по-късно настоя, че правителството „е направило сериозни предложения“ и е „готово да преследва промени“ в сделката си за Брекзит. \r\nРешението на лейбъристите публично да критикуват правителството се дължи на отказа да се възобнови „политическата декларация“ за бъдещо търговско споразумение, което придружава споразумението за развод. \r\nНякои консервативни източници предположиха, че Мей е била готова да обсъди митническия съюз - ключово искане на лейбъристите - или дори референдум по всякаква сделка. \r\nНо след разговорите Киър Стармър, министър в сянката за Брекзит, заяви: „Правителството не предлага никакви промени в сделката. По-специално, не подкрепя никакви промени в действителната формулировка на политическата декларация“. \r\n„Сега, очевидно, това е разочароващо; компромисът изисква промяна. Искаме преговорите да продължат и сме написали в тези условия на правителството, но се нуждаем от промяна, ако искаме да направим компромис.“ \r\nВ отговор на коментарите на лейбъристите говорител на Даунинг Стрийт съобщи: „През седмицата направихме сериозни предложения в преговорите и сме готови да продължим с промените в политическата декларация, за да постигнем споразумение, което е приемливо и за двете страни“. \r\nРори Стюарт, министърът на затворите, отхвърли представата, че преговорите са близки до колапс, като твърди, че „напрежението“ винаги е било неизбежно. \r\n***  Премиерът се обърна към лейбъристите за помощ тази седмица, след като претърпя три отхвърляния на сделката й за Брекзит. Тя помоли Корбин да преговаря с нея за сделка, която би могла да им помогне и на двамата, което той прие. Но лейбъристите заявиха, че правителството „не е предложило реална промяна или компромис“ в тридневните преговори, пише британският в.  Daily Express . \r\nДжон Лонгуорт, председател на Leave Means Leave, заяви, че перспективата Брекзит да бъде отложен след от 12 април след неуспешните преговори е „предателство“ срещу онези, които гласуваха за напускане на референдума през 2016 г. \r\nТой каза за Express.co.uk: „Народът на Великобритания ще бъде разтревожен, ако правителството отново отложи датата на напускане. На референдума гласувахме да напуснем. По-голямата част от кабинета и консервативните депутати не подкрепят сделката, както Консервативната партия като цяло. Сред хората Брекзит без сделка е най-популярната опция. Вървете с него“. \r\n„Правителството и двете големи партии обещаха да напуснат ЕС, единния пазар и митническия съюз. Всички представени възможности, включително Споразумението за оттегляне на министър-председателя, водят до отхвърляне на този ангажимент и предаване на Брекзит“. \r\nТова се случва, когато Тереза Мей писа до Брюксел, като иска от лидерите на Европейския съюз да отсрочат изхода на Великобритания от следващия петък до 30 юни. \r\nТя е приела, че Великобритания ще трябва да проведе избори за Европейски парламент на 23 май, които тя се надяваше да избегне. \r\nВ писмото й се казва: „Правителството ще иска да договори разписание за ратификацията, която да позволи на Обединеното кралство да се оттегли от Европейския съюз преди 23 май 2019 г. и да отмени изборите за Европейски парламент, но ще продължи да правиотговорна подготовка за избори, ако това не се окаже възможно“. \r\nЛидерите на ЕС предупредиха, че Тереза Мей не ги е убедила, че трябва да позволят на Великобритания да отложи излизането си следващата седмица, на 12 април. Доналд Туск планира да предложи удължаване с една година, което също може да бъде съкратено, ако Великобритания ратифицира споразумението за оттегляне, заявиха висши представители на ЕС. \r\nМеждувременно Франция намекна, че не е готова да приеме забавяне без ясен план. \r\nФинансовият министър Бруно Льо Мер заяви пред репортери в Букурещ: „Ако не можем да разберем причината, поради която Великобритания иска удължаване, не можем да дадем положителен отговор“.", "date": "2019.04.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/06/2643481/tass-20-shtata-v-sasht-sadyat-tramp-zaradi-planovete-za-stroitelstvo-na-stena-po-granitsata.html", "text": "Властите на 20 щата заведоха съдебен иск срещу администрацията на американския президент Доналд Тръмп във връзка с плановете й да отклони бюджетни средства за изграждане на стена по границата с Мексико. Това се посочва в изявление, публикувано на уебсайта на Нюйоркския прокурор Летисия Джеймс, предава агенция  TACC . \r\nИскът е подаден във Федералния окръжен съд на Северния окръг на щата Калифорния. Както подчертава Джеймс, щатските власти се опитват да „блокират незаконния опит на администрацията на Тръмп да пренасочи 1,6 млрд. долара от федерални фондове за изграждане на стена по границата“. Ищците подчертават, че средствата са били предназначени от Конгреса за финансиране на правоохранителните органи, за пресичане на трафика на наркотици, както и за изграждането на военни обекти. \r\nВластите на тези 20 щата също подчертават, че изграждането на стената ще навреди на околната среда. Превод и редакция : Калоян Пенков", "date": "2019.04.06", "title": "ТАСС: 20 щата в САЩ съдят Тръмп заради плановете за строителство на стена по границата"}
{"url": "http://www.focus-news.net/news/2019/04/06/2643469/24mk-makedoniya-pendarovski-vlastta-tryabvashe-da-vzeme-tezhki-resheniya-i-kompromisi-za-da-otvori-vratite-kam-evropa.html", "text": "С получаване на дата на започване на преговорите с ЕС, държавата ще използва 900 млн. евро годишно за развитие, голяма част за селското стопанство, така че е важно страната да продължи напред, заяви кандидатът за президент на коалицията СДСМ Стево Пендаровски в Берово и Делчево. Той подчерта политиката на сегашното правителство да отвори вратите към Европа, вместо тунелът, както той каза, където преди това се е намирала държавата, съобщава македонската медия  24.мк . Превод и редакция : Калоян Пенков", "date": "2019.04.06", "title": "24.мк (Македония): Пендаровски: Властта трябваше да вземе тежки решения и компромиси за да отвори вратите към Европа"}
{"url": "http://www.focus-news.net/news/2019/04/06/2643480/independent-mezhdupartiynite-pregovori-na-raba-na-kolapsa-sled-ataka-na-leybaristite-sreshtu-tereza-mey-zaradi-neuspeha-da-predlozhi-kompromis-ili-promyana.html", "text": "Междупартийните преговори за намиране на нов план за Брекзит са на ръба на колапса, след като лейбъристите атакуваха Тереза Мей заради липсата на „компромис или промяна“, пише британският в.  Independent . \r\nОпозицията прекъсна мълчанието покрай тридневните разговори с правителството, обвинявайки премиера, че отказва да „излезе“ с нещо ново. \r\nРешението е сериозен удар върху надеждите на Тереза Мей за вкарване на съвместно предложение в парламента следващата седмица, преди тя да поиска допълнително забавяне на Брекзит на срещата на ЕС в сряда. \r\nПредполага се, че и Великобритания ще бъде принудена да приеме много по-дълъг срок на удължаване на член 50, за една година по предложението на Доналд Туск. \r\nУдивително, Даунинг Стрийт отказа да коментира преговорите - като описа срещите от предишните дни като „конструктивни“. \r\nГоворител на Тереза Мей по-късно настоя, че правителството „е направило сериозни предложения“ и е „готово да преследва промени“ в сделката си за Брекзит. \r\nРешението на лейбъристите публично да критикуват правителството се дължи на отказа да се възобнови „политическата декларация“ за бъдещо търговско споразумение, което придружава споразумението за развод. \r\nНякои консервативни източници предположиха, че Мей е била готова да обсъди митническия съюз - ключово искане на лейбъристите - или дори референдум по всякаква сделка. \r\nНо след разговорите Киър Стармър, министър в сянката за Брекзит, заяви: „Правителството не предлага никакви промени в сделката. По-специално, не подкрепя никакви промени в действителната формулировка на политическата декларация“. \r\n„Сега, очевидно, това е разочароващо; компромисът изисква промяна. Искаме преговорите да продължат и сме написали в тези условия на правителството, но се нуждаем от промяна, ако искаме да направим компромис.“ \r\nВ отговор на коментарите на лейбъристите говорител на Даунинг Стрийт съобщи: „През седмицата направихме сериозни предложения в преговорите и сме готови да продължим с промените в политическата декларация, за да постигнем споразумение, което е приемливо и за двете страни“. \r\nРори Стюарт, министърът на затворите, отхвърли представата, че преговорите са близки до колапс, като твърди, че „напрежението“ винаги е било неизбежно.", "date": "2019.04.06", "title": "Independent: Междупартийните преговори на ръба на колапса след атака на лейбъристите срещу Тереза Мей заради неуспеха да предложи „компромис или промяна“"}
{"url": "http://www.focus-news.net/news/2019/04/06/2643470/afp-savetat-za-sigurnost-na-oon-prizovava-silite-na-haftar-da-sprat-napredaka-v-libiya.html", "text": "Съветът за сигурност на ООН призова либийските сили под командването на Халифа Хафтар да спрат напредъка си към Триполи, предупреждавайки, че военната стъпка излага на риск стабилността на Либия, съобщава  AFP . \r\nХафтар, командирът на самопровъзгласената Либийска национална армия (ЛНА), стартира офанзива в четвъртък, за да вземе столицата, държана от подкрепяното от ООН правителство на единството. \r\nСъветът „призова силите на ЛНА да спрат всички военни действия“, заяви германският посланик Кристоф Хойсген, който е председател на Съвета. Превод и редакция : Калоян Пенков", "date": "2019.04.06", "title": "AFP: Съветът за сигурност на ООН призовава силите на Хафтар да спрат напредъка в Либия"}
{"url": "http://www.focus-news.net/news/2019/04/06/2643485/sport-livarpul-pobedi-sauthemptan.html", "text": "Ливърпул победи Саутхемптън с 3:1 като гост в мач от 33-ия кръг на Премиър лийг. Головете за Ливърпул отбелязаха Наби Кейта, Мохамед Салах и Джордан Хендерсън, а единственото попадение за домакините реализира Шейн Лонг. Във класирането Ливърпул е лидер с 82 точки, с две повече от Манчестър Сити, който е с мач по-малко. Саутхемптън заема 16-то място с 33 точки", "date": "2019.04.06", "title": "Спорт: Ливърпул победи Саутхемптън"}
{"url": "http://www.focus-news.net/news/2019/04/06/2643477/the-guardian-frantsiya-ispaniya-i-belgiya-sa-gotovi-za-brekzit-bez-sporazumenie-sledvashtata-sedmitsa.html", "text": "Франция спечели подкрепата на Испания и Белгия, след като сигнализира за готовността си за Брекзит без сделка на 12 април, ако няма нови важни британски предложения, пише британският в.  The Guardian . \r\nФренският посланик е осигурил подкрепата на испанските и белгийските колеги, твърдейки, че трябва да има само кратко удължаване на член 50, за да се избегне незабавна финансова криза, като казва: „Вероятно бихме могли да продължим за няколко седмици, за да се подготвим за пазарите“. \r\nШансовете за предложението на Тереза Мей за удължаване на срока до 30 юни изглеждаха слаби, тъй като позицията на Франция в беше отразена чрез официално изявление, с което отново потвърждава, че се противопоставя на всяко по-нататъшно забавяне на Брекзит без ясен британски план. \r\nМей писа на председателя на Европейския съвет Доналд Туск, за да поиска отлагане до 30 юни, докато тя се бори да спечели междупартийно споразумение за път напред. \r\nСтраните от ЕС са изключително скептични, че удължаването до 30 юни ще разреши всичко в Уестминстър. Туск настоява ЕС да предложи на срещата на върха следващата сряда това, което той описва като „гъвкавост”, при която Обединеното кралство ще получи годишно удължаване с възможност да излезе рано, ако споразумението бъде ратифицирано. \r\nАко ЕС позволи само двуседмично удължаване, тогава Великобритания ще има възможност да отмени член 50, като създаде възможност за пряко гласуване в парламента между напускане без сделка и отмяна на резултата от референдума. \r\nГерманският представител убеждава, че на всяка цена трябва да се избегне Брекзит без сделка, се казва в дипломатическата нота. „Има положителни елементи към писмото“, добави посланикът. „Вече дискусията на Консерваторите с лейбъристите дава достатъчно, за да оправдае удължаване. Но ние сме съгласни, че се нуждаем от повече точност, както предполагат французите“. \r\nНо Париж лобира правителствата на ЕС да останат верни на комюникето от 21 март, където лидерите предложиха удължаване до 22 май, ако споразумението за оттегляне бъде одобрено. \r\nПо-дълъг срок би бил предоставен, ако британското правителство има ясна посока за пътя напред. \r\nФранция, със съгласието на белгийските и испанските посланици, се съгласи, че настоящата позиция, идваща от Лондон, не отговаря на тези условия. \r\nНа срещата германският посланик заяви, че трябва да се положат всички усилия за избягване на Брекзит без сделка, предвид икономическите последици от двете страни на Ламанша. „Дръжте топката в двора на Лондон“ каза германският посланик. „Дълго или кратко удължаване, не искам да влизам в това. Нека видим“. \r\nПредставителят на Берлин каза, че се е надявал от междупартийните преговори с лейбъристите на Джереми Корбин, като признава, че всяко удължаване трябва да включва тежки условия, за да се попречи на Лондон да се намесва в дългосрочното планиране на ЕС, включително бюджета му. \r\nХоландия, най-близкият съюзник на Великобритания в преговорите за Брекзит, все още не е заела ясна позиция. Но холандският премиер Марк Рюте заяви, че искането на Великобритания трябва да бъде изяснено преди или на срещата на върха. \r\n„Писмото на Тереза Мей повдига много въпроси, които трябва да бъдат обсъдени“, каза Рюте. „Надяваме се за по-голяма яснота от Лондон преди следващата сряда“.", "date": "2019.04.06", "title": "The Guardian: Франция, Испания и Белгия „са готови за Брекзит без споразумение следващата седмица“"}
{"url": "http://www.focus-news.net/news/2019/04/06/2643484/sport-maynts-pobedi-frayburg.html", "text": "Майнц победи Фрайбург с 5:0 като домакин в мач от 28-ия кръг на Бундеслигата. Френският нападател Жан-Филип Матета отбеляза хеттрик, а Карим Онисиво и Жан-Пол Ботиус добавиха по едно попадение. Във временното класиране Майнц е на 12-то място с 33 точки, докато Фрайбург заема 13-та позиция с 32 точки.", "date": "2019.04.06", "title": "Спорт: Майнц победи Фрайбург"}
{"url": "http://www.focus-news.net/news/2019/04/06/2643487/the-guardian-administratsiyata-na-tramp-obyavyava-iranskata-revolyutsionna-gvardiya-za-teroristichna-organizatsiya.html", "text": "Администрацията на Тръмп планира да определи Иранската революционна гвардия като терористична организация в безпрецедентна стъпка, насочена към ескалация на кампанията на Вашингтон за „максимален натиск“, съобщава в.  The Guardian . \r\nСпоред Wall Street Journal администрацията се готви да обяви този ход още в понеделник. Това ще бъде първият път, когато САЩ ye определи клон на въоръжените сили на чуждо правителство като терористична група. \r\nАмериканският държавен департамент отказа да коментира репортажа. \r\nЕксперти твърдят, че не е ясно колко конкретна разлика ще направи терористичното определяне на Корпуса на ислямската революционна гвардия. Той вече е силно санкциониран от САЩ като поддръжник на тероризма, а Иран е определен за спонсор на тероризма. \r\n„Трудно е да си представим по-големи санкции от това“, казва Ричард Нефю, бивш главен заместник-координатор за политиката на санкции в държавния департамент, и автор на „Изкуството на санкциите“. \r\nТози ход, ако бъде осъществен, вероятно ще увеличи тревогата от страна на чуждестранните компании, когато става въпрос за търговия с или за инвестиране в Иран. Превод и редакция : Калоян Пенков", "date": "2019.04.06", "title": "The Guardian: Администрацията на Тръмп обявява Иранската революционна гвардия за терористична организация"}
{"url": "http://www.focus-news.net/news/2019/04/06/2643488/24mk-makedoniya-spasovski-piromani-palyat-pozhari-zaradi-biznes-i-politicheski-interesi.html", "text": "Бизнес и политически интереси са най-често срещаният мотив за пожарите, а съзнателното подпалване на горите е равносилно на тероризъм, от който, за съжаление, най-големите щети са понесени от природата, а негативните последици ги усеща всеки един от нас, казаха от Дирекцията за защита и спасяване. Пожарите за този период от годината са с най-високи размери от независимостта на страната досега,  а за гасенето на пожарите са били използвани над триста литра вода и 138 полета на самолети на Дирекцията за защита и спасяване, съобщава  24.мк . \r\nВътрешният министър Оливер Спасовски потвърди, че има сериозни улики, че освен бизнес интереси, има и пожари по политически причини. Освен уликите за политически инструктирани подпалвачи, разследването установи, че през последния месец македонските гори са били подпалвани от крадци на дърва, информират от Дирекцията за защита и спасяване. \r\nСпоред данните на Департамента за защита на горите през март на територията на цялата страна е имало 128 пожара.  Превод и редакция : Калоян Пенков", "date": "2019.04.06", "title": "24.мк (Македония): Спасовски: Пиромани палят пожари заради бизнес и политически интереси"}
{"url": "http://www.focus-news.net/news/2019/04/06/2643490/pregled-na-mezhdunarodnite-novini-do-6-chasa-agentsiya-fokus.html", "text": "Кубинският външен министър Бруно Родригес счита новите санкции на САЩ срещу Венецуела за „икономическо пиратство“, съобщава  РИА Новости . \r\nВашингтон наложи санкции на две компании за доставката на венецуелски петрол за Куба и 34 кораба на PDVSA. Както заяви пред репортери високопоставен представител на американската администрация, тези мерки бяха въведени по искане на контролираното от опозицията Национално събрание на Венецуела. \r\n***  Властите на 20 щата заведоха съдебен иск срещу администрацията на американския президент Доналд Тръмп във връзка с плановете й да отклони бюджетни средства за изграждане на стена по границата с Мексико. Това се посочва в изявление, публикувано на уебсайта на Нюйоркския прокурор Летисия Джеймс, предава агенция  TACC . \r\nИскът е подаден във Федералния окръжен съд на Северния окръг на щата Калифорния. Както подчертава Джеймс, щатските власти се опитват да „блокират незаконния опит на администрацията на Тръмп да пренасочи 1,6 млрд. долара от федерални фондове за изграждане на стена по границата“. Ищците подчертават, че средствата са били предназначени от Конгреса за финансиране на правоохранителните органи, за пресичане на трафика на наркотици, както и за изграждането на военни обекти. \r\nВластите на тези 20 щата също подчертават, че изграждането на стената ще навреди на околната среда. \r\n***  Съветът за сигурност на ООН призова либийските сили под командването на Халифа Хафтар да спрат напредъка си към Триполи, предупреждавайки, че военната стъпка излага на риск стабилността на Либия, съобщава  AFP . \r\nХафтар, командирът на самопровъзгласената Либийска национална армия (ЛНА), стартира офанзива в четвъртък, за да вземе столицата, държана от подкрепяното от ООН правителство на единството. \r\nСъветът „призова силите на ЛНА да спрат всички военни действия“, заяви германският посланик Кристоф Хойсген, който е председател на Съвета. \r\n***  Външните министри на Г-7 призоваха незабавно да се спре „всякаква военна дейност и действия около Триполи“, след като фелдмаршал Халифа Хафтар започна офанзива, за да поеме либийската столица, съобщава  AFP . \r\n„Призоваваме всички участващи страни незабавно да спрат всяка военна дейност и действия около Триполи, които възпрепятстват перспективите за политическия процес, ръководен от ООН, излагането на цивилни в опасност и удължаването на страданията на либийския народ“, се казва в изявление на външните министри от групата на седемте най-развити страни. \r\n„Ние твърдо вярваме, че няма военно решение на либийския конфликт. Силно се противопоставяме на всякакви военни действия в Либия“, се посочва в изявлението. \r\n***  Министърът на отбраната на Турция заяви, че три от четири самолета F-35 са доставени от САЩ, а последният се очаква да бъде доставен в петък, съобщава турският  Daily Sabah . \r\n„За да защитим правото ни и закона, поддържаме нашите контакти и преговори“, каза Хулуси Акар по време на посещение в казарма, където присъстваше турският военен представител в мироопазващите сили на НАТО в Косово (КФОР). \r\nАкар заяви, че Турция е изпълнила всичките си задължения. \r\n„Ние сме един от осемте партньори на този проект. Дадохме сериозна сума, изпълнихме всичките си отговорности. В рамките на постигнатото споразумение са доставени три самолета и четвъртият ще бъде доставен днес“, съобщи той. \r\nАкар добави, че Турция все още се интересува от закупуването на американската система за противоракетна отбрана Patriot, която американците се колебаят да продадат. \r\n„Защитата на страната и нацията ни е най-важното задължение. Единствената цел на Турция е да защити своята територия и народ“, каза той. \r\n„Работихме по този въпрос. Казваме, че можем да получим американските системи за въздушна и ракетна отбрана Patriot едновременно, докато получаваме С-400. Нашите власти продължават преговорите, така че ние ясно показахме, че сме желаещи да закупим Patriot“, добави министърът на отбраната. \r\nПо-рано Акар пристигна в Косово от Скопие след срещите си с висши държавни служители от Северна Македония. \r\n*** Командващият Либийската национална армия(ЛНА) фелдмаршал Халиф Хафтар е уведомил генералния секретар на ООН Антониу Гутериш, че няма да води диалог с терористи и ще освободи от тях столицата на страната, предава  ТАСС . \r\n„Операция Триполи продължава до пълното изкореняване на тероризма“, е казал Хафтар от позицията на главнокомандващ ЛНА на завършилата среща с генералния секретар на ООН, състояла се на изток от Бенгази, в района на Ар Раджма, съобщава телевизионният канал Al Hadath. \r\nНа нея фелдмаршалът също е бил категоричен, че „няма да има никакъв диалог“ с бунтовници от терористичните организации „Ал кайда“, „Ислямска държава“ и ислямистката асоциация „Братя мюсюлмани“. На свой ред Гутериш е поискал от Хафтар да спазва общоприетите правила за водене на военни действия, както и международните закони.  \r\nГенералният секретар написа на своята страница в „Туитър“, че напуска Либия „с камък на сърцето и чувство на безпокойство“. \r\n***  Арестуването на лидера на опозицията Хаун Гуайдо, който се обяви за временен президент на Венецуела, ще доведе до „много сериозни последици“, заяви високопоставен представител на американската администрация пред репортери на пресконференция, съобщава  РИА Новости . \r\nПо-рано ръководителят на правната комисия на Националното конституционно събрание Хулио Гарсия Серпа обяви започването на наказателен процес срещу Гуайдо, с който ще се занимават Върховния съд и главния прокурор. \r\nВъв вторник Националното конституционно събрание на Венецуела одобри продължаването на процеса срещу лидера на опозицията Гуайдо. В сряда ръководителят на събранието Диосдадо Кабейо обясни, че това означава отнемане на неговия парламентарен имунитет.", "date": "2019.04.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/06/2643491/the-hill-tramp-nyama-nuzhda-ot-sreshta-s-meksiko-el-salvador-gvatemala-i-honduras.html", "text": "Президентът Тръмп заяви, че не е необходимо да провежда среща на върха с лидерите на Мексико, Ел Салвадор, Гватемала и Хондурас, докато продължава своите призиви към страните да направят повече, за да попречат на мигрантите да пътуват до САЩ, съобщава в. The Hill . \r\nТръмп отдавна критикува страните от Северния триъгълник за това, че не успяват да попречат на мигрантите да направят прехода. \r\nТази седмица Тръмп даде на Мексико едногодишно предизвестие за борба с трафика на наркотици през границата и незаконната имиграция, заплашвайки да наложи мита за автомобилите, ако страната  не направи достатъчно, за да се бори с увеличаването на наркотиците и мигрантите, които идват в САЩ. предупреди, че ще затвори границата, ако митата не предизвикат допълнителни действия. \r\nТръмп твърди, че Мексико е започнало да депортира голям брой емигранти от Централна Америка. \r\nОт 2011 г. до февруари 2019 г. Мексико работи с 886 640 мигранти от Гватемала, Хондурас и Салвадор, включително 472 249 (53%) в четирите мексикански щата, които граничат с Централна Америка. \r\nОт 2001 г. до февруари 2019 г. Мексико депортира 2,15 милиона души от трите страни. Превод и редакция : Калоян Пенков", "date": "2019.04.06", "title": "The Hill: Тръмп: Няма нужда от среща с Мексико, Ел Салвадор, Гватемала и Хондурас"}
{"url": "http://www.focus-news.net/news/2019/04/06/2643494/gd-granichna-politsiya-intenziven-e-trafikat-za-tovarni-avtomobili-na-punkt-dunav-most-vidin-na-izhod-ot-stranata.html", "text": "Интензивен е трафикът за товарни автомобили на пункт „Дунав мост- Видин“ на изход от страната. Това съобщиха от  ГД „Гранична полиция“ , като информацията за трафика е към 6.00 часа. По границите със Сърбия, Северна Македония, Гърция и Турция трафикът е нормален.", "date": "2019.04.06", "title": "ГД „Гранична полиция“: Интензивен е трафикът за товарни автомобили на пункт „Дунав мост- Видин“ на изход от страната"}
{"url": "http://www.focus-news.net/news/2019/04/06/2643489/ria-novosti-kuba-schita-novite-sanktsii-na-sasht-sreshtu-venetsuela-za-ikonomichesko-piratstvo.html", "text": "Кубинският външен министър Бруно Родригес счита новите санкции на САЩ срещу Венецуела за „икономическо пиратство“, съобщава  РИА Новости . \r\nВашингтон наложи санкции на две компании за доставката на венецуелски петрол за Куба и 34 кораба на PDVSA. Както заяви пред репортери високопоставен представител на американската администрация, тези мерки бяха въведени по искане на контролираното от опозицията Национално събрание на Венецуела. Превод и редакция : Калоян Пенков", "date": "2019.04.06", "title": "РИА Новости: Куба счита новите санкции на САЩ срещу Венецуела за „икономическо пиратство“"}
{"url": "http://www.focus-news.net/news/2019/04/06/2643492/anadolu-agency-organizatsiyata-za-islyamsko-satrudnichestvo-i-arabskata-liga-prizovaha-za-politichesko-reshenie-v-libiya.html", "text": "Организацията за ислямско сътрудничество (ОИС) и Арабската лига предупредиха двете враждуващи страни в Либия за нарастваща ескалация и призоваха за политическо решение, съобщава турската  Anadolu Agency . \r\nВ изявление ОИС призова страните да намалят напрежението в сегашната ситуация, която може да доведе до хаос в страната. \r\nВ отделно изявление Арабската лига призова и двете страни да облекчат нарастващото напрежение в южната част на страната и да се придържат към политическото разрешаване. \r\nВоенният командир Халифа Хафтар започна кампания за превземане на Триполи, където се намира правителството на Либия, подкрепено от ООН. \r\nФайез ал-Сарадж, ръководител на правителството в Триполи, нареди на правителствените сили за сигурност да „се подготвят - и да отговорят на- всякакви заплахи, целящи дестабилизиране на региона“. \r\nЛибия остава обзета от сътресения от 2011 г., когато кървавото въстание, подкрепено от НАТО, доведе до свалянето и смъртта на президента Муамар Кадафи след четири десетилетия на власт. Превод и редакция : Калоян Пенков", "date": "2019.04.06", "title": "Аnadolu Agency: Организацията за ислямско сътрудничество и Арабската лига призоваха за политическо решение в Либия"}
{"url": "http://www.focus-news.net/news/2019/04/06/2643493/aktualna-patna-obstanovka.html", "text": "През нощта облачността ще бъде разкъсана, над Източна България и в Горнотракийската низина, предимно значителна ниска и там на места видимостта ще бъде намалена. Преобладаващите минимални температури ще са между 2° и 7°. На 06.04.2019 г. още преди обяд ниската облачност ще се разкъса, видимостта ще се подобрява, но от югозапад ще започне ново увеличение на облачността, което до вечерта ще обхване почти цялата страна. След обяд в югозападните райони ще превали слаб краткотраен дъжд. Вятърът ще остане от изток-югоизток и ще е до умерен, в нощните часове временно ще отслабне и стихне. Максималните температури ще са предимно между 16° и 21°, по-ниски по Черноморието. Това съобщиха от пресцентъра на  Агенция \"Пътна инфраструктура\" . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-8 ГКПП „Калотина“-София; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nВъвежда се реверсивно движение в лявото платно посока София от км 33+960 до км 40+310. Движението в дясното платно посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 като се обособяват две ленти в посока София и една лента в посока Варна. Срок до 12:00 часа на 08.04.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Шумен: \r\nДвижението в участъка на АМ „Хемус“ до разклона за с. Нови Пазар от км 130+400 до км 146+770 се осъществява в една лента поради облицоване на канавки и частични ремонтни дейности на асфалтовата настилка. Срок до 06.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 15.04.2019г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра - Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 12.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 12.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът II-62: Движението по път II-62 Невестино – Дупница от км 20+000 до км 21+000 се осъществява с повишено внимание поради обрушване на потенциално опасни скали. Участъка е сигнализиран с пътни знаци. Срок до 06.04.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движението по път III-107 Кочериново – Рила в гр. Кочериново от км 2+680 до км 2+700 се осъществява с повишено внимание и съобразена скорост поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано е с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 10+000 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г. \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът IІІ-102: Движението по път IІІ-102 с. Белимел – с. Горно Церовене на км 62+250 се осъществява в една лента с повишено внимание поради ремонтни дейности на асфалтовата настилка. Движението се регулира от сигналисти. Срок до 09.04.2019 год. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности:  \r\nПът III-6041: Движението по път III-6041 /III-604/ – Кондофрей от км 0+000 до км 4+000 се осъществява една лента поради машинно оформяне на земни окопи. Движението се регулира с пътни знаци. Срок до 08.04.2019 г. \r\nПът III-6372: Движението по път III-6372 /III-637/ Вукан – Стайчовци – Пали лула от км 7+000 до км 10+000 се осъществява една лента поради машинно подравняване на банкети. Движението се регулира с пътни знаци. Срок до 08.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nДвижението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 08.04.2019 г. \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-205: Движението по път ІІІ-205 Исперих – Стефан Караджа в района на с. Стефан Караджа от км 58+857 до км 59+969 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-207: Движението по път ІІІ-207 Тервел – Алеково – Алфатар в участъка с. Алеково – гр. Алфатар от км 68+930 до км 80+107 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-216: Движението по път ІІІ-216 Ситово – Добротица – Дулово в участъка с. Добротица – с. Поройно от км 10+770 до км 27+460 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 10.04.2019 г. \r\nПът ІІІ-218: Движението по път ІІІ-218 Иширково – Брадвари – Дулово в участъка с. Иширково – с. Водно от км 10+185 до км 28+100 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 10.04.2019 г. \r\nПът ІІІ-235: Движението по път ІІІ-235 Окорш – Паисиево – Зафирово в участъка с. Паисиево – с. Сокол от км 8+300 до км 34+391 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2305: Движението по път ІІІ-2305 Зебил – Вълкан в района на с. Зебил от км 11+370 до км 13+000 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2307: Движението по път ІІІ-2307 Руйно – Правда – Главиница в участъка с. Яребица – с. Калугерене от км 7+500 до км 27+750 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 10.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ–53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок за изпълнение 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.06", "title": "Актуална пътна обстановка"}
{"url": "http://www.focus-news.net/news/2019/04/06/2643486/mkd-balgariya-zasili-granichnite-patruli-za-zashtita-ot-migrantite-v-gartsiya.html", "text": "България активизира граничните патрули и е готова да приложи плана за управление на кризи, след като повече от 1000 имигранти са се преместили от лагера „Диавата“ близо до Солун до гръцко-македонската граница, информира българския вътрешен министър Младен Маринов. \r\nМаринов каза пред парламента, че мигрантският натиск от Гърция се е увеличил значително и съобщи, че през 2018 г. и първото тримесечие на 2019 г. броят на мигрантите се е увеличил шест пъти в сравнение с 2017 г. Повечето от мигрантите, около 41% са от Афганистан и 30% от Ирак. \r\nМаринов съобщи, че са изпратени допълнително оборудване на границата, включително термални камери, устройства за нощно виждане, оборудване за видео наблюдение и мобилни патрули, за да се пресекат бързо опитите за преминаване на границата, но и да общуват бързо с гръцките власти, за да предотвратят опитите за незаконно преминаване на българска територия. \r\nБългарското вътрешно министерство е получило информация, че мигрантите от лагера „Диавита“ ще се опитат да достигнат Северна Македония, но българската страна предприема необходимите мерки. \r\nМигрантите напуснаха лагера, за да пробият до границата с Македония, след като в социалните мрежи бяха разпространени лъжливи новини, че балканският маршрут ще се отвори, но се сблъскаха с гръцката полиция. Превод и редакция : Калоян Пенков", "date": "2019.04.06", "title": "МКД: България засили граничните патрули за защита от мигрантите в Гърция"}
{"url": "http://www.focus-news.net/news/2019/04/06/2643496/predstoyashti-mezhdunarodni-sabitiya-za-6-april-agentsiya-fokus.html", "text": "*** „Жълтите жилетки“ ще проведат 21-ия си пореден протест \r\n*** Бившият президент на САЩ Барак Обама ще проведе дебати с млади хора \r\n*** „Алтернатива за Германия“ започва кампанията си за европейските избори \r\n*** Активисти уйгури ще демонстрират срещу отношението на Китай спрямо това малцинство \r\n*** Демонстрации в полза на венецуелския опозиционен лидер Хуан Гуайдо \r\n*** Продължава битката за Триполи между Либийската национална армия на Халиф Хафтар и формированията, подкрепящи „Правителството на националното съгласие“ на Фаез Сарадж \r\n***", "date": "2019.04.06", "title": "Предстоящи международни събития за 6 април (Агенция \"Фокус\")"}
{"url": "http://www.focus-news.net/news/2019/04/06/2643475/ria-novosti-sasht-saobshtiha-che-arest-na-guaydo-shte-dovede-do-mnogo-seriozni-posleditsi.html", "text": "Арестуването на лидера на опозицията Хаун Гуайдо, който се обяви за временен президент на Венецуела, ще доведе до „много сериозни последици“, заяви високопоставен представител на американската администрация пред репортери на пресконференция, съобщава  РИА Новости . \r\nПо-рано ръководителят на правната комисия на Националното конституционно събрание Хулио Гарсия Серпа обяви започването на наказателен процес срещу Гуайдо, с който ще се занимават Върховния съд и главния прокурор. \r\nВъв вторник Националното конституционно събрание на Венецуела одобри продължаването на процеса срещу лидера на опозицията Гуайдо. В сряда ръководителят на събранието Диосдадо Кабейо обясни, че това означава отнемане на неговия парламентарен имунитет. Превод и редакция : Калоян Пенков", "date": "2019.04.06", "title": "РИА Новости: САЩ съобщиха, че арест на Гуайдо ще доведе до „много сериозни последици“"}
{"url": "http://www.focus-news.net/news/2019/04/06/2643495/predstoyashti-sabitiya-v-stranata-za-6-april-agentsiya-fokus.html", "text": "*** \r\nОт 13.00 часа министърът на земеделието, храните и горите Румен Порожанов ще участва в освещаването на ремонтирания ранносредновековен манастир „Св. 40 мъченици“. \r\n*** \r\nОт 10.00 и 11.00 часа в парка срещу районната администрация в ж.к. \"Младост 3\" и в парк \"100 години София\" в ж.к. \"Младост 2\" ГЕРБ - Младост ще постави къщички за книги. \r\n*** \r\nОт 10.30 часа Висшето училище по застраховане и финанси (ВУЗФ) организира Ден на отворените врати.  \r\n*** \r\nОт 11.00 часа в Новата гора край Суходол започва пролетният залесителен сезон. \r\n*** \r\nОт 11.00 часа в Националния военноисторически музей ще се проведе нова  \r\nсемейна образователна програма „Животните на фронта“. \r\n*** \r\nОт 14.00 часа в зала 8 на НДК ще се състои пресконференция след заседание на Националния съвет на ПП АБВ и Политическия съвет на „Коалиция за България“. На събитието ще бъде представен съставът на листата на „Коалиция за България“ за предстоящите европейски избори. \r\n*** \r\nОт 19.00 часа на сцена Backstage в Театър Азарян ще бъдат представени различни начини на виртуалното общуване в спектакъла „Сбогом, Йохан Райс!“. \r\n*** \r\nВ 10.00 ч. на пл. „Акад. Николай Хайтов” започва IV фестивал на уличното изкуство „Брилянтин’ 2019”. \r\n*** \r\nВ 10.30 часа в конферентната зала на Областна администрация Благоевград РИК-Благоевград ще проведе пресконференция.  \r\n*** \r\nВ 10.30 часа на площад „Македония“ с концерт ще бъде поставено началото на кампанията „Чист и зелен Благоевград! От нас зависи!“. В 10.30 часа ще бъде официалното откриване на кампанията, когато ще бъде даден и старт на почистването.   \r\n*** \r\nВ 10.30 часа в двора на ДГС-Благоевград ще бъдат раздавани фиданки в рамките на кампанията „Чист и зелен Благоевград! От нас зависи!“. \r\n*** \r\nОт 18.00 часа на площад „7-ми април\" ще проведе празничен концерт. \r\n*** \r\nВ ОУ „Георги Бенковски“ ще се проведе математически турнир за деца от предучилищна възраст „Многознайко“. \r\n*** \r\nОт 10.00 до 15.00 часа в Експо център „Флора“ ще се проведе инициативата „Мини Академия за родители“.  \r\n*** \r\nOт 11.00 часа в МОЛ Бургас Плаза (ниво 0) ще започне официалното откриване на Четвъртото издание на Изложение „Зона Здраве“ – Бургас. \r\n*** \r\nОт 11.00 до 16.00 часа ще се извършват прегледи и консултации от специалисти от лечебните заведения в Бургас като част от изложението „Зона Здраве“.  \r\n*** \r\nОт 11.00 до 14.30 часа в района на Експозиционен център „Флора“ младежи ще участват в различни творчески и спортни работилници. \r\n*** \r\nОт 11.30 часа в Етнографския музей (ул. „Славянска“ 69) ще се проведе лекция на тема „Подводни археологически проучвания по Южното българско Черноморие“. \r\n*** \r\nОт 12.00 часа в зала 4 на Експозиционен център „Флора“ ще бъдат представени резултатите от проект „Социално включване и развитие за младежите от община Бургас“.  \r\n*** \r\nОт 17.00 часа в Кафе \"С автограф“ (ул. \"Вола\" 1) ще се проведе литературна вечер, озаглавена \"Енигматичният Maurice Blanchot, който \"не разказваше истории\". \r\n*** \r\nОт 19.00 часа на сцената на Културен дом на нефтохимика ще бъде представен спектакълът „Пътят“ с участието нашкола за арменски танци „Наири“ и балет „Естрея“.  \r\n*** \r\nОт 10.00 часа пред Катедралния храм ще започне откриване на мотосезона.   \r\n*** \r\nВ 7.50 часа на жп гарата във Велико Търново започва походът из горите на Кръстец, организиран от групата за здравословен начин на живот „TarnovoRuns”.  \r\n***  \r\nОт 10.00 часа в парк „Дружба“ ще се състои фитнес на открито – безплатна тренировка. \r\n***  \r\nОт 11.00 часа в Салон на Читалище „Искра“ Театър „Весел“ ще представи  детски куклен спектакъл „Умник Гюро“ на Държавен куклен театър – Търговище.  \r\n***  \r\nОт 20.00 часа от площадка за наблюдение на ул. „Никола Пиколо“ ще може да се наблюдава Аудио-визуален спектакъл „Царевград Търнов – звук и светлина“.  \r\n*** \r\nОт 10.30 часа в Куклена зала на ДКТ ще се играе постановката „Палечка“ по Ханс Кристиан Андерсен. \r\n*** \r\nОт 14.00 до 16.00 часа в ЕМО „Етър“ ще се проведат безплатни тематични беседи за занаяти, в които се използват съоръжения, задвижвани с вода  – дървостругарство, мелничарство, тепавичарство и гайтанджийство. \r\n*** \r\nОт 13.00 часа в залата на общината ще се проведе първа среща с участниците в обучителния курс за родители на малки деца „Работилници за родители” по програмата „Да пораснем заедно”.  \r\n*** \r\nОт 10.00 часа на бул. „Русия“ ще бъде дадено началото на Националния шампионат по спортно ходене за мъже, жени, юноши и девойки под 20 г. и под 18 г., както и за момчета и момичета под 16 г.  \r\n*** \r\nОт 10.30 часа в местността „Анев дол” ще се проведе спортен празник ,,Ден  на  гората”. \r\n*** \r\nОт 19.00 часа в театрален салон „Георги Русев“ ще се играе „Приятели мои“ - комедийно шоу на Дарик радио и Сдружение \"G. O. WAKE UP\" с Димитър Туджаров – Шкумбата.  \r\n*** \r\nВ 11.00 часа в зоната пред Туристическия информационен център в Стария град (ул.  „Д-р Стоян Чомаков” №1) започва инициативата „Музей на открито“. \r\n*** \r\nОт 14.00 часа пазар „Чайка“, район Източен ще се превърнат в сцена на един специален театър, посветен на пловдивчани и тяхното ежедневие. \r\n*** \r\nОт 18.00 часа в читалище „Алеко Константинов“ ще бъде представен проектът „Mind The Kiss“.  \r\n*** \r\nОт 10.00 часа в Спортна зала „Величко Чолаков” ще започне Националният турнир по спортни танци и Купа България.  \r\n*** \r\nОт 11.00 часа в РБ „З. Княжески“ ще бъде прожектиран балетът „Дон Кихот“, запис от 2016 г. на балета на Виенската опера. \r\n*** \r\nОт 16.30 ч. в Драматичен театър „Гео Милев” македонската група от Факултет за драматични изкуства към Университет „Св. Св. Кирил и Методий” в Скопие ще даде началото на основната програма в Международния студентски театрален фестивал „Данаил Чирпански“. \r\n*** \r\nОт 19.00 часа в Оперния театър ще се състои премиерата на камерната опера „Лицето на лъва“ от Елена Лангер. \r\n*** \r\nОт 10.00 часа Шуменският общински младежки съвет се включва в националната инициатива „ФАС ОFF“ и организира акция за почистване на района около Паметника на Свободата и стъпалата до Младежки дом Шумен.", "date": "2019.04.06", "title": "Предстоящи събития в страната за 6 април (Агенция „Фокус“)"}
{"url": "http://www.focus-news.net/news/2019/04/06/2643497/nimh-vremeto-shte-bade-oblachno-s-maksimalni-temperaturi-mezhdu-16-i-21.html", "text": "Днес ще е предимно облачно, с по-съществени разкъсвания на облачността в Северна България. Сутринта на места в източните райони и Горнотракийската низина видимостта ще е намалена. След обяд в югозападните райони ще превали слаб краткотраен дъжд. Вятърът ще остане от изток-югоизток и ще е до умерен. Максималните температури ще са предимно между 16° и 21°, по-ниски по Черноморието. Атмосферното налягане ще остане без съществена промяна - по-ниско от средното за месеца. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология. \r\nНад Черноморието ще е предимно облачно, на места в сутрешните часове с намалена видимост. Валежи се малко вероятни. Временни разкъсвания на облачността ще има главно над северните райони. Вятърът ще е до умерен от изток-североизток. Максималните температури ще са 11°-14°. Температурата на морската вода е 9-11°. Вълнението на морето ще е 3 бала.  \r\nНад планините ще е предимно облачно. Слаби валежи от дъжд, над около 2000 метра - от сняг ще има главно в Рило-Родопската област. Ще духа умерен до силен вятър от юг. Максималната температура на височина 1200 метра ще е около 9°, на 2000 метра - около 2°.", "date": "2019.04.06", "title": "НИМХ: Времето ще бъде облачно с максимални температури между 16° и 21°"}
{"url": "http://www.focus-news.net/news/2019/04/06/2643498/ministar-rumen-porozhanov-shte-uchastva-v-osveshtavaneto-na-remontiraniya-po-prsr-manastir-sv-40-machenitsi-v-selo-leva-reka.html", "text": "Министърът на земеделието, храните и горите Румен Порожанов ще участва в освещаването на ремонтирания ранносредновековен манастир „Св. 40 мъченици“ в село Лева река, община Трън. Това съобщиха от пресцентъра на   Министерството на земеделието, храните и горите . Събитието ще се проведе от 13.00 часа.  \r\nМанастирът е основно възстановен по Програмата за развитие на селските райони 2014-2020 г. Освен че в него има уникални стенописи, светата обител се връща към живот с братство от двама монашестващи.  Преди това там не е служено от десетилетия.", "date": "2019.04.06", "title": "Министър Румен Порожанов ще участва в освещаването на ремонтирания по ПРСР манастир „Св. 40 мъченици“ в село Лева река"}
{"url": "http://www.focus-news.net/news/2019/04/06/2643500/pravoslavnata-tsarkva-proslavya-uspenieto-na-sv-metodiy-slavyanobalgarski.html", "text": "На 6 април Православната църква прославя Успението на Св. Методий Славянобългарски. По този повод от 9.00 часа с благословението на Негово светейшество Българския патриарх и Софийски митрополит Неофит, Архиерейска света Литургия в храм „Св. св. Кирил и Методий“ в кв. „Красно село“, ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция „Фокус“ . След 13.00 часа Дядо Поликарп ще извърши тържествено освещаване на манастира „Св. 40 мъченици“ в Лева река, Трънска духовна околия.  \r\nНикола ПЕТКОВ", "date": "2019.04.06", "title": "Православната църква прославя Успението на Св. Методий Славянобългарски"}
{"url": "http://www.focus-news.net/news/2019/04/06/2643482/daily-express-sega-brekzit-bez-sdelka-e-nay-dobriya-variant-sled-kato-pregovorite-mezhdu-mey-i-korbin-propadnaha.html", "text": "Премиерът се обърна към лейбъристите за помощ тази седмица, след като претърпя три отхвърляния на сделката й за Брекзит. Тя помоли Корбин да преговаря с нея за сделка, която би могла да им помогне и на двамата, което той прие. Но лейбъристите заявиха, че правителството „не е предложило реална промяна или компромис“ в тридневните преговори, пише британският в.  Daily Express . \r\nДжон Лонгуорт, председател на Leave Means Leave, заяви, че перспективата Брекзит да бъде отложен след от 12 април след неуспешните преговори е „предателство“ срещу онези, които гласуваха за напускане на референдума през 2016 г. \r\nТой каза за Express.co.uk: „Народът на Великобритания ще бъде разтревожен, ако правителството отново отложи датата на напускане. На референдума гласувахме да напуснем. По-голямата част от кабинета и консервативните депутати не подкрепят сделката, както Консервативната партия като цяло. Сред хората Брекзит без сделка е най-популярната опция. Вървете с него“. \r\n„Правителството и двете големи партии обещаха да напуснат ЕС, единния пазар и митническия съюз. Всички представени възможности, включително Споразумението за оттегляне на министър-председателя, водят до отхвърляне на този ангажимент и предаване на Брекзит“. \r\nТова се случва, когато Тереза Мей писа до Брюксел, като иска от лидерите на Европейския съюз да отсрочат изхода на Великобритания от следващия петък до 30 юни. \r\nТя е приела, че Великобритания ще трябва да проведе избори за Европейски парламент на 23 май, които тя се надяваше да избегне. \r\nВ писмото й се казва: „Правителството ще иска да договори разписание за ратификацията, която да позволи на Обединеното кралство да се оттегли от Европейския съюз преди 23 май 2019 г. и да отмени изборите за Европейски парламент, но ще продължи да правиотговорна подготовка за избори, ако това не се окаже възможно“. \r\nЛидерите на ЕС предупредиха, че Тереза Мей не ги е убедила, че трябва да позволят на Великобритания да отложи излизането си следващата седмица, на 12 април. Доналд Туск планира да предложи удължаване с една година, което също може да бъде съкратено, ако Великобритания ратифицира споразумението за оттегляне, заявиха висши представители на ЕС. \r\nМеждувременно Франция намекна, че не е готова да приеме забавяне без ясен план. \r\nФинансовият министър Бруно Льо Мер заяви пред репортери в Букурещ: „Ако не можем да разберем причината, поради която Великобритания иска удължаване, не можем да дадем положителен отговор“.", "date": "2019.04.06", "title": "Daily Express: Сега Брекзит без сделка е най-добрия вариант, след като преговорите между Мей и Корбин пропаднаха"}
{"url": "http://www.focus-news.net/news/2019/04/06/2643499/ria-novosti-venetsuela-nareche-novite-amerikanski-sanktsii-prestapni-i-nepriemlivi.html", "text": "Венецуелските власти нарекоха неприемливи, цинични и криминални новите американски санкции и заявиха, че ще отговорят на тях по подходящ юридически начин, съобщава външното министерство на страната. \r\nНови американски санкции срещу две компании за доставка на венецуелски петрол за Куба и срещу 34 кораба на държавната петролна корпорация PDVSA бяха въведени по искане на контролираното от опозицията национално събрание. \r\nВенецуела смята новите санкции за „неприемливо, цинично и наказателно решение“ от администрацията на американския президент Доналд Тръмп, който предприема „мерки, нарушаващи международното право и същите икономически и търговски принципи“, които самата тази администрация защитава, се казва в изявлението. Превод и редакция : Калоян Пенков", "date": "2019.04.06", "title": "РИА Новости: Венецуела нарече новите американски санкции престъпни и неприемливи"}
{"url": "http://www.focus-news.net/news/2019/04/06/2643503/sofiya-zapochva-proletniyat-zalesitelen-sezon-v-novata-gora-kray-suhodol.html", "text": "От 11.00 часа е началото на пролетния залесителен сезон в Новата гора на София край Суходол. Това съобщиха от пресцентъра на  Столична община . На събитието ще присъства заместник-кмета по екология Йоана Христова.  \r\nНовата гора на София е един от най-мащабните проекти, който Столична община реализира вече трета година. Той е насочен към трансформация на пустеещ общински терен в зелен филтър край града. За реализацията му, Столична община осигурява фиданките, уредите за засаждане и ръкавиците, като за самото засаждане се разчита изяло на доброволци. Към момента има засадени 28 800 дръвчета от вида акация и дъб.  \r\nПовече информация за инициативата на Столична община е достъпна     \r\nЗа улеснение на всички, които желаят да засадят дръвчета в Новата гора, Столична община разкрива временна автобусна линия в рамките на градския транспорт, с номер 56A. Началната спирка на линията е метростанция „Вардар“, а последната спирка е Новата гора на София. Рейсът ще обслужва граждани между 9.00 и 16.00 часа, с интервал от час и половина.  \r\nЗасажданията и този сезон ще се провеждат всяка събота и неделя от 10.00 до 16.00 часа и ще продължат, докато времето позволява.", "date": "2019.04.06", "title": "София: Започва пролетният залесителен сезон в Новата гора край Суходол"}
{"url": "http://www.focus-news.net/news/2019/04/06/2643505/na-7-april-pravoslavnata-tsarkva-otbelyazva-nedelyata-na-prepodobni-yoan-lestvichnik.html", "text": "На 7 април Православната църква отбелязва четвъртата неделя на Великия пост - Неделята на Преподобни Йоан Лествичник. По този повод на 7 април от 9.00 часа с благословението на Негово светейшество Българския патриарх и Софийски митрополит Неофит, Архиерейска света Литургия в манастира „Св. апостоли Петър и Павел“, край село Лозен, ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на Агенция „Фокус“. От  17.00 часа Дядо Поликарп ще оглави Архиерейска велика вечерня в митрополитската катедрала „Св. Вмца Неделя“, град София и ще изнесе духовна беседа.  \r\nНикола ПЕТКОВ", "date": "2019.04.06", "title": "На 7 април Православната църква отбелязва Неделята на Преподобни Йоан Лествичник"}
{"url": "http://www.focus-news.net/news/2019/04/06/2643504/denyat-6-april-v-balgarskata-istoriya.html", "text": "На 6 април 1841 г. започва Нишкото въстание, след като по време на великденската служба банда въоръжени мюсюлмани нападат църквата на с. Каменица, Нишко. За да се защити, местното население се вдига на бунт. През 1909 г. с Цариградския българо-турски протокол Турция признава независимостта на България. Документът е подписан от българския министър на търговията Андрей Ляпчев и от турския министър на външните работи Рифат паша. През 1941 г.  германските армии започват настъпление срещу Югославия и Гърция от българска територия. Същият ден югославски самолети бомбардират Индустриалния квартал в София и Кюстендил. През 2000 г. Симеон Сакскобургготски в официално обръщение към българския народ обявява, че поставя началото на \"Национално движение Симеон Втори\". Година по-късно НДСВ е преобразувано в политическа партия. На 6 април са родени:  актьорът Кръстьо Сарафов, агрономът Иван Странски, актьорът Васил Михайлов.  На тази дата умират:  актрисата Славка Славова, св. Методий, брат на Константин - Кирил Философ. \r\n2016 г. \r\nПрезидентът на Република България Росен Плевнелиев присъжда Орден „Стара планина” първа степен на Уей Дзинхуа, извънреден и пълномощен посланик на Китайската народна република в Република България, „за изключително големите му заслуги за развитието на българо-китайските отношения“. \r\n2016 г. \r\nПрезидентът на Република България Росен Плевнелиев присъжда Орден „Стара планина” първа степен на д-р Ервин Прьол, министър-председател на федерална провинция Долна Австрия, „за изключително големия му принос за развитието на българо-австрийските отношения“. \r\n2016 г. \r\nПрезидентът Росен Плевнелиев удостоява посмъртно с орден \"За храброст“ I степен кинооператора Григор Кумитски, за проявена храброст, героизъм и саможертва при спасяването на човешки \r\n2016 г. \r\nПрезидентът Росен Плевнелиев удостоява посмъртно с орден Ваньо Танов с орден \"За гражданска заслуга“ I степен за големите му заслуги и принос за сигурността и обществения ред и за укрепване на митническата администрация на България. \r\n2015 г. \r\nСпециализирано звено в ДАНС за борба с корупцията по високите етажи на властта започва работа. \r\n2002 г. \r\nНДСВ е преобразувано в политическа партия с лидер Симеон Сакскобургготски. Приет е устав и политическа декларация за основните ценности. Лидерът на партията подчертава, че новата формация трябва да започне обновлението на страната, всеки трябва да поеме своята отговорност, трябва също да се създадат структури в цялата страна. Според него партията трябва да бъде открита за възможно най-широк кръг хора. Знакът на НДСВ е бяла раковина на жълт фон, знамето е жълто с емблемата в средата. За ценности са обявени културните и духовни постижения на българския народ, грижите за децата и младото поколение, моралът и почтеността на гражданите. \r\nНяколко месеца по-рано, на 26 януари 2002 г., НДСВ организира учредително събрание в зала 2 на НДК, на което трябва да се създаде партия НДСВ. Но в словото си Симеон Сакскобургготски критикува поведението на министри и депутати и обявява, че партията ще се учреди на 6 април 2002 г., а той няма да се ангажира с ръководството й. \r\n2001 г. \r\nСимеон Сакскобургготски в официално обръщение към българския народ обявява, че поставя началото на \"Национално движение Симеон Втори\". Според обръщението Движението ще участва в изборите на 17 юни 2001 г. за ХХХIХ Народно събрание. Акцентира се върху новия морал в политиката, който ще се основава на бърза и качествена промяна в стандарта на живот на българите, чрез привличане на световни капитали, скъсване с политическата партизанщина и въвеждане на правила и институции, насочени към премахване на корупцията. Сакскобургготски гарантира промяната - не по-късно от 800 дни. \r\nНДСВ е учредено два дни по- късно. На 28 април изгражда коалиция с Партията на българските жени и Движението за национално възраждане \"Оборище\" под същото име за участие в парламентарните избори през юни 2001 г. Въпреки пречките от формално естество - отказът на съдебните органи да регистрират политическата му формация и други Симеон Сакскобургготски печели огромно мнозинство от гласовете и вкарва в парламента 120 депутати, тоест половината от общия им брой. На 24 юли 2001 г. новосформираният парламент го избира за министър-председател на България. \r\n1996 г. \r\nТридесет и седмото Народно събрание ратифицира присъединяването на България към програмата \"Партньорство за мир\". Програмата развива сътрудничеството между алианса и 26-те страни-партньори по широк кръг от дейности, свързани със сигурността. На 14 февруари 1994 г. страната ни подписва Рамковия документ и се присъединява към програмата “Партньорство за мир”. Евроатлантическият съвет за партньорство (ЕАСП) включва 46 държави, включително и страните-членки на НАТО, и осигурява политическата рамка за “Партньорството за мир” и форум за обсъждане на въпросите по сигурността. НАТО развива и програма за специално сътрудничество в контекста на Средиземноморския диалог на НАТО, със седем средиземноморски държави- Алжир, Египет, Израел, Йордания, Мавритания, Мароко и Тунис. Целта на Средиземноморския диалог е да заздрави сигурността и стабилността в средиземноморския регион, която е тясно свързана с европейската сигурност. В самата организация различни комитети отговарят за планирането в такива области като политически консултации, планиране на отбраната и отбранителни операции, сътрудничество по въпросите на въоръженията и други. Комитетите представят препоръки за действия пред Северноатлантическия съвет, най-висшият орган на НАТО за взимане на решения, както и пред Комитета за планиране на отбраната на НАТО, който се занимава предимно с въпроси, свързани с интегрираната военна структура на организацията. \r\nНАТО осъществява и редица програми за международен обмен, които са свързани с научни и екологични проблеми, представляващи интерес за НАТО и страните-партньорки. \r\n1990 г. \r\nБългария възстановява дипломатическите си отношения с Чили, прекъснати след преврата на ген. Аугусто Пиночет Угарте от 1973 г. \r\n1990 г. \r\nУчреден е Съюз на безпартийните, който е регистриран още същия месец. Пръв председател е Боян Велков. От 25 септември 1995 г. лидер на Съюза е Александър Димитров. \r\n1983 г. \r\nВ периода 6 - 7 април се провежда заседание в Прага на Комитета на министрите на външните работи на държавите от Варшавския договор. \r\n1970 г. \r\nЗапочва строежът на “АЕЦ-Козлодуй”. \r\n1967 г. \r\nВ София е подписан втори договор за дружба, сътрудничество и взаимна помощ с Полша. \r\n1958 г. \r\nОткрит е Домът на българо-съветската дружба в София. \r\n1950 г. \r\nМежду България и Египет е сключена клирингова спогодба, която е първото търговско-платежно съглашение между двете страни след Втората световна война. Клирингът е взаимно погасяване на задължения между държави чрез счетоводно уравняване на вноса и износа, без превод на платежни средства. \r\n1948 г. \r\nПубликуван е Закон за радиото. \r\n1945 г. \r\n16-та пехотна дивизия от Първа българска армия освобождава гр. Чаковец. \r\nУчастието на България в окончателния разгром на хитлеристка германия (1944–1945 г.) неправилно е наричано в продължение на няколко десетилетия след края на Втората световна война 1939–1945 г. \"Отечествена война на България 1944–1945 г.\". Обявяването на война на хитлеристка Германия става на 8 септември 1944 г. от правителството на К. Муравиев, но на практика се осъществява след политическата промяна на 9 септември 1944 г. Самото участие на България във войната преминава през два периода (фази). Първият период обхваща времето от септември до края на ноември 1944 г. На 18 септември 1944 г. българската армия преминава в оперативно подчинение на командващия III Украински фронт маршал Ф. И. Толбухин. Мобилизирането на българската армия започва на 18 септември и приключва в края на същия месец. На 5 октомври 1944 г. е сключена спогодба между България и Югославия в Крайова за военно сътрудничество между двете съседни страни. Пред българската армия е поставена задачата да разгроми противниковите сили в Сърбия и Вардарска Македония и да прекъсне пътя за отстъпление на Група \"Е\" от хитлеристките армии по долините на р. Морава, Вардар и Ибар, възлизащи на 10 дивизии, 8 бригади и др. войскови сили. Срещу тях България мобилизира 455 хил. души, групирани в три армии (Втора, Първа и Четвърта), които до началото на октомври 1944 г. настъпват в направление Ниш. До 18 октомври е разгромена елитната 7. СС дивизия и е освободен Ниш. От 8 октомври до 19 ноември се водят сражения по направление Страцин, Куманово, Скопие. По същото време се води и Брегалнишко-Струмишката операция, в резултат на която хитлеристите са изтласкани от Царево село, Кочани, Щип, Струмица, Велес и други селища. От 21 октомври до 30 ноември се провежда Косовската операция, при която са освободени градовете Подуево, Прищина, Косовска Митровица, Рашка и Нови Пазар. Вторият период (фаза) започва от декември 1944 г. и продължава до май 1945 г. През това време българската армия участва в освобождаването на Северна Югославия, Южна Унгария и Източна Австрия. От 22 до 28 декември 1944 г. се води Сремската операция. От 31 декември същата година военните действия се пренасят на унгарска територия. От 6 до 19 март 1945 г. се водят епични боеве между реформираната Първа българска армия и хитлеристките войски в района на р. Драва. От края на март до средата на април в главен боен театър се превръща районът на р. Мур. Последните сражения с хитлеристките войски се водят на австрийска земя в края на април и началото на май. Капитулацията на Германия (9 май) заварва българските войски в подножието на Австрийските Алпи, където те установяват контакт с частите на Осма британска армия. В двата периода на войната България дава над 30 хил. души убити и ранени войници и офицери. Това е цената (без военните разходи, разстройството на стопанския живот и други), която България плаща за окончателния разгром на хитлеристка Германия и благодарение на която успява да избегне надвисналата над нея трета национална катастрофа с участието си в Тристранния пакт на държавите от хитлеристката ос. \r\n1941 г. \r\nЮгославски самолети бомбардират Индустриалния квартал в София и Кюстендил. В столицата жертвите са 8, а в Кюстендил загиват 67 и 90 са ранени. \r\n1919 г. \r\nВ периода 6 - 8 април в София левите социалдемократи начело с Никола Харлаков основават Българска работническа комунистическа партия (БРКП) с орган сп. \"Социалистически преглед\". Новата партия обявява, че ще работи като секция на Коминтерна. \r\n1917 г. \r\nС изменение на Закона за стопански грижи и обществена предвидливост се създава едноименна дирекция при Военното министерство. През 1917-1918 г. директор е генeрал Александър Протогеров. Дирекцията за стопански грижи и обществена предвидливост е приемник на Централния комитет за стопански грижи и обществена предвидливост. Включена е в системата на Министерството на войната, но работи под върховния надзор на Министерски съвет. Занимава се с уредбата и надзора върху продоволствието и производството с цел да се отстрани спекулата със стоки от първа необходимост, която се шири в страната след включването й в Първата световна война 1914–1918 г. Местни органи на Дирекцията са районните комитети, ревизионни комисии и селски управления. Правен орган е специална съдебна секция и бюро за ликвидация, които се занимават с делата срещу лица, извършили престъпление по Закона за реквизицията, стопанските грижи и обществената предвидливост. Със закон от 27 април 1918 г. към Дирекцията преминават и секциите при Главното интендантство, Продоволствената, Индустриалната и Главната реквизиционна комисия. Разпоредбите и се изпълняват от Министерството на войната. Дирекцията за стопански грижи и обществена предвидливост е закрита със закон от 13 септември 1922 г. \r\n1909 г. \r\nС Цариградския българо-турски протокол Турция признава независимостта на България. Документът е подписан от българския министър на търговията Андрей Ляпчев (на снимката) и от турския министър на външните работи Рифат паша. С протокола се признава провъзгласяването на независимостта на България 1908 г. и се постига съгласие по всички спорни въпроси, произлезли от този акт. Уреждат се проблемите с мюсюлманските общини и вакъфските имоти в България, с компанията на Източните железници и други. Този протокол е подписан в изпълнение на Руско-турския протокол (1909 г.), който България приема. Руско–турският протокол (1909 г.) е подписан на 3 март в Санкт Петербург. С него се разрешават възникналите във връзка с провъзгласяването на независимостта на България 1908 г. финансови проблеми. Турция настоява България да и изплати като обезщетение 125 млн. лева, като в тях е включена сумата от 40 млн. златни лева, които България дължи на компанията на Източните железници. Срещу посочените компенсации Турция е склонна да признае независимостта на страната ни. Русия поема финансовите задължения на България. Тя приспада исканата сума от военния дълг на Турция след Руско-турската война 1877–1878 г. Турция се отказва от всякакви финансови претенции към България. Финансовите отношения между България и Русия се уреждат с подписването на Руско-български протокол 1909 г., подписан също на 6 април. Според него България се задължава да изплати на Русия сумата от 82 млн. лева в продължение на 75 години, като първата вноска трябва да се направи на 1 октомври 1909 г. България така и не изплаща на Русия цялата дължима сума. В началото на 20-те години съветското правителство опрощава остатъка от българския дълг. \r\nНезависимостта на страната ни е призната от Великите сили и балканските държави, както следва на 7 април - Сърбия и Черна гора, на 10 април - Англия, Франция и Италия, а на 16 април - Германия и Австро-Унгария признават независимостта ни. \r\n1885 г. \r\nВ София тържествено е отбелязана 1000-годишнината от смъртта на св. Методий. \r\n1872 г. \r\nВасил Левски и Марин Поплуканов тръгват от Ловеч, за да присъстват на Общото събрание на Българският революционен централен комитет в Букурещ. Идеята за това Общо събрание възниква още в края на 1871 г. Според предварителния замисъл събранието трябва да спомогне за обединяване усилията на емигрантските и вътрешните комитетски дейци, като се изработи обща програма и устав на организацията. \r\n1841 г. \r\nПо време на великденската служба банда въоръжени мюсюлмани нападат църквата на с. Каменица, Нишко. За да се защити, местното население се вдига на бунт. Това става повод за избухване на Нишкото въстание 1841 г. Под ръководството на Милое Йованович се организира укрепен лагер между селата Каменица и Горни Матеевац. Същинската причина за бунта е недоволството на местното българско население от нежеланието на османските власти да пристъпят към изпълнението на обещанията, дадени от Гюлханския хатишериф през 1839 г., и особено от неизпълнението на поземлената реформа. Друга причина е и големият терор над беззащитното население, упражняван от местните османски земевладелци. Скоро след избухването на въстанието в Каменица пламъците му обхващат долината на р. Нишава, Запланско и някои села от Видинско. Най-голям размах бунтът получава в Нишкия пашалък, където е извършена и предварителна агитация сред населението. Голяма роля за това имат четите на Милое Йованович, действащ в Нишко, на войводата Никола Сръндак при Кутинската река, на Стоян Чавдар от същия край и др. В Лесковацко Георги Янкович и Станко Бояджи вдигат след себе си над 5000 души селяни. Въстаниците настъпват срещу Ниш. За да спечели време, управителят влиза в преговори с четата на Милое Йованович. Докато преговаря с нея, той успява да събере 2000 души башибозуци, които са подкрепени и от артилерия. С тях се насочва срещу въстаналите селяни и като се възползва от лошото им въоръжение, бързо ги разпръсква. \r\nСлед потушаването на въстанието са избити няколко хиляди души, разграбени и опожарени са 240 български селища. Зверствата на османските власти принуждават повече от 10 000 души българи да напуснат родните си места и да потърсят спасение във вътрешността на Сърбия. Репресиите предизвикват силното недоволство на европейската общественост. За да заблуди западните държави, Високата порта заявява, че нищо не знае за действията на местните османски власти. Въпреки това Турция е принудена да предприеме някои мерки за \"успокоение\" на въстаналото население. На тази дата са родени: \r\n1938 г. \r\nРоден е Васил Александров Михайлов - български драматичен и филмов актьор. През 1967 г. той завършва ВИТИЗ (днешен НАТФИЗ). От 1970 г. е на сцената на Театъра на народната армия. Играе в “Нашествие”, “Време разделно”, “А утрините тук са тихи”, “Вишнева градина”, “От земята до небето”, “Делото “Дантон”, “Сизве Банзи е мъртъв”, “На гости у министъра”, “И слезе Господ на земята”, “Вуйчо Ваньо”, “Лицева опора”, “Последните”, “Краят на играта”, “Крал Лир”. Михайлов участва в “Хроника на чувствата” (1962 г.), “Свобода или смърт” (1969 г.), “Горловска история” (1971 г.), “Нона” (1973 г.), “Ламята” (1974 г.), “Зарево над Драва” (1974 г.), “Вечни времена” (1975 г.), “Сбогом, любов!” (ТВ, 1976 г.), “Басейнът” (1977 г.). Успех актьорът достига в “Хирурзи” (1977 г. ), “По дирята на безследно изчезналите” (ТВ, 1977 г.) и “Сами сред вълци” (1979 г.). Михайлов е еднакво убедителен и в отрицателни (“Петимата от РМС”, ТВ, 1977 г.), и в положителни образи (“Отрова в извора” ТВ, 1978 г.), но постига национално признание след участието си в “Капитан Петко войвода” (ТВ, 1981 г.). Снима се също в: “Адиос, мучачос!” (1978 г.), “Всички и никой” (1978 г.), “Хан Аспарух” (1981 г.), “Златният век” (ТВ, 1984 г.), “Събеседник по желание” (1984 г.), “Денят на владетелите” (1986 г.), “Приземяване” (1987 г.), “Дом за нашите деца” (ТВ, 1987 г.), “Време разделно” (1988 г.), “Право на избор” (1989 г.), “Маргарит и Маргарита” (1989 г.), “Индиански игри” (1990 г.), “О, Господи, къде си?” (1991 г.), “България - во веки веков” (ТВ, 1994 г.), “Забраненият плод” (1994 г.). \r\n1886 г. \r\nВ Сливен е роден Иван Тодоров Странски - български агроном. Завършва естествена история в Киев и Висшия земеделски институт в Москва. Той е професор по общо земеделие в Софийския университет “Св. Климент Охридски”. Някои от неговите трудове са: “Плевелите в земеделието” (1919 г.), “Електрическата енергия и азотните торове” (1926 г.), “Изкуствените торове” (1928 г.), “Торове и торене” (1947 г.) и много други. Умира на 29 октомври 1959 г. в София. \r\n1876 г. \r\nРоден е Кръстьо Петров Сарафов - български драматичен артист и режисьор, брат на Б. Сарафов и син на П. Сарафов. Кръстьо Сарафов учи в Серес, Солун и София. Дебютира на сцената като ученик на 6 януари 1891 г. в ролята на Спиро Македонски, в “Стефан Караджа” на Т. Хаджистанчев. През 1895 г. печели конкурс за стипендия и завършва Императорското драматично училище в Санкт Петербург през 1899 г. На 3 октомври 1899 г. дебютира в ролята на Борис Годунов в “Василиса Мелентиева” на А. Н. Островски. Кръстьо Сарафов играе в Народния театър, а през 1915-1919 г. е главен режисьор. Той е още актьор и режисьор на театрите в Русе , Варна и Бургас. Участва в много постановки на радиотеатъра, снима се в и няколко филма: Драган в “Децата на Балкана” (1918 г.), Дойчин в “Безкръстни гробове”(1931 г.) , вуйчото в “Изпитание”(942 г.) На тази дата умират: \r\n2002 г. \r\nУмира Славка Димитрова Славова - българска драматична актриса. През 1947 г. тя завършва пиано и пеене в Българската държавана консерватория и Държавната театрална школа в София. От 1947 г. до 1950 г. участва в Народния театър, през 1950-1955 г. в Младежкия и от 1955 г. отново в Народния театър. През 1950 г. е уволнена от Народния театър, след като баща й е арестуван около процеса на Т. Костов. Славова играе в “Антигона”, “Сън в лятна нощ”, “Всичко е свършено”, “Чайка”, “Вуйчо Ваньо”, “Последен срок”, “В полите на Витоша”, “Бягството”, “Театър, любов моя” и други. Изнася рецитали по творби на Горки, Мопасан, Достоевски, Чехов, Шолохов, Паустовски, Хайтов и други. От 1945 г. тя участва в предавания на Радио София, снима се и в киното - “Фаталната” (1979 г.). След пенсионирането си през 1994 г. продължава да играе в “Театър 199”, в “Сълза и смях” и в първия частен театър “Барбуков”. От този период са ролите й в “Дългият път на деня към нощта” (1996 г.), “Слънчево с гръмотевици” (1999 г.), “Най-древната професия” (2000 г.). \r\n885 г. \r\nУмира св. Методий, брат на Константин - Кирил Философ. Въпреки че е подложен на непрекъснати преследвания от немското духовенство, Методий оставя завидно наследство от преводни и оригинални трудове и подготвя около 200 ученици – свещеници, проповядващи християнската вяра на славянски език. Светите братя Кирил и Методий създават славянската азбука и поставят основите на славянската и българската литература. Родени са в Солун. Баща им Лъв е помощник на солунския стратег (военен и административен управител). От Панонските легенди и Житието на Кирил се знае, че Методий в продължение на 10 години заемал длъжността управител на една славянска област, разположена близо до Солун. След това заминава за манастира \"Полихрон\" в планината Олимп. Там първоначално е приет за монах, а след това става игумен. Благодарение на проявените си способности, макар и твърде млад, Константин- Кирил е натоварен с отговорна дипломатическа мисия при сарацините (851 г.) и при хазарите (860 г.), в която участвал и Методий. По време на своя престой в Херсон Константин- Кирил установява за пръв път контакт с руските славяни и изучава техния език. През 861 г. двамата братя се завръщат в Цариград, но не остават за дълго там. Една година по-късно по молба на княз Ростислав (846-870 г.) са изпратени във Великоморавия. За да се противопостави на силно проникналото немско политическо, културно и църковно влияние, княз Ростислав иска от византийския император подготвени учители по славянски език, които да проповядват между населението християнското учение на разбираем за него език. Константин- Кирил съставя нова азбука, предназначена специално за славяните, т. нар. глаголица. Тя е изготвена въз основа на гръцката и латинската азбука, като е съобразена с особеностите на славянския език. Двамата братя превеждат на славянски език най-необходимите за мисията им богослужебни книги. През 863 г. Кирил и Методий се отправят за Великоморавия и се отдават на многостранна дейност. В продължение на три и половина години двамата ограмотяват голям брой ученици и с тяхна помощ превеждат много богослужебни книги. Тази дейност среща силна съпротива от страна на немското духовенство, което е привърженик на догматичната триезична теория, според която богослужението може да се извършва само на три езика - еврейски, гръцки и латински. Поради това те отричали правото на Кирил и Методий да проповядват на славянски език и обявяват делото им за \"еретическо\". Под този претекст немското духовенство възпрепятства с всички средства дейността на двамата братя. Наклеветяват ги и пред римския папа и двамата братя решават да заминат за Рим и пред самия папа да уредят възникналите спорове с немското католическо духовенство във Великоморавия. На път за Рим те минават през Панония (друго западно славянско княжество), където са посрещнати радушно от княз Коцел, отхвърлил също зависимостта си от немското католическо духовенство. Продължавайки пътя си, Кирил и Методий вземат участие в местния духовен събор във Венеция (867 г.), участниците в който също са привърженици на триезичната теория. Константин- Кирил влиза в спор с тях и като изтъква редица научни и исторически доводи, блестящо защитава правото на славяните да имат писменост на своя език. Към края на 867 г. двамата братя пристигат в Рим, където се явяват при новия папа Адриан II. Пред него те излагат някои свои искания: да бъде разрешено богослужението сред западните славянски народи на славянски език; някои от техните ученици да бъдат ръкоположени за свещеници; единият от двамата братя да бъде въздигнат за епископ и да им бъде позволено да управляват Моравската и Панонската църква самостоятелно, без намесата на немското духовенство. На свой ред те заявяват своята готовност да признаят върховенството на самия папа. Воден от желанието да задържи под свое влияние западните славянски народи и да не допусне като при българите да бъде изместен от Византия, папа Адриан II удовлетворява техните искания. С това е нанесен силен удар на немското католическо духовенство. Скоро Константин- Кирил се разболява и през 869 г. умира в Рим. Преди смъртта си отправя молба към своя брат да продължи започнатото дело. В изпълнение на неговия завет Методий се завръща в Панония и се отдава на проповедническа и книжовна дейност. През 870 г. княз Коцел е заменен от княз Святополк, който изпада под силното влияние на немското духовенство и то съответно засилва борбата против Методий и неговите ученици. Скоро Методий е затворен в един баварски манастир и освободен през 873 г. след намесата на папата. Въпреки това борбата против него не е прекратена. През 882 г. Методий предприема кратко пътуване до Цариград и отново се връща в Панония. Независимо от неблагоприятните условия не се отказва от своята дейност и до края на живота си продължава да се занимава с книжовна дейност. Той успявал да завърши превода на свещените книги, които са необходими за проповедническата дейност на неговите ученици. Погребан е във великоморавската столица Велеград. След неговата смърт немското духовенство предприело жестоки репресии над учениците му. Част от тях са избити, други затворени, а трети принудени да търсят спасение чрез бягство. Някои от тях - Климент, Наум, Сава, Горазд и Ангеларий, намират подслон в България. Тук те са приети с голямо внимание от българския владетел княз Борис I, който им предоставя условия да продължат делото на своите учители. Създаването на славянската писменост е най-значителното дело на Кирил и Методий. Посредством нея става възможно и създаването на славянската култура. Славянската азбука се превръща в едно от най-силните оръжия на славянските народи против опасността от немско-византийската им асимилация. Наред с византийската и латинската култура е открит широк път за развитието и на славянската. Благодарение на активната дейност на учениците на двамата братя в България се превръща в първия славянски културен център през средните векове, откъдето славянската писменост и книжнина получават разпространение и в другите славянски народи. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.06", "title": "Денят 6 април в българската история"}
{"url": "http://www.focus-news.net/news/2019/04/06/2643502/35-magazina-v-12-grada-na-stranata-otvaryat-vrati-za-initsiativata-kupi-i-spodeli-chast-ot-natsionalnata-kampaniya-na-ombudsmana-velikden-za-vseki.html", "text": "Стартира инициативата „Купи и сподели“, част от Националната кампания „Великден за всеки – дари празник на баба и дядо“, която се организира за четвърта поредна година под патронажа на омбудсмана Мая Манолова. Това съобщиха от  пресофиса на омбудсмана. \r\n35 магазина в 12 града на страната отварят врати в подкрепа на благородната кауза – това са най-големите търговски вериги в страната - \"Билла\", \"Кауфланд\" и \"Лидл\", като към тях се присъединяват и регионални супермаркети - \"Bulmag\", \"Слънчеви лъчи\", \"Вилтон и Славекс\".   \r\n„Купи и сподели“ дава възможност на хората с добри сърца да зарадват българските пенсионери за Великден, като закупят трайни пакетирани хранителни продукти /олио, брашно, захар, ориз, макарони, консерви, боб, леща, бисквити, сухи пасти и др./, които да дарят в специално поставените колички, брандирани с логото на кампанията, на изхода в магазините. Доброволците на „Великден за всеки“ от Софийски университет „Св. Климент Охридски“, Национален алианс за работа с доброволци /Пловдив, Кюстендил и Стара Загора/, Национално сдружение „Младежки глас“ / Бургас, Стара Загора/, 50 деца - членовете на „Организацията на Българските скаути“ / Варна и Шумен/, ЕГ „Васил Карагьозов“ от Ямбол, Фондация П.У.Л.С. /Перник/ и младежи от група „отГОворните“ /Горна Оряховица/ ще оказват съдействие на всички, решили да подкрепят благородната кауза. Като доброволци в акция „Купи и сподели“ се включват и местните обществени посредници от Шумен - Иван Капралов и от Стара Загора - Надежда Чакърова - Николова. Магазините и часовете на инициативата „Купи и сподели“ по градове: \r\n1. Бургас – Магазин на БИЛЛА, адрес: кръстовище „Трапезица“, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n2. Варна – Магазин на BULMAG, адрес: ул. „Андрей Сахаров“ №2, на 12 април 2019 г. от 17.30  до 19.30 часа, 13 април 2019 г. от 10.30 до 13.00 часа, на 19 април 2019 г. от 17.30 до 19.30 часа и на 20 април 2019 г. от 10.30 до 13.00 часа; \r\n3. Варна – Магазин на BULMAG, адрес: бул. „Константин и Фружин“ № 41, на 12 април 2019 г. от 17.30  до 19.30 часа, 13 април 2019 г. от 10.30 до 13.00 часа, на 19 април 2019 г. от 17.30 до 19.30 часа и на 20 април 2019 г. от 10.30 до 13.00 часа; \r\n4. Горна Оряховица – Магазин на КАУФЛАНД, адрес: ул. „Мано Тодоров“ № 7А, от 11.00 до 14.00 часа на 13 и 14 април 2019 г. и 20 и 21 април 2019 г.; \r\n5. Горна Оряховица – Магазин на ЛИДЛ, адрес: ул. „Христо Смирненски“ № 14, от 11.00 до 14.00 часа на 13 и 14 април 2019 г. и 20 и 21 април 2019 г.; \r\n6. Дулово – Магазин на BULMAG, адрес: ул. „Силистренско шосе“ № 9, целодневно и без доброволци в дните от 6 до 21 април 2019 г.; \r\n7. Кюстендил – Магазин на БИЛЛА, адрес: бул. „Пауталия“ № 10, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n8. Кюстендил – Магазин на КАУФЛАНД, адрес: бул. „Македония“ № 10, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n9. Перник – Магазин на КАУФЛАНД, адрес: ул. „6-ти май“ № 1, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n10. Пловдив – Магазин на БИЛЛА, адрес: Автогара „Родопи“, ул. „Македония“ № 2, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n11. Пловдив – Магазин на КАУФЛАНД, адрес: кв. „Тракия“ бул. „Освобождение“ № 47, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n12. Пловдив – Магазин на ЛИДЛ, адрес: бул. „Пещерско шосе“ 34, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n13. Пловдив – Магазин на СЛЪНЧЕВИ ЛЪЧИ, адрес: бул. „Никола Вапцаров“ № 23; \r\n14. Пловдив – Магазин на СЛЪНЧЕВИ ЛЪЧИ, адрес: ул. „Михалаки Георгиев\" N25;      \r\n15. София – Магазин на БИЛЛА, адрес: бул. „България“, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n16. София – Магазин на БИЛЛА, адрес: ж.к.. „Хиподрума“, ул. Софийски герой“ № 4, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n17. София – Магазин на КАУФЛАНД, адрес: ул. „Скопие“ № 1, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n18. София – Магазин на КАУФЛАНД, адрес: ул. „Проф. д-р Ив. Странски“ № 20, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n19. София – Магазин на ЛИДЛ, адрес: ж.к. „Студентски град“, ул. „Йордан Йосифов“ № 1А, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n20. София – Магазин на ЛИДЛ, адрес: бул. „Ген. Скобелев“ № 62А, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n21. Стара Загора – Магазин на ЛИДЛ, адрес: ул. „Хаджи Димитър Асенов“ № 3, от 11.00 до 14.00 часа на 6 и 7 април 2019 г., 13 и 14 април 2019 г. и 20 и 21 април 2019 г.; \r\n22. Търговище – Магазин на BULMAG, адрес: ул. „Ген. Скобелев“ № 1, целодневно и без доброволци в дните от 6 до 21 април 2019 г.; \r\n23. Търговище – Магазин на BULMAG, адрес: бул. „Сюрен“ № 1, целодневно и без доброволци в дните от 6 до 21 април 2019 г.; \r\n24. Търговище – Магазин на BULMAG, адрес: ул. „Трапезица“ № 15,  целодневно и без доброволци в дните от 6 до 21 април 2019 г.; \r\n25. Шумен – Магазин на BULMAG, адрес: бул. „Велики Преслав“ № 28,  на 12 април 2019 г. от 17.30  до 19.30 часа, 13 април 2019 г. от 10.30 до 13.00 часа, на 19 април 2019 г. от 17.30 до 19.30 часа и на 20 април 2019 г. от 10.30 до 13.00 часа; \r\n26. Шумен – Магазин на BULMAG, адрес: бул. „Мадара“ № 30, на 12 април 2019 г. от 17.30  до 19.30 часа, 13 април 2019 г. от 10.30 до 13.00 часа, на 19 април 2019 г. от 17.30 до 19.30 часа и на 20 април 2019 г. от 10.30 до 13.00 часа; \r\n27. Шумен – Магазин на BULMAG, адрес: бул. „Македония“ № 40, на 12 април 2019 г. от 17.30  до 19.30 часа, 13 април 2019 г. от 10.30 до 13.00 часа, на 19 април 2019 г. от 17.30 до 19.30 часа и на 20 април 2019 г. от 10.30 до 13.00 часа; \r\n28. Шумен – Магазин на BULMAG, адрес: ул. „Искър“ № 7, на 12 април 2019 г. от 17.30  до 19.30 часа, 13 април 2019 г. от 10.30 до 13.00 часа, на 19 април 2019 г. от 17.30 до 19.30 часа и на 20 април 2019 г. от 10.30 до 13.00 часа; \r\n29. Шумен – Магазин на BULMAG, адрес: ул. „Панайот Хитов“ № 2, на 12 април 2019 г. от 17.30  до 19.30 часа, 13 април 2019 г. от 10.30 до 13.00 часа, на 19 април 2019 г. от 17.30 до 19.30 часа и на 20 април 2019 г. от 10.30 до 13.00 часа; \r\n30. Шумен – Магазин на BULMAG, адрес: ул. „Симеон Велики“ № 49, целодневно и без доброволци в дните от 6 до 21 април 2019 г.; \r\n31. Шумен – Магазин на BULMAG, адрес: ул. „Странджа“ № 21, на 12 април 2019 г. от 17.30  до 19.30 часа, 13 април 2019 г. от 10.30 до 13.00 часа, на 19 април 2019 г. от 17.30 до 19.30 часа и на 20 април 2019 г. от 10.30 до 13.00 часа; \r\n32. Ямбол – Магазин на КАУФЛАНД, адрес: бул. „Граф Игнатиев“ № 30, от 11 до 14 часа на 6 и 7 април 2019 г.,13 и 14 април 2019 г. и 20 и 21 април 2019 г.;  \r\n33. Ямбол – Магазин на ВИЛТОН, адрес: кв. „Каргон“, ул. „Д-р Кръстев“ № 2, от 11 до 14 часа на 13 и 14 април 2019 г. и 20 и 21 април 2019 г.;  \r\n34. Ямбол – Магазин на ВИЛТОН, адрес: кв. „Златен рог“, от 11 до 14 часа на 13 и 14 април 2019 г. и 20 и 21 април 2019 г.; \r\n35. Ямбол – Магазин СЛАВЕКС, адрес: к-с. „Диана“ № 6, от 11 до 14 часа на 13 и 14 април 2019 г. и 20 и 21 април 2019 г.", "date": "2019.04.06", "title": "35 магазина в 12 града на страната отварят врати за инициативата „Купи и сподели“, част от Националната кампания на омбудсмана „Великден за всеки“"}
{"url": "http://www.focus-news.net/news/2019/04/06/2643506/sofiya-gerb-mladost-shte-postavi-kashtichki-za-knigi-v-dva-golemi-parka-v-rayona.html", "text": "ГЕРБ - Младост ще постави къщички за книги в два големи парка в района. Това съобщиха от пресцентъра на  ПП ГЕРБ . Инициативата е по повод Международния ден на детската книжка. Читалните на открито ще бъдат поставени в парка срещу районната администрация в ж.к. \"Младост 3\" и в парк \"100 години София\" в ж.к. \"Младост 2\".  \r\nИнициатива на народния представител Мария Илиева е в посока насърчаване четенето на открито и превръщането му в приятно занимание сред подрастващите. Двете съоръжения за любителите на четенето ще бъдат открити официално с поставянето на първите книги в тях в 10.00 часа в парка срещу сградата на СО-район \"Младост\" и в 11.00 часа в парк \"100 години София\".  \r\nНа инициативата ще присъстват евродепутатът от ГЕРБ/ЕНП Андрей Новаков, народният представител Валентин Николов и общинският съветник Йордан Господинов.", "date": "2019.04.06", "title": "София: ГЕРБ - Младост ще постави къщички за книги в два големи парка в района"}
{"url": "http://www.focus-news.net/news/2019/04/06/2643501/na-preskonferentsiya-v-ndk-shte-bade-predstaven-sastavat-na-listata-na-koalitsiya-za-balgariya-za-predstoyashtite-evropeyski-izbori.html", "text": "В НДК ще се състои пресконференция след заседание на Националния съвет на ПП АБВ и Политическия съвет на „Коалиция за България“. Това съобщиха от пресцентъра на  ПП АБВ . Събитието ще се проведе от 14.00 часа в НДК, зала 8 – на ет. 5 (влиза се през бившата зала „Пресцентър“ - вх. А4). На събитието ще бъде представен съставът на листата на „Коалиция за България“ за предстоящите европейски избори.", "date": "2019.04.06", "title": "На пресконференция в НДК ще бъде представен съставът на листата на „Коалиция за България“ за предстоящите европейски избори"}
{"url": "http://www.focus-news.net/news/2019/04/06/2643507/api-za-ulesnenie-na-trafika-shte-ima-dve-lenti-za-burgas-i-za-varna-i-edna-za-sofiya-v-uchastatsite-s-remont-na-am-trakiya-i-am-hemus.html", "text": "За улеснение на трафика и повишаване безопасността на движение ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“. Това съобщиха от пресцентъра на  Агенция „Пътна инфраструктура“ . В неделя, когато много хора пътуват към столицата, в същите участъци ще има по две ленти за София и една за Бургас или Варна. Целта е повишаване пропускливостта на пътната инфраструктура в пиковите дни и часове при извършващите се ремонтно-възстановителни дейности на виадуктите на двете магистрали.  \r\nАгенция „Пътна инфраструктура“ апелира шофьорите да карат разумно, да не предприемат рискови изпреварвания и да спазват стриктно въведената временна организация на движението. Ремонтите са наложителни и трябва да бъдат направени, за да се пътува след това много по-удобно по обновени пътни участъци. \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър, мостът над река Тополница при 77-ми км и над река Елшишка при 89-ти км на автомагистралата.  \r\nВиадуктите при 13-ти, 15-ти и 20-ти километър не са обновявани повече от 30 години. При извършването на строителните работи движението се осъществява двупосочно в платното за София. В петък и събота има две ленти в посока Бургас и една за София, а в неделя и понеделник сутрин съответно две ленти за София и една за Бургас. Предвижда се строителните работи на съоръженията да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м. \r\nПоради ремонт на моста над река Тополница на АМ „Тракия“ до 30 април движението от 77-ми до 78-ми км в посока Пловдив е ограничено в активната и аварийната лента и се осъществява в изпреварващата. Предвиден е ремонт на дилатационна фуга, хидроизолация, възстановяване на бетонови повърхности на устой и греда, нова асфалтова настилка и хоризонтална маркировка. \r\nДвижението по моста над река Елшишка при км 89-ти на АМ „Тракия“ се осъществява двупосочно в платното за София за ремонт на платното за Пловдив. През миналата година беше ремонтирано платното за София. Дейностите включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. За улеснение на трафика от 13 ч. всеки петък до 17 ч. в събота има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. \r\nЗа да избегнат отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: \r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ “Тракия“; \r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ “Тракия“; \r\n- пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ “Тракия“. \r\nНа АМ „Хемус“ на територията на Софийска област се ремонтират три виадукта - при 19-ти, 36-ти и 37-ми километър и тръбата за София на тунел „Витиня“. \r\nДвижението от 14-ти до 23-ти километър на автомагистралата се осъществява двупосочно в платното за София поради ремонт на платното за Варна на виадукта при 19-ти км („Потоп“). През м. г. бяха ремонтирани колоните на съоръжението, т. нар. долно строене, и сега работата продължава по пътното платно. Съоръжението не е основно обновявано от въвеждането му в експлотация преди повече от 30 години. Дължината му е 525 метра. За улеснение на трафика в края на работната седмица - в петък и събота, има две ленти в посока Варна и една за София, а в неделя и понеделник сутрин две ленти за София и една за Варна.  \r\nМежду 33-ти и 40-ти километър на АМ „Хемус“ движението се осъществява двупосочно в платното за София поради ремонт в платното за Варна на виадуктите при 36-ти км /„Коренишки дол“/ и при 37-ми км. През м. г. беше обновено платното за София на двете съоръжения и сега трафикът преминава по тях. Очаква се предвидените дейности да завършат до края на строителния сезон. Ще се ремонтира както пътното платно, така и колоните на съоръженията. \r\nНа АМ „Хемус“ се ремонтира и тръбата за София на тунел „Витиня“. Движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и същите системи за безопасност. \r\nНа АМ „Хемус“ на територията на област Варна се ремонтират 10,4 км от АМ „Хемус“ в платното в посока София (от км 389+717 до км 400+100). Това е участъкът между пътен възел „Неофит Рилски“ и естакада „Девня“. Движението се извършва двупосочно в платното за Варна и скоростта е ограничена до 90 км/ч. Очаква се строителните работи да завършат до 25 май т. г. Те включват фрезоване на асфалтовата настилка, демонтаж на стари и монтаж на нови бордюри, полагане на нов асфалт, ремонт на отводнителни съоръжения, профилиране на банкети, нова хоризонтална маркировка.", "date": "2019.04.06", "title": "АПИ: За улеснение на трафика ще има две ленти за Бургас и за Варна и една за София в участъците с ремонт на АМ „Тракия“ и АМ „Хемус“"}
{"url": "http://www.focus-news.net/news/2019/04/06/2643511/dobrich-vavezhda-se-vremenna-organizatsiya-na-dvizhenieto-po-bul-rusiya-vav-vrazka-s-provezhdane-na-natsionalen-shampionat-po-sportno-hodene.html", "text": "Със заповед на кмета на Община град Добрич се въвежда временна организация на движението на МПС по бул. „Русия“ в участъка от ул. „Дунав“ до бул. „25-ти септември“ във връзка с провеждане на национален шампионат по спортно ходене. Това съобщиха от пресцентъра на  Община Добрич . За движение на МПС ще бъде затворено дясното платно на булеварда, при посока на движение от магазин „Кауфланд“ към градски парк „Св. Георги“, за времето от 09.50 до приключване на състезанието, като движещите се в тази посока могат да използват маршрут – ул. „Дунав“, ул. „Вардар“, ул. „Ген. Скобелев“, ул. „Отец Паисий“ и ул. „Ген. Гурко“. \r\nОбщина Добрич благодари за разбирането и необходимото търпение за временните затруднения за движението на автомобили и пешеходци по улицата.", "date": "2019.04.06", "title": "Добрич: Въвежда се временна организация на движението по бул. „Русия“ във връзка с провеждане на национален шампионат по спортно ходене"}
{"url": "http://www.focus-news.net/news/2019/04/06/2643513/burgas-shkola-za-armenski-tantsi-nairi-i-balet-estreya-predstavyat-tantsovo-poetichniya-spektakal-patyat-v-kulturen-dom-na-neftohimika.html", "text": "Спектакълът „Пътят“ с участието нашкола за арменски танци „Наири“ и балет „Естрея“ ще бъде представен на сцената на Културен дом на нефтохимика в Бургас от 19.00 часа. Това съобщиха от пресцентъра на  Община Бургас . Танцово-поетичен разказ за съдбата на едно арменско семейство в мрачните дни на Геноцида от 1915 г. и пътя, който извървява към спасението си в България. Основан на истинска лична история, спектакълът пресъздава идеята за съхраняване на родовата памет дори и тогава, когато сме принудени да пренесем корените си в новата родина. Като израз на темата за обединението, в спектакъла участват 50 танцьора от арменски и български произход, представящи в отделните танци приблизително 20 различни костюма. Изработката и бродериите на част от тях е ръчна и дело на майстори от Армения. Кои са „Наири“? „Наири“ е създадена през октомври 2010 г. и към момента е единствената школа за арменски танци в София. Целта ѝ е популяризирането и разпространението на арменското танцово изкуство в страната и чужбина. Вярваме, че магията на танца има силата да обединява и създава здрава връзка между народите. Членовете на състава са разпределени в няколко групи и са на възраст от 3 до 45 години. „Наири“ представя арменското танцово изкуство в редица фестивали, телевизионни предавания и концерти на местно и международно ниво. Кои са „Естрея“? Танцова школа „Естрея“ е създадена през 2002 година в читалище „Никола Йонков Вапцаров“ – София от Румяна Кацарова – възпитаничка на Националното училище за танцово изкуство - София и дългогодишна солистка на Ансамбъла на Българската армия. Броят на броят на танцьорите в балета се увеличава с всяка година, като към момента танцуващите в школите му са около 700. Съставът е носител на десетки награди от престижни конкурси и фестивали в страната и чужбина.", "date": "2019.04.06", "title": "Бургас: Школа за арменски танци „Наири“ и балет „Естрея“ представят танцово-поетичния спектакъл „Пътят“ в Културен дом на нефтохимика"}
{"url": "http://www.focus-news.net/news/2019/04/06/2643510/denyat-6-april-v-svetovnata-istoriya.html", "text": "През 1199 г. във Франция при обсадата на крепостта Шалуз загива английският крал Ричард Лъвското Сърце. Султан Мехмед ІІ Фатих (Завоевател) започва поредната обсада на Константинопол (1453), завършила с превземането на византийската столица на 29 май същата година. През 1814 г. абдикира Наполеон, след което е заточен на остров Елба. Американският изследовател Робърт Пири пръв достига Северния полюс (1909). САЩ се включват в Първата световна война на страната на Антантата, като обявяват война на Германия (1917).  Бари Левинсън - американки актьор, сценарист, режисьор и продуцент, Джеймс Дюи Уотсън - американски биохимик, специалист в областта на молекулярната биология.   италианският художник Рафаело, английският крал Ричард Лъвското Сърце, германският гравьор Албрехт Дюрер, Витезслав Незвал - чешки поет, художник и композитор.  \r\n2018 г.  \r\nБившият президент на Южна Корея - Пак Гън Хе получава присъда от 24 години по обвинения в корупция и злоупотреба с власт. Прокуратурата доказва, че тя е поискала от големите конгломерати в страната повече от 20 млн. американски долара. \r\n2016 г. \r\nВ Холандия се проведе гласуване на референдум, на който народът на страната изрази своето отношение към Споразумението за асоцииране между ЕС и Украйна. Холандците гласуваха в „не“ на референдума за споразумението за асоцииране на Украйна с ЕС с 62% срещу 38% \r\n2015 г. \r\nОколо 300 нелегални имигранти от Мианмар, Лаос, Тайланд и Камбоджа работили с години на китоловни кораби в Индонезия са освободени от робство. Предполага се, че общия брой на тези хора е около 4000. \r\n2014 г. \r\nЛуис Гилермо Солис е новият президент на Коста Рика, избран e на втория тур за президентски избори. \r\n2014 г. \r\nПарламентарните избори в Унгария са спечелени от Съюза на младите демократи – „Фидес“. \r\n2013 г. \r\nПетима души загиват по време на престрелка между мюсюлмани и християни в Египет. \r\n2012 г. \r\nВ Англия се забранява излагането на цигарени кутии в магазините. Те се съхраняват в затворени шкафове. \r\n2012 г. \r\nТуарегите в Мали от Национално движение за освобождение на Азавад обявяват своята решимост да се бият срещу въоръжената групировка „Ал Кайда“ в Ислямския Магреб и световния тероризъм. \r\n2012 г. \r\nГрузия излиза от договора „Открито небе“ с Русия. \r\n2012 г. \r\nПрезидентът на Малави Бингу ва Мутарика почива в болница на 79 години. В няколко града на Малави населението се разбонтува срещу държавния глава поради пренебрежение на гражданските права и плачевното икономическо състояние на страната. \r\n2012 г. \r\nСедмина души в Афганистан загиват при взривяване на бензиновоз с ракета от страна на талибаните. \r\n2012 г. \r\nСейф ал Ислам, синът на Муамар Кадафи, е жестоко пребит в затвора Зинтан. По информация на адвоката, затворникът се държи в строга изолация. \r\n2011 г. \r\nЕС затяга санкциите срещу Либия. \r\n1983 г. \r\nВ периода 6 - 7 април се провежда заседание в Прага на Комитета на министрите на външните работи на държавите от Варшавския договор. \r\n1941 г. \r\nНемските армии започват настъплението си срещу Югославия и Гърция от българска територия. На 13 април влизат в Белград, а на 27 април - в Атина. На 11 април Италия окупира Дебър, Струга, Ресен и Охрид. В Солун като официален български представител е изпратен проф. Димитър Яранов, а в Костур - доц. Иван Дуйчев. \r\n1939 г. \r\nИзпратен е италиански ултиматум до Албания. Ден по-късно започва италианската окупация над Албания. На 13 април Англия и Франция дават гаранции за независимостта и териториалната цялост на Гърция и Румъния. \r\n1917 г. \r\nСАЩ се включват в Първата световна война на страната на Антантата, като обявяват война на Германия. С намесата на САЩ във войната настъпва обрат в хода на военните действия. Президентът Уудро Уилсън обявява война на Германия и Австро-Унгария, но не и на България и Турция. \r\n1909 г. \r\nАмериканският изследовател Робърт Пири пръв достига Северния полюс. Адмирал Пири проучва северните части на Гренландия в 5 пътешествия между 1891 и 1901 г. Той издава: \"Близо до Северния полюс\" (1906 г.), \"На Северния полюс\" (1910 г.) и други. На Пири е наречен проток в Канадския архипелаг и полуостров в Северна Гренландия. \r\n1818 г. \r\nВ Париж барон Карл Дедрез демонстрира първото средство за придвижване на две колела (първообраз на велосипеда). \r\n1814 г. \r\nВ двореца Фонтебло Наполеон абдикира, след което е заточен на остров Елба. През пролетта на 1815 г. напуска остров Елба и се завръща във Франция. Настъпва периодът на тъй наречените \"100 дни\". Реставрацията на монархията във Франция е премахната. След загубата в битката при Ватерло (1815 г. ) Бонапарт е заточен на остров Света Елена, където е поставен под най-строг режим и охрана от английските войски. \r\nНа 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига – политически съюз, насочен срещу Франция. През 1805 г. Наполеон разгромява Австрия и сключва Пресбургския мир. През следващата година в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу Англия. През 1807 г. руската армия е разбита при Ейлау и Фридланд. Бонапарт принуждава Русия да се присъедини към континенталната блокада и с Тилзитския мир 1808 г. разделя Европа на 2 зони на влияние - френска и руска. Веднага след това Наполеон предприема поход за завоюване и окупиране на Испания, побеждава и Австрия, без да я обезвреди напълно. През 1812 г. предприема несполучлив поход в Русия, принуден е да отстъпи и потегля обратно за Франция. Основната грешка на Наполеон в руския поход е не толкова военна, колкото политическа. Вместо да даде политическа свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. В този поход императорът коренно се различава от републиканския генерал на Италианската кампания (1796-1797 г.). Това позволява на Александър I и царедворците да го обявят за враг на Русия и на православната вяра. Целият руски народ се вдига на свещена война, за да защити вярата и отечеството. В тези условия прогресивните идеи на Френската революция са обявени за реакционни. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г. ) съюзните армии окупират страната и това принуждава Наполеон да абдикира. \r\n1453 г. \r\nОсманският султан Мехмед II Фатих започва поредната обсада на Константинопол. Тя завършва на 29 май с превземането на града. Това бележи края на Византия. Преди това Мехмед II Фатих сключва мирни договори с Византия и Сърбия, а с Янош Хунияди и Скендербег – примирия. През пролетта на 1452 г. изгражда срещу Анадолухисар крепостта Румелихисар и блокира комуникациите на Византия с Черно море. Пред стените на Константинопол е концентрирана огромна сухопътна османска армия. На 29 май 1453 г. Константинопол пада. В битката загива последният византийски император Константин Палеолог-Драгаш. На тази дата са родени: \r\n1942 г. \r\nРоден е Бари Левинсън - американки актьор, сценарист, режисьор и продуцент. Първоначално следва журналистика и кариерата си като сценарист и актьор започва в телевизията. Сътрудничи на Мел Брукс при реализацията на \"Нямо кино\" (1976 г.), \"Големият страх\" (1977 г.), \"Луда история на света. Част I” (1981 г., в която участва и като актьор). С бившата си съпруга Валери създава сценариите за филмите \"Справедливост за всички\" (1979 г.), \"Вътрешни движения\" (1980 г.), \"Най-добрите приятели\" (1982 г.) и др. Левинсън е продуцент на \"Кой?\" (1974 г.) и \"Първа любов\" (1947 г.). Като режисьор постановчик, по-късно и продуцент, се изявява от 1982 г. Негови филми са: \"Ресторант\" (1982 г.), \"Роден талант\" (\"Естественият\") (1984 г.), \"Младият Шерлок Холмс\" (1985 г.), \"Тенекеджиите\" (1986 г.), \"Добро утро, Виетнам\" (1987 г.), \"Рейнман\" (1988 г., \"Оскар\"; \"Златна мечка\" в Берлин), \"Авалон\" (1990 г.), \"Бъгси\" (1991 г.), \"Играчки\" (1992 г.), \"Разкритието\" (1994 г.), \"Джими Холивуд\" (1994 г.), \"Разобличението\" (1994 г.), \"Слийпърс\" (1996 г.), \"Да разлаем кучетата\" (1997 г.), \"Сфера\" (1998 г.), \"Върховете на свободата\" (1999 г.), \"Original Dinner Guys\" (1999 г.), \"Вечен мир\" (2000 г.), \"Бандити\" (2001 г.), \"Завист\" (2003 г.). \r\n1928 г. \r\nВ Чикаго, САЩ е роден Джеймс Дюи Уотсън - американски биохимик, специалист в областта на молекулярната биология. Член е на Националната академия на науките на САЩ (1962 г.), Американската академия на изкуствата и науката (1957 г.). Завършва Чикагския университет (1947 г.). Работи в Копенхагенския университет (1950-1951 г.), в Кавендишката лаборатория на Кеймбриджкия университет (1951-1953 г. и 1955-1956 г.). От 1956 г. преподава биология в Харвардския университет, а от 1961 г. е професор. От 1962 г. е консултант на президента на САЩ по науката. От 1968 г. е директор на лабораторията в Колд Спринг Харбър, щат Ню Йорк. Основните му изследвания включват изучаване на структурата на дезоксирибонуклеиновата киселина (ДНК), ролята на рибонуклеиновата киселина (РНК) в биосинтеза на белтъка. Съвместно с Ф. Крик през 1953 г. предлага модел за пространствена структура на ДНК (т. нар. “двойна спирала”), което им позволява да обяснят генетичната информация, записана в молекулите на ДНК, и да изкажат хипотезата за механизма на нейното възпроизводство (репликация). С това се слага началото на молекулярната генетика. Известен е и с работите си върху структурата на вирусите и тяхната роля при възникване на злокачествени тумори. Лауреат на Нобелова награда за медицина и физиология за 1962 г. На тази дата умират: \r\n1958 г. \r\nВ Прага умира Витезслав Незвал - чешки поет, художник и композитор. Той е роден на 26 май 1900 г. в Бискуопки, Моравия. Следва право и философия в университетите в Бърно и Прага (1919-1922 г.). Творчеството му от 20-те и 30-те години на XX век е белязано от търсенето на нови пътища в поезията. В сборниците \"Пантомима\" (1924 г.) и \"Малка градинка с рози\" (1926 г.) съчетава рев. мотиви с интереса си към екзотични теми и към ежедневието. Възпява творческия труд в поемите \"Едисон\" (1928 г.) и \"Сигнал на времето\" (1931 г.). В произведенията си от 30-те години (сборника \"Обратен билет\", 1933 г., и др.) възпява родния си край, критикува управляващите и предупреждава за фашистката опасност. В годините на фашистката окупация на Чехословакия публикува сборник с патриотична лирика \"На пет минути от града\" (1939 г.), сатиричната поема \"Прусаци\" (1939 г., издадена 1945 г.), поемата \"Историческо платно\" (1939 г.). След 1945 г. участва в обществено-политическия и културния живот на Чехословакия. Издава сборника \"Криле\" (1952 г.), поемите \"Песен за мира\" (1950 г.),за която получава отличието златен медал на Световния съвет за мир, \"За родния край\" (1951 г.), философско-сценичната поема \"Днес слънцето още залязва над Атлантида\" (1956 г.). Автор на спомени \"Из моя живот\" (1957-1958 г.), пиеси и пантомими. Превежда творби на А. Рембо, П. Елюар, Х. Хайне, А. С. Пушкин. \r\n1528 г. \r\nУмира Албрехт Дюрер – германски живописец и гравьор. До 1490 г. той учи живопис в работилницата на нюрнбергския художник М. Фолгемут, след което пътува из цяла Германия, Холандия и Италия. В началото започва с гравюри- \"Мъжка баня\", \"Херкулес\", \"Св. Екатерина\" и други. Рисува и маслени картини - централната част \"Поклонението на младенеца\" в олтарен триптих от 1496 г., \"Автопортрет\" от 1498 г., портрети на нюрнбергски граждани. Идеите в теоретичните му трактати \"За живописта\", \"За прекрасното\", \"За пороците\" се разминават с художествената му практика. Дюрер е верен адепт на естетиката на Високия ренесанс, но в творбите си не избягва гротескното, грозното и безобразното, съчетано с класическата правилност, отчетлива като математическа формула. Серията \"Апокалипсис\" - големи гравюри на дърво, изпълнени твърде рано, доказва самобитния му талант. Най-високо сред произведенията му се нарежда групата медни гравюри след 1513 г. -\"Рицарят, дяволът и смъртта\", \"Свети Йероним в килията\" и \"Меланхолия\". В последните години от живота си Дюрер рисува маслени и графични портрети, нови гравюри, пише два теоретични труда и прави крилата на гигантски триптих - \"Четиримата апостоли (\"Празникът на броеницата\"). \r\n1520 г. \r\nУмира Санти Санцион Рафаело – италиански художник и архитект от времето на Ренесанса. Учи в родния си град, а по-късно в школата на П. Перуджино в Умбрия. От 1504 г. работи във Флоренция, след 1508 г. - в Рим. Рисува много изображения на мадони, в които пресъздава сцени на майчино щастие. Най-известната му творба е \"Сикстинската мадона\" (1515-1519 г.). През 1519 г. под негово ръководство са завършени стенописите в Лоджиите във Ватикана. В началото на ХVI в. създава най-добрите си портретни творби: \"Портрет на папа Юлий II\" (1511 г.), \"Портрет на граф Балтазаре Кастилионе\" (1515 г.), \"Дамата с покривало\" (1514 г.), \"Портрет на папа Лъв Х с кардиналите Лудовико деи Роси и Джулио деи Медичи\" (ок. 1518 г. - един от първите групови портрети в живописта на Ренесанса). Като архитект участва в проектирането и строежа на храма \"Св. Петър\" в Рим. Изкуството на Рафаело заедно с това на Леонардо да Винчи и Микеланджело Буонароти бележи връхна точка в постиженията на зрелия Ренесанс. Погребан е във Френския пантеон в Париж. \r\n1199 г. \r\nВъв Франция при обсадата на крепостта Шалуз загива английският крал Ричард Лъвското Сърце. Той е английски крал от 1189 г., представител на династията Плантагенети. Ричард Лъвското Сърце води непрекъснати войни, струващи огромни средства. Участва в Третия кръстоносен поход през 1189-1192 г., по време на който превзема остров Кипър и крепостта Сен Жан д'Акр в Палестина. На връщане попада в плен при австрийския херцог Леополд V, който го предава на Хенрих VI. Английският крал е откупен през 1194 г. Същата година Ричард води война с френския крал Филип II Август, който се стреми да си върне обратно владенията на Плантагенетите във Франция. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.06", "title": "Денят 6 април в световната история"}
{"url": "http://www.focus-news.net/news/2019/04/06/2643514/sofiya-vavezhda-se-vremenna-organizatsiya-na-dvizhenieto-za-remonti-po-ul-aleko-konstantinov-i-ul-bunaya.html", "text": "Въвежда се временна организация на движението за ремонти по ул. „Алеко Константинов“ и ул. „Буная“ в София. Това съобщиха от пресцентъра на  Столична община .   \r\nЗабраняват се влизането на пътни превозни средства, престоят и паркирането, като се осигури преминаването на живущите в района и автомобилите със специален режим на движение – пожарни и линейки до 12 април по ул. „Буная“ между бул. „Мадрид“ и ул. „Франсис де Пресансе“.", "date": "2019.04.06", "title": "София: Въвежда се временна организация на движението за ремонти по ул. „Алеко Константинов“ и ул. „Буная“"}
{"url": "http://www.focus-news.net/news/2019/04/06/2643508/smolyan-shte-bade-domakin-na-natsionalen-turnir-po-sportni-tantsi-i-kupa-balgariya.html", "text": "Смолян ще бъде домакин на Национален турнир по спортни танци и Купа България. Събитието се провежда под патронажа на община Смолян, а организатор е СК Фен-85. Това съобщиха от пресцентъра на  Община Смолян . Подобно състезание се организира за първи път в нашия град и ще се проведе в Спортна зала „Величко Чолаков” с начален час - 10.00 часа. Публиката ще се наслади на танцовите умения на най-добрите двойки в България. Те ще бъдат оценявани от съдии от цялата страна. „Очакваме много хора от цяла България да посетят Смолян и сме се постарали да направим запомнящ се турнир. От четири месеца се подготвяме за това събитие, което се провежда под патронажа на община Смолян без чиято подкрепа нямаше как да успея да направя толкова голяма организация”, коментира организаторката Юлия Порязова. „Очакваме най- добрите двойки да гостуват в нашия град и да ни потопят в магията на танца. Този турнир е съвкупност от работа в екип и ще бъде едно от най- красивите събития в Смолян. СК Фен-85  ще затвърди позицията си  в сферата на  спортните танци.  В турнира ще участват почти всички негови състезатели” , посочи още ръководителката на СК Фен-85. Очакват се над  100 деца от Смолян и областта да се състезават на 6 април.", "date": "2019.04.06", "title": "Смолян ще бъде домакин на Национален турнир по спортни танци и Купа България"}
{"url": "http://www.focus-news.net/news/2019/04/06/2643515/plovdiv-znepolskiyat-episkop-arseniy-shte-oglavi-arhiereyska-sveta-liturgiya-v-mitropolitskiya-hram-sv-vmtsa-marina-na-7-april.html", "text": "На 7 април, четвъртата неделя на Великия пост, когато Православната църква прославя Преподобни Йоан Лествичник, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений - викарий на Пловдивския митрополит, ще оглави Архиерейска света Литургия в митрополитския храм „Св. Вмчца Марина“, предаде репортер на  Агенция „Фокус“ . Началото е 9.00 часа.  \r\nНикола ПЕТКОВ", "date": "2019.04.06", "title": "Пловдив: Знеполският епископ Арсений ще оглави Архиерейска света Литургия в митрополитския храм \"Св. Вмца Марина\" на 7 април"}
{"url": "http://www.focus-news.net/news/2019/04/06/2643512/blagoevgrad-s-kontsert-shte-zapochne-initsiativata-chist-i-zelen-blagoevgrad-ot-nas-zavisi.html", "text": "С музикален концерт и много изненади ще бъде дадено началото на кампанията „Чист и зелен Благоевград! От нас зависи!“. Това съобщиха от пресцентъра на  Община Благоевград . Концертът започва в 10.00 часа на площад „Македония“. Изпълнители от „Престо“ ще зарадват гражданите с рок, много настроение и енергия. В 10.30 часа ще бъде официалното откриване на кампанията, когато ще бъде даден и старт на почистването.  \r\nЕко Партнърс, Община Благоевград  и магазин Mr.Bricolage подсигуряват материали за голямото почистване, за да улеснят работата на доброволците. Ще има разположени пет шатри из целия град, където ще се раздават чували и ръкавици. В кв. „Еленово“ шатрата ще бъде позиционирана пред Спортен комплекс „Пирин“, в кв. „Струмско“ - срещу магазин „Стоми“, а в кв. „Грамада“ - пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия механотехникум. На площад „Македония“ също ще има разположена шатра за раздаване на материали. Събраните отпадъци следва да бъдат изнесени до най-близките съдове за смесен битов отпадък, а разделно събраните отпадъци до съдовете за разделно събиране. Ангажиментът за извозване на разделно събрания отпадък е на  Еко Партнърс, а фирма „Биострой“  ще събира чувалите със събран смесен отпадък. \r\nКампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане.", "date": "2019.04.06", "title": "Благоевград: С концерт ще започне инициативата „Чист и зелен Благоевград! От нас зависи!“"}
{"url": "http://www.focus-news.net/news/2019/04/06/2643509/izvestiya-haftar-othvarli-predlozhenieto-na-generalniya-sekretar-na-oon-za-sreshta-v-zheneva.html", "text": "Командирът на Либийската национална армия, маршал Халифа Хафтар, отхвърли предложението на генералния секретар на ООН Антониу Гутереш да се срещне с ръководителя на столичното правителство Файез Сарадж в Женева, съобщава руският в.  Известия . \r\nРъководителят на столичното правителство се съгласи на среща с Хафтар. \r\nОсвен това специалният пратеник на генералния секретар на ООН в Либия Хасан Саламе заяви пред Съвета за сигурност, че срещата на Гутериш с Хафтар, която се проведе в Бенгази на 5 април, е „разочароваща“, а полевият маршал се е държал „скандално“. \r\nНа 5 април Съветът за сигурност на ООН призова страните в конфликта в Либия да избегнат военен сблъсък и изрази пълната си подкрепа за усилията за разрешаване на ситуацията в страната. \r\nНа 4 април маршал Халифа Хафтар, командир на Либийската национална армия, обяви началото на офанзива срещу Триполи, за да свали от власт на правителството на националното единство, което той счита за „терористично“. Превод и редакция : Калоян Пенков", "date": "2019.04.06", "title": "„Известия“: Хафтар отхвърли предложението на генералния секретар на ООН за среща в Женева"}
{"url": "http://www.focus-news.net/news/2019/04/06/2643520/burgas-regionalen-matematicheski-turnir-za-detsa-ot-preduchilishtna-vazrast-mnogoznayko-shte-se-provede-v-grada.html", "text": "В града ще се проведе математически турнир за деца от предучилищна възраст „Многознайко“. Това съобщиха от пресцентъра на  Община Бургас . След големия интерес към първото за града подобно състезание през 2018 г., инициаторите и организаторите Фондация „Шанс за децата и природата на България“ и Център за млади таланти обявяват официално старт на записванията и за второто издание. Председател на турнира отново ще е Христина Георгиева, ръководител на проектите по забавна математика за предучилищна възраст и първи клас към центъра за таланти в града. „Състезанието има за цел да предостави възможност за първа изява на всички, които обичат и се занимават с математика от най-ранна възраст и да провокира креативното мислене при решаване на приложни математически задачи. Щастливи и удоволетворени сме, че 1-вият ни турнир премина изключително успешно с участници над 250 деца от Бургас и региона. Подобни инициативи са изключително важни за откриване на таланта у най-малките и правилното му развитие“, коментира Лилиана Славова, председател на Фондация „Шанс за децата и природата на България“. Домакин на тазгодишното събитие ще бъде ОУ „Георги Бенковски“, а тържественото награждаване на финалистите ще се проведе на 3 май 2019 г. в актовата зала на Център за млади таланти. Организаторите канят всички деца от Бургас и региона с подчертан интерес към математиката да се запишат и премерят знания с връстниците си. Заявки за участие се приемат на тел: 0887/201033; 056/825727 или на имейл: info@forbgkids.org.", "date": "2019.04.06", "title": "Бургас: Регионален математически турнир за деца от предучилищна възраст „Многознайко“ ще се проведе в града"}
{"url": "http://www.focus-news.net/news/2019/04/06/2643517/blagoevgrad-obshtina-gotse-delchev-zapochva-obuchitelen-kurs-za-roditeli-na-malki-detsa-rabotilnitsi-za-roditeli-po-programata-da-porasnem-zaedno.html", "text": "С настъпването на пролетта в Гоце Делчев отново ще стартира обучителен курс за родители на малки деца „Работилници за родители” по програмата на Уницеф „Да пораснем заедно”. Това съобщиха от пресцентъра на  Община Гоце Делчев . С него родителите от Гоце Делчев и общината отново ще имат шанс да подобрят своите родителски умения, да се запознаят със съвременни подходи и научни открития в сферата на ранното детство, да обменят опит и да споделят трудности и радостни моменти едни с други, да получат подкрепа и съвети. До момента отзивите за работилниците са изцяло положителни. Над 150 родители от община Гоце Делчев са се включили в тези работилници от 2011 година насам и всички споделят, че от работилниците има голяма полза. Сред тях най-голяма е групата на майките, но също така има татковци и дори съвременно мислещи баби. \r\nОчаква се първата среща с новите участници да се проведе от 13.00 часа в залата на Община Гоце Делчев. Всяка от 14-те работилници продължава около 100 мин., провежда се веднъж седмично и включва интересни презентации, филми, дискусии и игри. Участието в работилниците е напълно безплатно и доброволно. Курсът се организира с подкрепата на Уницеф, община Гоце Делчев и Читалище „Просвета – 1865“. Местата са ограничени до запълване на групата.", "date": "2019.04.06", "title": "Благоевград: Община Гоце Делчев започва обучителен курс за родители на малки деца „Работилници за родители” по програмата „Да пораснем заедно”"}
{"url": "http://www.focus-news.net/news/2019/04/06/2643518/shumen-vavezhda-se-promyana-v-dvizhenieto-po-vreme-na-planinskoto-sastezanie-valeriy-velikov.html", "text": "Въвежда се временна промяна за движение на автомобили във връзка с \"Мемориал Валерий Великов\". Планинското рали ще се състои на 6 и 7 април. Това съобщиха от  Община Шумен . За осигуряване на безопасни условия за провеждане на състезанието ще бъде спряно движението на автомобили по ул. „Раковски”, от ул. \"Райна Княгиня\" до входа на „Шуменско пиво” за времето от 11.00 ч. до 18.30 ч. и от 8.30 ч. до 16.30 ч. в неделя. По същото време, от 11.00 ч. до 18.30 ч. и от 8.30 ч. до 16.30 ч. в неделя ще бъде затворен за движение и пътят за Стария град от портала на \"Шуменско пиво“ до вила „Пазачница”, като обходен маршрут за с. Новосел ще се използва републиканският път Е70. Забранява се движението и по пътя от \"Гроба на курсистите” до Стария град и от прекия път за село Новосел от кръстовището до Стария град към Шумен от 11.00 ч. до 18.30 ч. и от 08.30 ч. до 16.30 ч. в неделя. Паркингът пред входа на парк „Кьошкове” трябва да бъде освободен от автомобили от 06.00 ч. до 16.30 ч. в неделя. Като паркинг за публиката е определена крайната дясна лента на северното платно на бул.“Симеон Велики“ от  ул. „Ген. Столетов” до ул. „Раковска”. От 10.00 часа до 16.30 часа на 7 април временно се закрива и автобусната спирка в този участък.", "date": "2019.04.06", "title": "Шумен: Въвежда се промяна в движението по време на планинското състезание „Валерий Великов”"}
{"url": "http://www.focus-news.net/news/2019/04/06/2643519/ochakva-se-v-spetsializiraniya-nakazatelen-sad-da-bade-vnesen-isk-za-zadarzhane-pod-strazha-na-obvinenite-za-prestapnite-shemi-v-dai-pernik.html", "text": "Очаква се в Специализирания наказателен съд да бъде внесен иск за налагане на мярка „задържане под стража“ на седемте лица, обвинени за участие в престъпни схеми за подкупи в „Автомобилна администрация“ – Перник. Специализираната прокуратура им повдигна обвинения на 4 април. При акцията, която започна на 3 април, са иззети около 60 хил. лв. в различни валути. В престъпната група участват началникът, зам.-началникът и редови служители на ДАИ-Перник, както и лекар в частна клиника, който е извършвал психопрегледи, необходими за издаване на свидетелство за управление на МПС. Ръководител на групата е зам.-началникът на Изпълнителна агенция „Автомобилна администрация“ - Перник. Престъпната група е събирала такса „спокойствие“ от собственици на транспортни фирми, за да не бъдат притеснявани и спирани и да не бъдат санкционирани водачи на техни превозни средства. За целта са изисквани от 100 до 500 лв. месечна такса за един автомобил. Таксата е събирана, както и от български, така и от чуждестранни фирми. Ръководителят на групата е контролирал дейността и лично е взимал сумите от управителите на транспортните фирми. Началникът на ДАИ-Перник е „туширал“ сигналите от граждани и е прикривал дейността на организираната престъпна група. Друг участник в схемата е бил психологът, който е правил изследвания за психическа годност за получаване на Свидетелство за управление на МПС. Останалите членове на престъпната група са правили проверки и са съставяли актове, като вписвали леки нарушения и са получавали в замяна възнаграждения. Престъпната група е била с висока степен на конспиративност. Управителите на транспортните фирми са давали парите чрез ръкостискане.", "date": "2019.04.06", "title": "Очаква се в Специализирания наказателен съд да бъде внесен иск за „задържане под стража“ на обвинените за престъпните схеми в ДАИ- Перник"}
{"url": "http://www.focus-news.net/news/2019/04/06/2643522/plovdiv-shestnadesetiyat-natsionalen-konkurs-za-mladi-izpalniteli-na-zabavna-pesen-se-provezhda-v-grada.html", "text": "Шестнадесетият Национален конкурс за млади изпълнители на забавна песен се провежда за поредна година в Пловдив и е част от Националния календар за изяви по интереси на МОН. Това съобщиха от  Община Пловдив . Основен организатор и домакин на проявата е Център за подкрепа за личностно развитие Общински детски комплекс – Пловдив със съдействието на  Община Пловдив, РУО на МОН, Национален дворец на децата – София, Сдружение за откриване и подпомагане на млади таланти в областта на изкуствата „Лъчи”. Събитието ще се проведе в Международен панаир Пловдив, Конгресен център, зала „България”. Националният конкурс в град Пловдив е включен в списъка на конкурсите, даващи право на стипендия на лауреатите по Програма на МОН на мерките за закрила на деца с изявени дарби. За шестнадесетото  издание на конкурса до момента са подали заявки за участие над 300 деца и младежи от 15 области. Участниците са разпределени в четири възрастови групи в категориите солисти и вокални ансамбли. Техните изпълнения  се оценяват от компетентно жури, съставено от утвърдени пловдивски музиканти – певци, актьори, хореографи, преподаватели в АМТИИ, ПУ „Паисий Хилендарски”, продуценти. За шестнадесетте години от своето съществуване Националният конкурс за млади изпълнители на забавни песни се утвърди като привлекателно място за изява на талантливи деца от цялата страна. През годините в него са участвали и получили начален тласък за бъдещо  развитие и успешни сценични изяви познати вече имена като Мария Илиева, Антония Маркова, Стефани Илиева, Рут Колева, Мирослав Станчев, Соня Иванова, Невена Пейкова, Ана-Мария Янакиева, Нелина Георгиева, Ива Ангеличева , Вениамин Димитров, Радко Петков, 4Magic, Вениамин Димитров, Ивана Муцкова и др.", "date": "2019.04.06", "title": "Пловдив: Шестнадесетият Национален конкурс за млади изпълнители на забавна песен се провежда в града"}
{"url": "http://www.focus-news.net/news/2019/04/06/2643523/sofiya-vazstanovyava-se-dvizhenieto-na-avtobusna-liniya-56a.html", "text": "Възстановява се движението на автобусна линия 56А. Това съобщиха от пресцентъра на  Столична община . До 7 април автобусната линия ще се движи при следния маршрут: от спирка „Метростанция Вардар” (за автобусни линии №45 и 56 и разположена на ул. „Булина ливада”) по маршрута на автобусна линия №56 до кръстовището на ул. „Траян Тенев” с ул. „Хармония” (митницата в кв. „Суходол“) и наляво по ул. „Хармония” до отклонението за сметището при кв. „Суходол“. Линията да обслужва спирки:  \r\n- начална/крайна „Метростанция Вардар” за автобусни линии №56 и №45;  \r\n- „Ж.к. Западен парк” за автобусна линия №56;  \r\n- „Околовръстен път” за автобусна линия №56;  \r\n- Крайна/начална - „Новата гора на София (Суходол)” на мястото на залесяването.  \r\nЧасове на тръгване от началните спирки:  \r\n- „Метростанция Вардар” – 09.00, 10.30, 12.00, 13.30 и 15.00 часа;  \r\n- „Новата гора на София (Суходол)” – 10.10, 11.40, 13.10, 14.40 и 16.00 часа.", "date": "2019.04.06", "title": "София: Възстановява се движението на автобусна линия 56А"}
{"url": "http://www.focus-news.net/news/2019/04/06/2643526/sport-porto-pobedi-boavishta-s-20-v-mach-ot-28-iya-kraga-na-portugalskata-primeyra-liga.html", "text": "Футбол: Порто победи Боавища с 2:0 в мач от 28-ия кръга на португалската Примейра лига. Головете отбелязаха Тикуньо от дузпа и Отавио. След победата Порто излезе на първо място във временното класиране с 69 точки пред Бенфика, които имат 66 точки и мач по-малко, следвани от Спортинг и Брага, които имат по 58. Боавища е на 13 място с 29 точки.", "date": "2019.04.06", "title": "Спорт: Порто победи Боавища с 2:0 в мач от 28-ия кръга на португалската Примейра лига"}
{"url": "http://www.focus-news.net/news/2019/04/06/2643516/burgas-v-grada-shte-se-provede-initsiativata-mini-akademiya-za-roditeli.html", "text": "В града ще се проведе инициативата „Мини Академия за родители“. Това съобщиха от пресцентъра на  Община Бургас . И тази година гражданите ще могат да се срещнат с някои от най-добрите специалисти в областите детско здраве, образование и възпитание. Това ще се случи в Експо център „Флора“ от 10.00 до 15.00 часа. Пълна информация за събитието ще намерите на  .  \r\nОрганизаторите казват следното: „С появата на двете чертички, всички бързо разбираме, че универсални „инструкции“ за отглеждане на деца няма – има информирани решения. За да сте спокойни и уверени в това, че сте най-добрите родители на своите деца, независимо дали сте бъдещи или настоящи родители, сме ви подготвили:  \r\n- практически лекции: ще си говорим за темите, свързани с посрещане на бебето, началото на кърменето, ваксините при малките деца, ранното детско развитие и нещата, за които трябва да следим, как да планираме семейните финанси, емоциите стрях, гняв и тъга при децата, също и практически уъркшоп за това ак да общуваме така, че децата да ни слушат и да променят „лошото поведение“.  \r\n- лични консултации: специалистите ни ще са на ваше разположение да отговарят на въпросите ви и да дават конкретни насоки в личен разговор.  \r\n- малки удобства: предвидили сме безплатна вода, паркинг за бебешки колички и други удобства, които ще направят деня ви още по-приятен“.", "date": "2019.04.06", "title": "Бургас: В града ще се проведе инициативата „Мини Академия за родители“"}
{"url": "http://www.focus-news.net/news/2019/04/06/2643525/dobrich-v-grada-shte-se-provede-natsionalen-shampionat-po-sportno-hodene.html", "text": "Национален шампионат по спортно ходене за мъже, жени, юноши и девойки под 20 г. и под 18 г., както и за момчета и момичета под 16 г. ще се проведе в Добрич от 10.00 часа. Това съобщиха от пресцентъра на  Общината . Добрич е домакин на този шампионат, който е от календара на Българската федерация по лека атлетика. Стартът ще бъде даден в 10.00 часа на бул. „Русия“ до хипермаркета. Финалът и награждаването са на същото място като победителите ще бъдат наградени в 12.30 часа.  \r\nВ състезанието ще участват 17 отбора от цялата страна по дадени заявки предварително. Отборите ще се състезават в различни дисциплини от 3 км до 20 км. В Добрич ще бъде определен националния отбор на България по спортно ходене, който ще участва в Балканското първенство в Гърция на 20 април. Областният град ще бъде представен от шампионката на България на маратон и 3000 метра с препятствия, както и на 20 км. спортно ходене Радосвета Симеонова.", "date": "2019.04.06", "title": "Добрич: В града ще се проведе Национален шампионат по спортно ходене"}
{"url": "http://www.focus-news.net/news/2019/04/06/2643524/plovdiv-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-prorok-iliya-v-selo-dorkovo-na-7-april.html", "text": "На 7 април, четвъртата неделя на Великия пост, неделята на Преподобни Йоан Лествичник, в храм „Св. пророк Илия“ в село Дорково, Пловдивска епархия, ще бъде отслужена Архиерейска света Литургия. С благословението на Негово Високопреосвещенство Пловдивския митрополит Николай, богослужението ще оглави Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, предаде репортер на  Агенция „Фокус“ . Началото е 9.00 часа. Никола ПЕТКОВ", "date": "2019.04.06", "title": "Пловдив: Константийският епископ Яков ще оглави Архиерейска света Литургия в храм \"Св. пророк Илия\" в село Дорково на 7 април"}
{"url": "http://www.focus-news.net/news/2019/04/06/2643527/burgas-lechebnite-zavedeniya-shte-se-vklyuchat-s-pregledi-i-konsultatsii-v-izlozhenie-zona-zdrave.html", "text": "Лечебните заведения в Бургас ще се включат с прегледи и консултации в изложение \"Зона Здраве\" в МОЛ \"Бургас Плаза\". Това съобщиха от пресцентъра на  община Бургас . Входът за посетители е свободен. Изложението се провежда за четвърта година и отново ще предложи прегледи, изследвания и консултации с лекари, както и алтернативна и природна медицина. В изложението ще участват и спортни школи и клубове, субсидирани от Община Бургас. Тази година акцент е поставен върху превенцията на онкологичните заболявания. Специален гост на форума е фондация \"Една от 8\", която подкрепя жените в борбата им с рака. Можете да помогнете на дейността й, ако дарите перука за нейната кауза. \r\nОтново мащабно участие ще има от КОЦ-Бургас. Специалисти ще извършват на място безплатни ехографски изследвания по следния график: 6 април \r\n11:00-12:00 - Ехография и консултация от специалист- онкохирург - Д-р Ангелов \r\n12:00-13:00 - Ехография и консултация от специалист- хирург - Д-р Проданов \r\n13:00-14:00 - Ехография и консултация от специалист- онкохирург - Д-р Хрусанов \r\n14:00-15:00 - Ехография и консултация от специалист- хирург- Д-р Киселков \r\n15:00-16:00 - Ехография и консултация от специалист-хирург - д-р Петров 7 април \r\n11:00-13:00 - Ехография и консултация от специалист-гинеколог-Д-р Миринчев \r\nКонсултации ще бъдат извършвани от специалистите на Общинското здравеопазване от Белодробна болница, ДКЦ-ІІ и МЦ-ІІ. В рамките на изложението са предвидени също: кръводарителска акция, изследване за хепатит С, измерване на кръвна захар и кръвно налягане и др.", "date": "2019.04.06", "title": "Бургас: Лечебните заведения ще се включат с прегледи и консултации в изложение \"Зона Здраве\""}
{"url": "http://www.focus-news.net/news/2019/04/06/2643528/plovdiv-zapochva-initsiativata-muzey-na-otkrito.html", "text": "Започва инициативата „Музей на открито“ в Пловдив, съобщиха от  общината . Това ще се случи от 11.00 часа в зоната пред Туристическия информационен център в Стария град (ул. „Д-р Стоян Чомаков” №1). Посетителите ще имат удоволствието да видят пресъздаване на живи картини от нашата история, бит и култура. Събитията ще се провеждат през всички почивни дни на месец април, в който Общински институт „Старинен Пловдив” чества своя 50-годишен юбилей. Организатори са общинският институт и сдружение „Комитет Родолюбие”. \r\n„Заповядайте при нас, за да се пренесем заедно в епохата на българското Възраждане, във времена на хайдути и комити. Ще се докоснете до множество автентични и изключително атрактивни предмети, каквито няма изложени в музеите. Те са изработени през XVII – XIX век от изтъкнати майстори”, призовават от екипа на „Комитет Родолюбие”.", "date": "2019.04.06", "title": "Пловдив: Започва инициативата „Музей на открито“"}
{"url": "http://www.focus-news.net/news/2019/04/06/2643533/burgas-mladezhi-s-uvrezhdaniya-ili-bez-roditeli-shte-uchastvat-v-dni-na-talantite.html", "text": "Сдружение „ПроБудник“ и Община Бургас организират официално представяне на резултатите от проект „Социално включване и развитие за младежите от община Бургас“. Той имаше за цел да подобри възможностите за личностно и професионално развитие на младежите, настанени в Центровете от семеен тип в Бургас, да създаде условия за интегрирането и социалното им приобщаване. Това съобщиха от пресцентъра на  Общината . „Каним ви от 12.00 часа ,в зала 4 на Експозиционен център „Флора“, за да се запознаете с различните етапи на проекта, постигнатия напредък и разработените иновативни обучителни инструменти за насърчаване на реализацията“, посочват още от Община Бургас. Ще присъстват и участващите в проектните дейности младежи, които ще споделят личните си истории и преживявания. \r\nПо проекта са установени актуалните потребности на деца и младежи от резидентни услуги и от Центъра за обществена подкрепа. Проведена е Академия с интерактивни обучения за осъзнаване на личния потенциал и повишаване на увереността. \r\nСъбитието е съчетано с последната дейност на проекта – „Дни на талантите“, като от 11.00 до 14.30 часа младежи от резидентни услуги и такива от широката общественост ще участват в различни творчески и спортни работилници в района на Експозиционен център „Флора“.", "date": "2019.04.06", "title": "Бургас: Младежи с увреждания или без родители ще участват в „Дни на талантите“"}
{"url": "http://www.focus-news.net/news/2019/04/06/2643521/sergey-lavrov-rusiya-podkrepya-usiliyata-na-oon-za-uregulirane-na-konflikta-v-libiya.html", "text": "Русия подкрепя усилията на ООН за урегулиране на конфликта в Либия чрез избори и конституционна реформа. Това заяви руският външен министър Сергей Лавров в интервю за египетския вестник Al-Ahram в навечерието на посещението му в Кайро, предава  TACC . \r\n\"Ние подкрепяме усилията на специалния пратеник на генералния секретар на ООН Хасан Саламе за прилагане на разработената от него пътна карта за нормализация в Либия чрез честни и свободни общи избори и конституционна реформа\", заяви руският външен министър. \r\n\"Надяваме се, че Всеобхватната конференция в Гадамес (Либия), свикана от специалния представител в средата на април, ще ни позволи да преминем към реализирането на тези цели\", добави Лавров. \r\nПонастоящем в Либия има две правителства: международно признатото правителство на националното съгласие на премиера Фаез Сарадж в Триполи и временният кабинет  на Абдуллах Абдурахман ал-Тани, действащ в източната част на страната заедно с избран парламент, подкрепен от либийската национална армия на фелдмаршал Халифа Хафтар. На 4 април Хафтар обяви началото на атака срещу Триполи. В петък, 5 април, беше съобщено, че неговите подразделения приближават столицата от юг. На свой ред Сарадж нареди на всички верни му военни части да бъдат в пълна готовност и да използват сила, ако е необходимо.  Юлиян Марков", "date": "2019.04.06", "title": "Сергей Лавров: Русия подкрепя усилията на ООН за урегулиране на конфликта в Либия"}
{"url": "http://www.focus-news.net/news/2019/04/06/2643529/sofiya-vavezhda-se-vremenna-organizatsiya-na-dvizhenieto-za-provezhdane-na-kontsert-v-zala-arena-armeets.html", "text": "Въвежда се временна организация на движението за провеждане на концерт в зала „Арена Армеец”. Това съобщиха от пресцентъра на  Столична община . От 19.00 до 23.00 часа се забранява движението и се разрешава паркирането на пътни превозни средства в крайна дясна лента на западното пътно платно на бул. „Асен Йорданов” между бул. „Шипченски проход” и „Площад на авиацията”, от страната на зала „Арена Армеец“, без да се засягат спирките на масов градски транспорт.", "date": "2019.04.06", "title": "София: Въвежда се временна организация на движението за провеждане на концерт в зала „Арена Армеец”"}
{"url": "http://www.focus-news.net/news/2019/04/06/2643531/blagoevgrad-bez-zabavyaniya-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Без забавяния се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Кулата“, „Илинден“, „Златарево“ и „Станке Лисичково“ движението се осъществява нормално. Няма образували се задръствания или колони от автомобили. \r\nЛивия НИНОВА", "date": "2019.04.06", "title": "Благоевград: Без забавяния се извършва преминаването през граничните пунктове на територията на Югозападна България"}
{"url": "http://www.focus-news.net/news/2019/04/06/2643532/svetovnata-banka-makedoniya-tryabva-da-aktsentira-varhu-ikonomicheskite-reformi.html", "text": "Македония трябва да се съсредоточи върху икономическите реформи, за да ускори процеса на интеграция в ЕС и да стабилизира публичните финанси на фона на подобряването на  политическите перспективи, обяви Световната банка вчера, цитирана от македонското електронно издание  ”Фактор” . \r\nУспешното решаване на спора за името с Гърция и последвалото деблокиране на процеса на членство в ЕС водят до растеж и реформи, обяви Световната банка в икономическа актуализация за Европа и Централна Азия. \r\nИкономическият растеж е нараснал до 2,7% през 2018 г., от 0,2% през 2017 г., воден от потреблението и нетния износ, докато инвестициите  са започнали да се възстановяват, обяви Банката, добавяйки, че безработицата е спаднала до исторически нива и натискът върху увеличението на заплатите продължава. \r\nОчаква се икономическият растеж да се ускори до 2.9% през 2019 г. и 3.2% през 2020 г., подхранван от строителните дейности, изисквани от инвестициите и производствения сектор, каза Световната банка, добавяйки, че се очаква увеличаване на потреблението, подкрепено от по-високи заплати, заетост и увеличаване на кредитирането на домакинствата. \r\nОчаква се бедността да продължи да пада до около 4,5% през 2019 г. от 4,8% през 2018 г., следвайки тенденцията, установена през 2009 г. \r\nПубличният дълг е нараснал до 48,4% през 2018 г. от 47,7% през 2017 г. и се очаква да нарасне до 53,4% през 2019 г. и 54,4% през 2020 г. \r\n\"Укрепването на ефективността на публичните разходи и разширяването на данъчната основа ще спомогнат за стабилизирането на държавния дълг и за възстановяване на фискалните запаси за бъдещи трусове\", посочи Световната банка. \r\nБезработицата е спаднала до исторически минимум от 20,7% през 2018 г. в сравнение с 22,7% през предходната година, като повечето нови работни места са създадени в производството, търговията на едро и дребно и в индустриите, тясно свързани с туризма. \r\nИнфлацията в Македония остава умерена през 2018 г. - 1,5% и се очаква да се ускори до 1,8% през 2019 г. и 1,9% през 2020 г. \r\nСпоред Световната банка по-ниските перспективи за растеж в Европа биха могли да повлияят на износа и по този начин на растежа в Северна Македония. Увеличаването на общите нива на производителност в икономиката остава едно от най-важните предизвикателства за местните фирми да се конкурират в световен мащаб и да поддържат увеличение на заплатите.  Юлиян Марков", "date": "2019.04.06", "title": "Световната банка: Македония трябва да акцентира върху икономическите реформи"}
{"url": "http://www.focus-news.net/news/2019/04/06/2643530/burgas-muzeyna-lektsiya-na-tema-podvodni-arheologicheski-prouchvaniya-po-yuzhnoto-balgarsko-chernomorie-shte-se-provede-v-grada.html", "text": "През следващата година ще се навършат 60 години от първите подводни археологически изследвания в България. Те се провеждат през 1960 г. около Маслен нос с научен ръководител – уважавания директор на Бургаския музей – професор Иван Гълъбов. Как тези дългогодишни изследвания очертават трансформациите в обществата, обитавали западното крайбрежие на Черно море, ще стане ясно по време на традиционната лекция в музея. Това съобщиха от пресцентъра на  Община Бургас . \r\nУредникът в Археологическия музей Милена Дамаскова ще представи десетилетията работа на подводните археолози, с които се изясняват промените в разположението на пристанищните басейни, изменението на географската среда и древните селища и пристанища. \r\nЛекцията „Подводни археологически проучвания по Южното българско Черноморие“ ще се състои тази събота (6 април), от 11.30 ч. в Етнографския музей на ул. „Славянска“ 69. Входната такса е преференциална – за възрастни 2 лв., а за учащи и пенсионери – 1 лв.", "date": "2019.04.06", "title": "Бургас: Музейна лекция на тема „Подводни археологически проучвания по Южното българско Черноморие“ ще се проведе в града"}
{"url": "http://www.focus-news.net/news/2019/04/06/2643534/blagoevgrad-dobri-sa-usloviyata-za-shofirane-v-oblastta-dvizhenieto-se-osashtestvyava-normalno.html", "text": "Добри са условията за шофиране в областта, движението по основните пътни направления се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. Преминаването по автомагистрала „Струма“, главен път Е-79 и второкласен път Симитли – Гоце Делчев се извършва нормално. До този момент няма регистрирани тежки пътни инциденти, които да за затруднявали движението по републиканската пътна мрежа. По третокласен път-108 автомагистрала „Струма“ – село Рибник е ограничено движението за товарни автомобили с тегло над 12 тона поради извършване аварийни ремонтни дейности за срок до 31 юли. Въведен е обходен маршрут, който преминава по третокласен път-198 село Дрангово – село Ръждак – град Петрич и обратно. Повишена опасност от падащи камъни има в Кресненското дефиле и по второкласен път Симитли – Гоце Делчев. \r\nЛивия НИНОВА", "date": "2019.04.06", "title": "Благоевград: Добри са условията за шофиране в областта, движението се осъществява нормално"}
{"url": "http://www.focus-news.net/news/2019/04/06/2643536/emsc-registrirano-e-zemetresenie-s-magnitud-32-v-rayona-na-frenskiya-grad-bordo.html", "text": "Регистрирано е земетресение с магнитуд 3.2 в района на френския град Бордо, показва справка на страницата на  Европейския средиземноморски сеизмологичен център  . \r\nЗеметресението е станало в 6:44 часа местно време (7:44 часа българско време) на 39 километра югозападно от град Ангулем и на 68 километра североизточно от Бордо на дълбочина от два километра. Трусът е усетен в Бордо и околностите му. Засега няма информация за пострадали хора и нанесени материални щети.  Юлиян Марков", "date": "2019.04.06", "title": "ЕMSC: Регистрирано е земетресение с магнитуд 3.2 в района на френския град Бордо"}
{"url": "http://www.focus-news.net/news/2019/04/06/2643535/plovdiv-iv-festival-na-ulichnoto-izkustvo-brilyantin-2019-shte-se-provede-v-asenovgrad.html", "text": "IV фестивал на уличното изкуство „Брилянтин’ 2019” ще се проведе в Асеновград, съобщиха от  Община Асеновград . Организатори са Община Асеновград и Местната комисия за борба срещу противообществените прояви на малолетните и непълнолетните. Програмата ще започне в 10.00 ч. на пл. „Акад. Николай Хайтов” и ще продължи до късния следобед. Ще има много забавление и танци, аниматори, песни, демонстрация по каране на велосипед, модни идеи за прически, дискотека и пускане на хвърчила. Фестивалът е посветен на 12 април – Ден на децата от улицата и 15 април – Световен ден на културата и изкуството.", "date": "2019.04.06", "title": "Пловдив: IV фестивал на уличното изкуство „Брилянтин’ 2019” ще се проведе в Асеновград"}
{"url": "http://www.focus-news.net/news/2019/04/06/2643541/burgas-dvizhenieto-po-glaven-pat--6-v-uchastaka-iskra-venets-tryabva-da-se-osashtestvyava-s-povisheno-vnimanie-ot-433-do-400-km-poradi-remontni-deynosti.html", "text": "Пътищата на територията на областта са сухи и проходими. Това съобщиха за  Радио „Фокус“ – Бургас  от Областно пътно управление. Проходите на територията на областта са отворени за движение на всички моторни превозни средства. До 12 април движението по главен път І-6 в участъка Искра – Венец от км 433+500 до км 400 трябва да се осъществява с повишено внимание поради частични ремонтни дейности на асфалтовата настилка. Посоченият пътен участък се регулира от пътни знаци. Водачите да се движат с повишено внимание и съобразена скорост. \r\nБезпроблемно се осъществява движението на моторни превозни средства по основните пътни артерии на град Бургас. Няма образувани колони от автомобили по входно-изходните артерии на града. Движението в централна градска част се осъществява без забавяне. \r\nМария ПОПЧЕВА", "date": "2019.04.06", "title": "Бургас: Движението по главен път І-6 в участъка Искра – Венец трябва да се осъществява с повишено внимание от 433 до 400 км поради ремонтни дейности"}
{"url": "http://www.focus-news.net/news/2019/04/06/2643537/kyustendil-dvizhenieto-po-pat-iii-107-pastra-rilski-manastir-v-uchastak-ot-50-metra-se-osashtestvyava-v-edna-lenta-poradi-avariyno-vazstanovitelni-deynosti.html", "text": "Движението по път III-107 Пастра – Рилски манастир от км 27+700 до км 27+750 се осъществява в една лента поради извършване на аварийно-възстановителни дейности. Това съобщи за  Радио „Фокус” – Кюстендил  дежурният в Областно пътно управление – Кюстендил. Временната организация на движение е въведена в участък от 50 метра, който е сигнализиран с пътни знаци. Поради свличане на земна маса е въведена временна организация на движението в участък от пътя Бобов дол – Жедна, като преминаването при 15 км от пътя трябва да се извършва само в една лента. Мястото е сигнализирано с пътни знаци. Движението по третокласен път-6222 Смоличано – Пелатиково от км 10 до км 14 продължава да е ограничено за товарни автомобили над 3.5 тона поради пропадане на част от пътното платно при км 10+650, км 11+720, км 12+830 и км 13+360. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nЛивия НИНОВА", "date": "2019.04.06", "title": "Кюстендил: Движението по път III-107 Пастра – Рилски манастир в участък от 50 метра се осъществява в една лента поради аварийно-възстановителни дейности"}
{"url": "http://www.focus-news.net/news/2019/04/06/2643538/burgas-literaturna-vecher-ozaglavena-enigmatichniyat-maurice-blanchot-koyto-ne-razkazvashe-istorii-shte-se-provede-v-grada.html", "text": "Литературна вечер, озаглавена \"Енигматичният Maurice Blanchot, който \"не разказваше истории\", ще се проведе в Бургас. Може би това е единственият опит творчеството на елитарния Бланшо да бъде преразгледано в един извънстоличен формат. Събитието ще започне от 17.00 часа на ул. \"Вола\" 1, Кафе \"С автограф\". Това съобщиха от пресцентъра на  Община Бургас . \r\n\"Това, което той прави, не е нито чиста литература или фикция, нито чиста философия или по-скоро аз бих казала - рефлексия и теоретизация. Точно защото не е нито едното, нито другото, Морис Бланшо е възхитителен, предизвикателен и толкова любим на такива големи имена: Емануел Левинас, Жак Дерида, Жорж Батай, Мишел Фуко, Жил Дельоз. Това са хора, които се възхищават от Морис Бланшо , които черпят от неговите книги много от своите идеи, които след това разгръщат теоретично\" - това казва преводачът на Морис Бланшо и директор на Издателска къща \"КХ - Критика и хуманизъм\" - Антоанета Колева за тетралогията:  Смъртната присъда (1948), Желания момент (1951), Онзи, който не ме придружаваше (1953), Последният човек (1957). \r\nКое обаче наложи отново да бъде инжектиран интерес към Морис Бланшо (1907-2003) или да бъдат разгледани не само неговите книги, но и литературо-философските му есета? Отговорът се крие може би по-скоро не само в това той да бъде изваден от стерилната академичност, където винаги е бил поставян, но и да се отдаде нужната почит към подобна фигура, дала тласък на най-големите западноевропейски интелектуалци на 20-ти век. Предстоящото събитие цели по-скоро да бъде поставен адекватен акцент и маркер върху неговата тетралогия в една по-широка рецептивна среда, лишена от университетската имунизация. Срещата цели да бъде поставен акцент върху хибридността на неговите текстове, ротиращи между литературата и философския рефлекс. Да бъде изваден от brim-а на времето. \r\nМорис Бланшо (на френски: Maurice Blanchot) е френски философ, писател, литературен, културен и политически теоретик. Оказва силно влияние върху постструктуралистки философи като Жак Дерида. Роден е на 22 септември 1907 г. в селцето Квен, департамент Сон е Лоар (на френски: Saône-et-Loire), регион Бургундия, Източна Франция. Завършва Страсбургския университет, където става близък приятел с Еманюел Левинас, а след това и Сорбоната.", "date": "2019.04.06", "title": "Бургас: Литературна вечер, озаглавена \"Енигматичният Maurice Blanchot, който \"не разказваше истории\", ще се проведе в града"}
{"url": "http://www.focus-news.net/news/2019/04/06/2643542/kyustendil-v-grada-shte-badat-nagradeni-otlichenite-ot-mezhdunarodniya-konkurs-za-klasicheska-kitara-akad-marin-goleminov.html", "text": "В града ще бъдат наградени отличените от Международния конкурс за класическа китара „Акад. Марин Големинов”. Това съобщи за  Радио „Фокус” – Кюстендил  Иван Андонов, председател на читалище „Братство”. В последния ден на музикалната проява конкурсната програма започва от 9.30 часа в залите на читалището. Пред журито ще се представят участниците в VII И VIII възрастови групи. В 12.00 часа ще бъдат обявени резултатите от конкурса и наградени лауреатите, след което ще започне и гала-концерт на победителите в тазгодишното издание. \r\nВенцеслав ИЛЧЕВ", "date": "2019.04.06", "title": "Кюстендил: В града ще бъдат наградени отличените от Международния конкурс за класическа китара „Акад. Марин Големинов”"}
{"url": "http://www.focus-news.net/news/2019/04/06/2643540/varna-dvizhenieto-ot-km-0-do-km-8-po-am-cherno-more-se-osashtestvyava-dvuposochno-v-edno-platno-v-posoka-burgas-poradi-remontni-deynosti.html", "text": "Възможни са участъци с намалена видимост по пътните направления в областта, предаде репортер на  Радио „Фокус“ – Варна . Времето по Черноморието е облачно, но без валежи към този час. Пътните настилки по републиканската пътна мрежа са сухи. Движението от км 0 до км 8 по АМ „Черно море“ се осъществява двупосочно в едно платно в посока Бургас поради ремонтни дейности. Рехабилитация се извършва и на автомагистрала „Хемус“, където движението в участъка Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от аутобана на пътен възел „Неофит Рилски“, като движението е пренасочено по път I-2 Шумен – Варна. Забранено е преминаването на автомобили над 10 тона по път I-9 в участъка Кранево – Варна при км 83. Осигуреният обходен маршрут е през селата Кичево и Оброчище. Движението по път III-2902 Панорама — Куманово при км 11 се осъществява с повишено внимание и ограничение на скоростта до 30 км/ч поради неравности на асфалтовата настилка. То ще отпадне до края на май. \r\nБояна АТАНАСОВА", "date": "2019.04.06", "title": "Варна: Движението от км 0 до км 8 по АМ „Черно море“ се осъществява двупосочно в едно платно в посока Бургас поради ремонтни дейности"}
{"url": "http://www.focus-news.net/news/2019/04/06/2643545/kathimerini-izostrya-li-se-konflikta-mezhdu-turtsiya-i-zapada.html", "text": "Изостря ли се конфликта между Турция и Запада, анализира електронното издание на гръцкия вестник  Kathimerini . \r\nТурция е в критична точка в отношенията си със Запада. Докато чакаме да видим дали неприятната изненада, която Реджеп Тайип Ердоган получи на местните избори в страната му, ще го накара да преразгледа вътрешната си политика и отношенията си с други страни, неотдавнашната вербална престрелка между вицепрезидентите на САЩ и Турция показа, че - поне за сега Анкара не възнамерява да успокоява топката. \r\n„Турция трябва да избере. Дали иска да остане важен партньор в най-успешния военен съюз в историята или иска да рискува сигурността на това партньорство, като взема такива безразсъдни решения, които подкопават нашия Алианс? ” – заяви Майк Пенс в сряда. Решимостта на Анкара да купи руската система за противовъздушна отбрана С-400, която разгневи Вашингтон, също трябваше да бъде обсъдена в кулоарите на среща на външните министри на НАТО вчера, на 70-годишнината от основаването на Алианса. Турският вицепрезидент Фуат Октай се изказа не по-малко остро: \"Съединените щати трябва да изберат. Искат ли да останат съюзник на Турция или да рискуват приятелството ни, като обединяват силите си с терористи, за да подкопаят защитата на неговия съюзник от НАТО срещу неговите врагове?“ \r\nЕрдоган проведе кампания на местните избори под лозунга, че резултатът е \"въпрос на оцеляване за Турция\". Това обаче не попречи на загубата на управляващата му партия в най-големите градове в страната от съюза от опозиционни партии. Турският президент незабавно призова за повторно преброяване в Истанбул и Анкара, печелейки известно време, докато обмисля следващите си ходове. Също така фактът, че Октай отговори на силната американска декларация, а не Ердоган, оставя на президента начин да се откаже от тази позиция, ако е необходимо. Сега Ердоган трябва да избере между приемането на болезнено поражение или да поеме отговорността за опит за преобръщане на изборния резултат. Той трябва също да оформи нова икономическа политика за справяне с рецесията, безработицата и несигурността - всички въпроси, които са приоритети на избирателите и за които Ердоган обвини САЩ и други враждебни сили. Той трябва също да избере дали иска по-добри връзки не само със САЩ и Европейския съюз, но и със съседите на Турция, тъй като добрите отношения са необходими за растежа на икономиката на страната и за укрепване на сигурността й, пише Никос Констандарас от гръцкия вестник Kathimerini. \r\nЕрдоган винаги е реагирал на всяка заплаха с пряка конфронтация. Сега, след като загуби силата си у дома и пред Съединените щати, ЕС и Русия, ще направи ли същото? Изборът му ще определи съдбата на страната му, коментира авторът.  Юлиян Марков", "date": "2019.04.06", "title": "Kathimerini:  Изостря ли се конфликта между Турция и Запада"}
{"url": "http://www.focus-news.net/news/2019/04/06/2643549/varna-katastrofa-mezhdu-dva-avtomobila-e-stanala-v-rayona-na-katedralata-nyama-postradali.html", "text": "Катастрофа между два автомобила е станала в района на Катедралата, няма пострадали. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. Инцидентът е станал вечерта на 4 април. Пораженията на двете превозни средства са сериозни, но няма пострадали.  \r\nПо данни на дежурния диспечер общо 3 пътнотранспортни произшествия са обслужени от екипите на „Пътна полиция“ – Варна през денонощието. При тях са констатирани само материални щети. \r\nБояна АТАНАСОВА", "date": "2019.04.06", "title": "Варна: Катастрофа между два автомобила е станала в района на Катедралата, няма пострадали"}
{"url": "http://www.focus-news.net/news/2019/04/06/2643544/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Духа слаб до умерен вятър. Сутрешните температури са между 3 – 4 до минус 3 градуса. Условия за ски има още на Пампорово, Боровец и Банско. Няма регистрирани инциденти през изминалото денонощие.  \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.04.06", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/06/2643548/dmitriy-peskov-ruskiyat-prezident-shte-razsee-strahovete-na-estoniya-na-predstoyashtata-sreshta-s-prezidenta-na-baltiyskata-strana.html", "text": "Руският президент Владимир Путин по време на предстоящата среща с естонския лидер Керсти Калюлаид възнамерява да разсее страховете за сигурността на Естония. Това заяви в събота прес-секретарят  на руския президент Дмитрий Песков пред естонския  вестник Postimees, цитиран от  TACC . \r\n\"Руският президент Владимир Путин иска да разсее страховете на Естония за сигурността на среща с естонския президент Керсти Калюлаид\", заяви той в телефонно интервю. \r\n\"Целта на срещата е да се опознаем и да обсъдим актуални въпроси\", добави Песков. Според него не трябва да се очакват конкретни решения от тази среща, пише вестникът. \r\nВ четвъртък Калюлаид нарече предстоящата среща с Путин в Москва важна за отношенията между двете страни. Тя добави, че по време на срещата може да се обсъди широк кръг от двустранни и международни въпроси. \r\nПесков заяви в сряда пред репортери, че Путин планира да се срещне с Калюлайд по време на посещението й в Москва на 18 април, по време на което тя ще вземе участие в откриването на възстановената сграда на естонското посолство. Ръководителят на отдел \"Комуникации\" на президентската служба на Естония Каиди Ахер каза пред ТАСС, че Калюлаид очаква да се срещне с руския лидер по време на работно посещение в Москва на 18 април, уточнявайки, че официално искане за среща е изпратено в Кремъл.  Юлиян Марков", "date": "2019.04.06", "title": "Дмитрий Песков: Руският президент ще разсее страховете на Естония на предстоящата среща с президента на балтийската страна"}
{"url": "http://www.focus-news.net/news/2019/04/06/2643546/razgrad-rayonnata-izbiratelna-komisiya-za-18-ti-izbiratelen-rayon-za-evroizborite-shte-poluchi-svoite-pechati.html", "text": "В 11.00 часа в зала 712 в Областна администрация - Разград новоназначената Районна избирателна комисия на 18-ти избирателен район за изборите за членове на Европейския парламент ще получи своите печати и ключовете за помещението, в което ще работи. Това съобщиха от  Областна администрация - Разград . РИК беше назначена с решение на ЦИК. Председател на Районната избирателна комисия ще бъде Хабибе Кязим Расим. За заместник-председатели са назначени Драгомир Русев Павлов и Савина Миткова Ангелова, а за секретар - Радка Радева Башакова. Членове на РИК- Разград са Антон Руменов Монев, Диана Христова Йорданова, Иван Маринов Борисов, Катинка Петкова Матеева, Любица Иванова Бочева, Нермин Енвер Станева, Николай Маринов Инков, Ралица Стефанова Костова-Цветанова, Светлана Недялкова Неделчева, Сюлбие Исмаилова Ибрямова и Юлиян Йорданов Стойчев.", "date": "2019.04.06", "title": "Разград: Районната избирателна комисия за 18-ти избирателен район за евроизборите ще получи своите печати"}
{"url": "http://www.focus-news.net/news/2019/04/06/2643543/ministar-danail-kirilov-opredeleno-se-gordeya-sas-zakonoproektite-si.html", "text": "Определено се гордея със законопроектите си. Това каза министърът на правосъдието Данаил Кирилов в отговор на въпрос гордее ли се със законопроектите си в предаването „Тази събота“ по  БТВ . „Малко ме шокира обръщението министър на правосъдието, но се налага да свикнем. Приемах с голяма любов работата, която вършех в Народното събрание. Преходът при всички положения създава и вътрешно напрежение“, коментира той. „Назад във времето съм имал възможност да покажа административен опит и управление на администрация. Смятам, че това не е ново предизвикателство, но предизвикателството за Механизма за сътрудничество и оценка е много сериозно“, посочи Данаил Кирилов. В отговор на въпрос имал ли е право на избор за поста или премиера го е посочил, той заяви: „Смятам, че при всички положения имам право на избор. Възприемам се като свободен човек. Имаше процедура на номинации, имаше моменти, в които имаше и други варианти“. Министърът допълни, че е имало вариант сегашен зам.-министър да стане министър, както и да се избере представител на магистратурата. „Като юрист казвам, че приемам мандата като тежко и сериозно възлагане. Смятам, че съм длъжен да дам всичко от себе си, за да се справя“, подчерта Кирилов.", "date": "2019.04.06", "title": "Министър Данаил Кирилов: Определено се гордея със законопроектите си"}
{"url": "http://www.focus-news.net/news/2019/04/06/2643547/yasen-slivenski-bchk-ot-6-do-15-may-shte-provedem-obuchenie-za-reaktsiya-na-dobrovoltsite-pri-bedstviya.html", "text": "От 6 до 15 май ще проведем обучение за уеднаквяване методиката и знанията за реакция на доброволците при бедствия. Това каза за  Агенция „Фокус“  Ясен Сливенски, директор на Дирекция „Мениджмънт на бедствията“ в Българския червен кръст. Той припомни, че към момента тече друго глобално обучение, в което участват представители на 24 национални дружества от цял свят, и е част от двугодишния проект „Доброволци на ЕС за хуманитарна помощ: Техническа помощ и изграждане на капацитет“, финансиран от ЕС и Международната федерация на Червения кръст и Червения полумесец. Целта на проекта е да се подобри способността на националните дружества да предоставят качествена подкрепа. Обученията се провеждат с участието на Алберто Монгуци, координатор по бедствия на Зона Европа. Ясен Сливенски допълни, че тази седмица двамата са подготвяли и второ обучение, което ще се проведе май месец. „То отново е в рамките на Европейския съюз с подкрепата на Международната федерация, за да може да се повиши капацитетът на организацията на Червения кръст за действия при бедствия“, посочи той. „В него ще се включат хора с опит, изпълнявали мисии по света, ще бъдат заедно, за да уеднаквят знанията и методиката, по която ще се обучават доброволци от цял свят“, допълни директорът на Дирекция „Мениджмънт на бедствията“ в Българския червен кръст. Той отбеляза, че Европейският съюз и Червеният кръст имат глобално споразумение за подкрепа. „Ние кандидатствахме, като водеща е международната организацията от Женева. Ние сме партньори по този проект, заедно с австрийски, италиански и холандски Червен кръст за повишаване капацитета на доброволците при реакция на бедствията“, коментира още Ясен Сливенски.  \r\nДаяна ДЮЛГЕРОВА", "date": "2019.04.06", "title": "Ясен Сливенски, БЧК: От 6 до 15 май ще проведем обучение за реакция на доброволците при бедствия"}
{"url": "http://www.focus-news.net/news/2019/04/06/2643552/targovishte-v-grada-ofitsialno-shte-bade-otkrit-aktivniyat-motosezon-na-7-april.html", "text": "На 7 април с различни прояви в Търговище ще бъде открит активният мотосезон през 2019 г.  Това съобщиха  организаторите  от клуб „The Keepers MCC“. Любителите на моторите ще се съберат в 10.00 часа на паркинга пред естрада „Борово око“. В 11.30 часа с полицейска охрана и пилотиращи автомобили, колоната ще се отправи към храм „Св. Троица“ в квартал „Въбел“, където ще бъде отслужен водосвет за здраве. Традиционната почетна обиколка в града ще започне в 12.30 часа и ще премине по маршрут: квартал „Въбел“ – кръговото кръстовище на околовръстния път – ул. „Ал. Стамболийски“ – бул. „Трайко Китанчев“ – ул. „Трети март“ – ул. „Кап. Данаджиев“ до паркинга на „Борово око“. Приветствие от сцената в парка ще отправи кметът д-р Дарин Димитров. Предвидена е и концертна програма с участието на групата от Търговище „Militia“ и рок групата „Forgot the Ten“ от Шумен. Община Търговище и Районното управление на полицията апелират гражданите и участниците в мотосъбора за повишено внимание и отговорност по време на проявите, които ще бъдат под засилена охрана и колоната ще се придружава от полицейски автомобили.", "date": "2019.04.06", "title": "Търговище: В града официално ще бъде открит активният мотосезон на 7 април"}
{"url": "http://www.focus-news.net/news/2019/04/06/2643553/evrostat-preobladavashtata-chast-ot-balgarite-se-smyatat-za-zdravi.html", "text": "Преобладаващата част от българите се смятат за здрави, показва проучване на  Евростат  за 2017 година във връзка със Световния ден на здравето.  \r\nСпоред проучването 72% от българите определят здравословното си състояние като много добро или добро, което поставя България на 16-то място сред европейските страни, което е сравнимо със средното за ЕС. Тук както и в цяла Европа се наблюдава разлика между мъжете и жените. Като здрави се определят 75.6% от българските мъже и 68.8% от жените в България. Като най-здрави се определят ирландците – 82.4% от тях са отговорили, че здравето им е много добро или добро, като при тях не се наблюдава разлика между половете. Едва 45.2% от латвийците определят себе си като здрави, което поставя страната на последно място във статистиката. От балканските страни като най-здрави се определят хората в Гърция – 77.3%. \r\nЮлиан МАРКОВ", "date": "2019.04.06", "title": "Евростат: Преобладаващата част от българите се смятат за здрави"}
{"url": "http://www.focus-news.net/news/2019/04/06/2643557/sport-ansambalat-ni-vremenno-4-i-na-svetovnata-kupa-v-pezaro.html", "text": "Българският ансамбъл заема четвърто място във временното класиране за многобоя след изиграването на съчетанията с пет топки на първата за годината Световна купа по художествена гимнастика в италианския град Пезаро.   \r\nВъзпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс получиха за композицията си оценка от 23.950 точки (15.500 за трудност и 8.450 за изпълнение) и се класираха за финала на пет топки в неделя.  \r\nГрациите играха без грешка, а оценката им за изпълнение е най-висока от всичките 18 отбора. За съжаление обаче в другия компонент на оценката – трудност, съдийките дадоха по-малко точки на националките ни. Това учуди дори италианската публика, която ясно показа, че не е съгласна с преценката на реферите и освирка ниския резултат на грациите ни.  \r\nЗа гимнастичките това е първо състезание за новия сезон, в което те ще покажат новите си две композиции. България беше без съдия в първия ден на надпреварата, а в събота сред реферите ще бъде Филипа Филипова.  \r\nЛидер до момента е Русия с 25.250 точки (16.900 за трудност и 8.350 за изпълнение), а на втора позиция е Беларус с 24.050 (16.200 и 7.850). Третото място заемат домакините от Италия с 24.000 точки.   \r\nЛюбопитното е, че повече от един час след края на състезанието оценката на италианките от 23.900 беше повишена и така те изместиха българките от третата позиция. След България в класирането са отборите на Япония с 23.550, Израел с 23.100, Украйна с 23.050 и други.  \r\nИзпълненията на три обръча и два чифта бухалки са тази вечер от 20,30 часа българско време, като ансамбълът ни е със стартов номер 3.  \r\nПреди това е индивидуалната надпревара при жените на бухалки и лента, където битката за медалите продължават Боряна Калейн и Катрин Тасева.   \r\nСлед първия ден, в който се играха композициите с обръч и топка, българките Боряна Калейн и Катрин Тасева са съответно трета и четвърта във временното класиране за многобоя. Преди тях са единствено рускините Арина Аверина и Дина Аверина.", "date": "2019.04.06", "title": "Спорт: Ансамбълът ни временно 4-и на Световната купа в Пезаро"}
{"url": "http://www.focus-news.net/news/2019/04/06/2643555/", "text": "Митническите служители на летището в Солун в малък пътнически куфар откриха стерилизирани човешки клетки, използвани за кератопластика, за трансплантация на роговицата на окото, предава македонската агенция  „Макфакс“ като се позовава на гръцкия вестник Kathimetrini. \r\nЖена, чиято националност не е обявена, е арестувана при пристигане в Солун със самолет от Москва, съобщава вестникът. \r\nСпоред нейното твърдение тя е смятала, че носи кутия с лекарства, която е трябвало да бъде поета от чиновник от туристическата агенция, в която е работила. \r\nМитническата служба съобщи, че жената не е имала законно издадени удостоверения за транспортиране на органи за трансплантация, предписани от Националната организация за трансплантация, което е довело до изземване на материал, който сега се счита за предмет на трафик на човешки органи.  Юлиян Марков", "date": "2019.04.06", "title": "„Макфакс“ (Македония): Жена е арестувана на летището в Солун за незаконен пренос на човешки клетки"}
{"url": "http://www.focus-news.net/news/2019/04/06/2643556/varna-rzi-otchita-uvelichenie-na-registriranite-sluchai-na-varitsela-v-oblastta-za-perioda-29-mart-4-april.html", "text": "РЗИ отчита увеличение на регистрираните случаи на варицела в областта за периода 29 март - 4 април. Това съобщиха за  Радио „Фокус“ – Варна  от Регионалната здравна инспекция – Варна. Последните данни сочат, че броят на засегнатите от варицела е с 63 повече. Те са нараснали от 195 до 132 случая. За същия период на 2018 г. болните от варицела са били 78 на брой. Спад се наблюдава при заболеваемостта от скарлатина в областта. През последната седмица случаите са 20, докато през предходната са били 24. За миналата седмица в региона са отчетени и по един случай на вирусен и бактериален менингит. За периода от 29 март до 4 април са регистрирани 217 болни от въздушно-капкови инфекции, спрямо 163 за предходната седмица. Според РЗИ заболеваемостта се движи в характерните за сезона граници.  \r\nБояна АТАНАСОВА", "date": "2019.04.06", "title": "Варна: РЗИ отчита увеличение на регистрираните случаи на варицела в областта за периода 29 март - 4 април"}
{"url": "http://www.focus-news.net/news/2019/04/06/2643559/mvr-edin-e-zaginal-a-15-sa-raneni-pri-katastrofi-v-stranata-prez-izminaloto-denonoshtie.html", "text": "Един е загинал, а 15 са ранени при катастрофи в страната през изминалото денонощие. Това съобщиха от пресцентъра на  МВР . В София са станали 21 леки и 1 тежко пътно произшествие. От началото на месеца жертвите на пътя са две, а от началото на годината- 113. Загиналите в катастрофи са същия брой като тези през същия период на миналата година.", "date": "2019.04.06", "title": "МВР: Един е загинал, а 15 са ранени при катастрофи в страната през изминалото денонощие"}
{"url": "http://www.focus-news.net/news/2019/04/06/2643562/otets-stiliyan-hram-sveti-nikola-chernomorets-satvorenoto-ot-svetite-bratya-kiril-i-metodiy-e-epohalno-delo-koeto-ima-otzvuk-i-v-dneshno-vreme.html", "text": "Всичко, което свети Методий Славянобългарски е оставил като наследство, оказва влияние и в днешно време. Това каза за  Радио „Фокус“ – Бургас  отец Стилиян от храм „Свети Никола“ в град Черноморец. По думите му свети Методий е починал на 6 април 885 г. и е бил погребан във Велеград. „Според житието му мощите му се намират във Великата моравска църква зад олтара на църквата „Света Богородица“. Древната му служба се запазила в ръкописи от ХІІІ век“, каза още отец Стилиян. Според него сътвореното от светите братя Кирил и Методий е епохално дело, което има отзвук и в днешно време. „Случвало се е чужденци от Чехия и Словакия да присъстват на службите, водени на черковнославянски език, и да желаят да прочетат част от тях, тъй като разбират написаното. Сами желаят да разкажат и части от житието на свети Методий и интересни факти от живота и службите на братята. Ние сме наследници на тяхното знание и мъдрост. Те не трябва да бъдат забравяни“, каза още отец Стилиян. \r\nМария ПОПЧЕВА", "date": "2019.04.06", "title": "Отец Стилиян, храм „Свети Никола“ - Черноморец: Сътвореното от светите братя Кирил и Методий е епохално дело, което има отзвук и в днешно време"}
{"url": "http://www.focus-news.net/news/2019/04/06/2643551/blagoevgrad-rayonnata-izbiratelna-komisiya-shte-provede-parvoto-si-zasedanie.html", "text": "Районната избирателна комисия ще проведе първото си заседание. Това съобщиха от пресцентъра на  Областна администрация – Благоевград . От 10.30 часа е предвидена пресконференция, която ще се състои в конферентната зала на Областната администрация.", "date": "2019.04.06", "title": "Благоевград: Районната избирателна комисия ще проведе първото си заседание"}
{"url": "http://www.focus-news.net/news/2019/04/06/2643558/", "text": "Молдовският президент Игор Додон отбеляза особеното значение на стратегическото партньорство с Руската федерация в външната политика на страната, предава  TACC . \r\n\"Днес Република Молдова се стреми да възстанови стратегическото партньорство с Руската федерация. Убеден съм, че нашите двустранни отношения имат добри перспективи за разширяване и задълбочаване\", пише президентът на Молдова  в социалната мрежа „Фейсбук“ в събота по случай 27-ата годишнина от установяването на дипломатически отношения между Молдова и Русия. \r\n\"Република Молдова възнамерява да развие балансирана външна политика, основана на национални интереси, но стратегическото партньорство с Руската федерация винаги ще бъде особено важна част от външнополитическата концепция на нашата страна.\" - добави Додон. \r\nТой отбеляза, че през следващата година Молдова, Русия и други бивши съветски републики съвместно ще отпразнуват 75-годишнината от \"общата победа във Великата отечествена война\". Молдова възнамерява да отбележи мащабно и годишнината от освобождението на републиката през август тази година. \r\nОтношенията между Кишинев и Москва се влошиха след като коалицията на проевропейските партии дойде на власт в Молдова през 2009 г. През 2016 г. президентските избори в републиката бяха спечелени от бившия лидер на Партията на социалистите на Република Молдова Игор Додон. Неговите главни лозунги бяха за укрепване на държавността, зачитане на неутралитета и възстановяване на стратегическото партньорство с Русия, припомня агенцията.  Юлиян Марков", "date": "2019.04.06", "title": "Игор Додон: Молдова се стреми да възстанови стратегическите отношения с Русия"}
{"url": "http://www.focus-news.net/news/2019/04/06/2643565/varna-stotitsi-se-sabraha-v-grada-za-ofitsialnoto-otkrivane-na-aktivniya-motosezon.html", "text": "Стотици се събраха преди официалното откриване на мотосезона в града, предаде репортер на  Радио „Фокус“ - Варна . Въпреки облачното време и ниските температури стотици мотористи и любители на високите скорости се подготвят за официалната обиколка за откриването на мото сезона, която ще започне от катедралния храм във Варна в 12.00 часа. Пред катедралата може да се видят представители на редица мото клубове от Варна и цялата страна. До приключване на обиколката част от улиците в центъра на града са затворени за автомобили. Ограниченото не засяга автобусите на градския транспорт. Преди началото организаторите на събитието призоваха участниците да спазват указания маршрут, да се движат със съобразена скорост и да бъдат внимателни към останалите участници в движението.", "date": "2019.04.06", "title": "Варна: Стотици се събраха в града за официалното откриване на активния мотосезон"}
{"url": "http://www.focus-news.net/news/2019/04/06/2643564/d-r-atanas-kambitov-kmet-na-blagoevgrad-neka-s-initsiativata-chist-i-zelen-blagoevgrad-ot-nas-zavisi-napravim-grada-ni-po-chist-i-privlekatelen.html", "text": "Нека с инициативата „Чист и зелен Благоевград! От нас зависи!“ направим града ни по-чист, привлекателен, по-спретнат и по-красив. Това каза кметът на Община Благоевград д-р Атанас Камбитов по време на официалното откриване на събитието, предаде репортер на  Радио „Фокус“ – Пирин . Камбитов изрази благодарността си към жителите на града за това, че са припознали и подкрепили инициативата „Чист и зелен Благоевград! От нас зависи!“, както и на всички партньори на кампанията. „Нека заедно да дадем пример първо на нашите деца, а после на всички онези, които замърсяват. От тези, които цапат, има две групи хора. Едните не могат да бъдат променени, тях трябва да ги санкционираме, но и да предприемем строги административни санкции. Другата, по-голямата част от хората в един момент не осъзнават и не разбират какво правят – къде от мързел, къде от неразбиране. Точно на тях трябва да покажем, че това, което правят, не е добро“, каза още д-р Атанас Камбитов. Той добави, че ако малка част от тях се променят, то това ще бъде голям успех. „Иначе каквито и инициативи да правим, успехът няма да бъде на лице. Това ни е задачата и аз съм сигурен, че ще успеем. Сигурен съм и в още нещо, че всички тук сме обединени от едно – обичта към нашия град. Днес обичаме Благоевград повече от вчера, а утре ще го обичаме повече от днес. Да се залавяме за работа и да дадем пример“, призова кметът д-р Атанас Камбитов. \r\nЛивия НИНОВА", "date": "2019.04.06", "title": "Д-р Атанас Камбитов, кмет на Благоевград: Нека с инициативата „Чист и зелен Благоевград! От нас зависи!“ направим града ни по-чист и привлекателен"}
{"url": "http://www.focus-news.net/news/2019/04/06/2643561/ria-novosti-sergey-lavrov-obvini-sasht-v-opit-da-postavi-krast-na-mezhdunarodnoto-pravo.html", "text": "Съединените щати, признавайки Голанските възвишения като територия на Израел, се опитват да унищожат международната правна рамка, върху която се изгражда разрешаването на конфликта в Близкия изток, заяви руският външен министър Сергей Лавров в интервю за египетския вестник Al-Ahram, цитиран от  РИА Новости . \r\nСпоред Лавров подобно решение отлага шансовете за постигане на дългосрочен, устойчив и справедлив мир в Близкия изток. Позицията на Вашингтон по въпроса за Близкия изток съответства на общата линия на Съединените щати относно \"разпадането на крайъгълните международни споразумения, относно замяната на международното право с „някакъв порядък, основан на (неясни) правила\", добави той. \r\nВ същото време външният министър подчерта, че позицията на Москва по отношение на принадлежността на  Голанските възвишения към Сирия остава непроменена.  Юлиян Марков", "date": "2019.04.06", "title": "РИА Новости: Сергей Лавров обвини САЩ в опит да „постави кръст на международното право“"}
{"url": "http://www.focus-news.net/news/2019/04/06/2643554/blagoevgrad-s-kontsert-na-rok-grupa-presto-beshe-dadeno-nachaloto-na-initsiativata-chist-i-zelen-blagoevgrad-ot-nas-zavisi.html", "text": "С концерт на рок група „Престо“ беше дадено началото на инициативата „Чист и зелен Благоевград! От нас зависи!“, предаде репортер на  Радио „Фокус“ – Пирин . Официалното откриване на кампанията, която е по инициатива на кмета на Благоевград д-р Атанас Камбитов, се провежда на площад „Македония“. Малко по-късно се очаква да започне и самото почистване, в което ще се включат доброволци от целия град. За успешното протичане на инициативата, която ще продължи и в дните на 7, 13 и 14 април, Община Благоевград и партньорите ѝ ще подсигурят материалите. Ще има разположени пет шатри из целия град, където ще се раздават чували и ръкавици. В кв. „Еленово“ шатрата ще бъде позиционирана пред Спортен комплекс „Пирин“, в кв. „Струмско“ – срещу магазин „Стоми“, а в кв. „Грамада“ – пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия механотехникум. На площад „Македония“ също ще има разположена шатра за раздаване на материали.  \r\nСъбраните отпадъци следва да бъдат изнесени до най-близките съдове за смесен битов отпадък, а разделно събраните отпадъци до съдовете за разделно събиране. Ангажиментът за извозване на разделно събрания отпадък е на Еко Партнърс, а фирма „Биострой“ ще събира чувалите със събран смесен отпадък. Кампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане. \r\nЛивия НИНОВА", "date": "2019.04.06", "title": "Благоевград: С концерт на рок група „Престо“ беше дадено началото на инициативата „Чист и зелен Благоевград! От нас зависи!“"}
{"url": "http://www.focus-news.net/news/2019/04/06/2643560/alberto-mongutsi-mfchkchp-poznavam-kapatsiteta-na-balgarskiya-cherven-krast-da-pomaga-kakto-na-stranata-si-taka-i-na-nuzhdaeshtite-se-po-sveta.html", "text": "Познавам капацитета на Българския Червен кръст да помага, както на страната си, така и на нуждаещите се по света. Това каза в интервю за  Агенция „Фокус“ Алберто Монгуци, координатор по бедствия на Зона Европа към Международната федерация по Червен кръст и Червен полумесец. Той обясни, че е в на работно посещение у нас, защото подготвя следващия глобален тренинг през май заедно с Българския Червен кръст. „В рамките на 10-дневното обучение, три дни ще имаме полево обучение на терен. Именно това е целта на моето посещение“, посочи Алберто Монгуци. Обучението е в рамките на Европейския съюз с подкрепата на Международната федерация. То има за задача да повиши капацитета  на организацията на Червения кръст за действия при бедствия. „По отношение на Българския Червен кръст, това не е първото ми посещение в България. Работили сме и преди. Бил съм тук по време на бежанската вълна от 2013 г., а след това при наводненията в България“, обясни той. „Знам какво може Българският червен кръст и познавам неговия капацитет да помага, както на страната си, така и на други нуждаещи се по света“, изтъкна Монгуци. Той поясни, че при бедствия има принципи за разпределение на средствата, по които работи организацията. „Всички наши операции по начало са построени на база на оценка на щетите и нуждите на терен. Те са направени в пряк контакт със засегнатите. На база тази оценка изготвяме план на операцията и бюджет. Бюджетът е прозрачен и в него е показано как ще бъдат изразходени средствата“, коментира координаторът на бедствия в Зона Европа. По думите му всеки може да направи справка къде и по какъв начин са изразходвани дадените средства и дарения. „Основният принцип, по който работим е да оптимизираме изразходването на всички финансови помощи, за да може да подпомогнем колкото се може повече нуждаещи се“, отбеляза още Монгуци.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.04.06", "title": "Алберто Монгуци, МФЧК/ЧП: Познавам капацитета на Българския Червен кръст да помага, както на страната си, така и на нуждаещите се по света"}
{"url": "http://www.focus-news.net/news/2019/04/06/2643566/mkd-makedoniya-v-aktsiya-na-evropol-sa-arestuvani-64-chlena-na-albanskata-mafiya.html", "text": "В петък Европол съобщи, че са арестували 64 заподозрени членове на албанската мафия, които са действали в различни европейски страни като Белгия, Франция, Холандия и Италия, пише македонското електронно издание  “МКД“ . \r\nАрестите бяха извършени в периода от 3 до 5 април, а в операцията, проведена едновременно в Белгия, Франция, Холандия и Италия, участваха над 600 агенти от европейската полицейска организация. \r\nПредполага се, че заподозрените са произвеждали и пренасяли  наркотици и са свързани с трафика на хора, проституцията и прането на пари, се казва в изявление на Европол. \r\nАкцията е резултат от комплексно разследване на дейността на тази организирана престъпна група, която оперира в Белгия, Франция, Холандия, Италия и Обединеното кралство и се предполага, че заподозрените са управлявали плантации от канабис, разположени в Белгия и Северна Франция. Някои от тях също са замесени в трафика на хора във Франция. \r\nВ хода на полицейската операция са арестувани 55 души в Белгия, включително лидери на престъпната група, седем души в Холандия и още двама във Франция, като в акцията са взели участие белгийската, френската, италианската, холандската, британската полиция и Европол, който е оказал техническа помощ  чрез обмен на информация, проверка  на данни в реално време и друга необходима помощ. \r\nКъм днешна дата са затворени и унищожени 15 плантации от канабис във връзка с това разследване и са били конфискувани 8 255 растения канабис, около 100 000 евро в брой и в злато, четири луксозни коли и 63 електронни устройства. \r\nАлбанската организирана престъпност продължава да бъде основен проблем за всички европейски страни и това е заплаха, която Европол приема сериозно. Други операции от този вид се очакват в близко бъдеще като полицейски отговор на този вид престъпна дейност, се казва в края на съобщението на Европол.  Юлиян Марков", "date": "2019.04.06", "title": "„МКД“ (Македония): В акция на Европол са арестувани 64 члена на албанската мафия"}
{"url": "http://www.focus-news.net/news/2019/04/06/2643567/plovdiv-diskusiya-za-obrazovanieto-sabra-v-grada-nad-400-eksperti-i-grazhdani.html", "text": "Дискусия за образованието събра в Пловдив над 400 експерти и граждани. Това съобщиха от пресцентъра на  ПП ГЕРБ.  \r\nОбразованието е и ще продължи да бъде приоритет в управлението на ГЕРБ. Това беше категорично подчертано в Пловдив по време на дискусия в рамките на платформата за граждански диалози „Европа в нашия дом“. В нея участваха министърът на образованието и науката Красимир Вълчев, председателят на парламентарната Комисия по образование и наука Милена Дамянова, евродепутатът от ЕНП/ГЕРБ д-р Андрей Ковачев, председателят на парламентарната Комисия по бюджет и финанси Менда Стоянова, народният представител инж. Атанас Ташков, заместник-кметът “Oбразование, бизнес развитие, европейски политики и международно сътрудничество” на Община Пловдив Стефан Стоянов, районни кметове, общински съветници, ректори на ВУЗ, директори на училища, преподаватели, представители на РИО, много граждани.  \r\nДържавният бюджет за тази година за образование е почти един милиард лева. До 2021 година за учители ще бъдат отделени  средства в размер на 1 380 000 лева, заяви Менда Стоянова.  \r\n„Ще продължим да връщаме уважението на цялото общество към учителя”, категоричен бе министър Вълчев.    \r\nДискусията събра над 400 учители, родители, експерти и граждани. Тя продължи повече от два часа, в рамките на които бяха дебатирани въпроси, свързани с учебните програми, кариерното развитие, обновяването на материалната база, дигитализацията и модернизацията на учебния процес и много други.  \r\n„Това е начинът очи в очи да споделим важните теми и да си бъдем полезни”, заяви от своя страна председателят на ПК  по образование и наука Милена Дамянова. Тя бе подчерта добрите резултати, постигнати в пловдивското образование и бе категорична, че те трябва да са повод за заслужено самочувствие.  \r\nОт 2014 година досега в Пловдив по различни програми са инвестирани 30 милиона лева за подобряване и модернизиране на базата.  \r\nВ Пловдивска област по ОП „Региони в растеж”  и Програмата за развитие на селските райони ще бъдат извършени ремонти за повишаване на енергийната ефективност на образователната инфраструктура, оборудване и обзавеждане на 14 училища и 8 детски градини, изграждане на нова детска градина. По ОП „Наука и образование за интелигентен растеж” ще бъдат ремонтирани Пловдивският университет „Паисий Хилендарски” и Медицинският университет. Ще бъде разширена сградата на Централна лаборатория по приложна физика към БАН.  \r\nЕвродепутатът от ЕНП/ГЕРБ д-р Андрей Ковачев заяви, че една от най-успешните програми на Европейския съюз е свързана с образованието като визира „Еразъм”, насочена към студенти и научни работници. Той подчерта, че Европейският парламент поиска утрояване на бюджета за нея за 2020 г. Стана ясно още, че лично настоява да има повече средства в програмата „Училища, посланици на ЕП”.  \r\n„Предстои важна година и за България, и за Европа. През 12-те години членство в ЕС много неща станаха – икономиката почти се удвои, устойчив ръст на средната работна заплата, България е една от най-бързорастящите икономики. Затова този диалог за образованието и за бъдещето на Европа е изключително важен”, заяви заместник-кметът Стефан Стоянов.", "date": "2019.04.06", "title": "Пловдив: Дискусия за образованието събра в града над 400 експерти и граждани"}
{"url": "http://www.focus-news.net/news/2019/04/06/2643563/prof-andrey-boyadzhiev-vaz-osnova-na-prevodite-na-metodiy-se-sazdavat-dumite-blagodarya-i-milosardie.html", "text": "Методий обогатява с ново значение съществуващите народни думи – въз основа на преводите по това време се създават нови думи като благодаря и милосърдие. Това каза Андрей Бояджиев, професор по старобългарски език в Катедрата по Кирилометодиевистика при Факултета по славянски филологии към Софийския университет „Св. Климент Охридски“, в интервю за  Агенция „Фокус“  по повод Успението на св. Методий, което Православната църква отбелязва на 6 април. Проф. Бояджиев отчете, че толкова сме свикнали с това, че св. Кирил създава азбуката, че нищо почти не остава за неговия по-голям брат св. Методий. „Знаем, че заедно със св. Кирил, Методий създава първата славянска азбука глаголицата. Те превеждат първите богослужебни книги на славянски. Така нареченото служебно, или изборно Евангелие, служебния, или изборен Апостол, Псалтира и един сборник с избрани служби“, обясни той. „Това, което е най-важното, че Методий превежда Библията без една част от книгите, така наречените Макавеи. Превежда Номоканона - един сборник с църковни и светски закони“, коментира проф. Бояджиев. Той обърна внимание, че св. Методий превежда със своите ученици така наречените Отечески книги. „И досега се спори какво точно се е влагало в това съдържание и термин. Вероятно това са разкази за отшелници - така наречените отци на църквата. Има различни мнения по този въпрос, не е само едно“, обясни професорът. Според него най-важното е, че със своите преводи и вероятно със своите оригинални съчинения, Методий успява да изгради и сътвори един нов книжовен език. „Именно на св. Методий дължим и до ден днешен този стар, средновековен, славянски език. Той се превръща в основен писмен език на православните славяни. Методий създава принципи за изграждането на този език. Той обогатява с ново значение съществуващите народни думи.  Просвещение  първоначално е имала значение на  осветяванe . В нов смисъл са употребени многобройни думи. В християнски дух са изменили своята употреба думи като  отец , не само като баща, но и в религиозното понятие. По същия начин думата  небе  е променила своето значение. От друга страна той си служи със заемане на чужди думи и до ден днешен тази християнска лексика идва от преводите, като  Евангелие ,  ангел ,  дявол ,  апостол , например еврейски думи като  пасха  или  Алелуя . Латински думи като  папеш , което означава  папа . По това време въз основа на преводите и новите съчинения се създават новите думи като  благодаря ,  благодетел ,  светлозарен ,  безсмъртие ,  самовластен , например  лицемер ,  невъзможно ,  неръкотворен ,  милосърдие . Всички тези думи са възникнали през онзи период“, допълни проф. Бояджиев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.06", "title": "Проф. Андрей Бояджиев: Въз основа на преводите на Методий се създават думите благодаря и милосърдие"}
{"url": "http://www.focus-news.net/news/2019/04/06/2643569/blagoevgrad-predsedatelyat-na-rik-adv-martin-busarov-i-sekretaryat-na-komisiyata-ismet-uzunov-naraniha-trite-pechata-s-koito-shte-rabotyat-po-vreme-na-izborite.html", "text": "Председателят на РИК – Благоевград адв. Мартин Бусаров и секретарят на комисията Исмет Узунов нараниха трите печата, с които ще работят по време на изборите, а протоколите с отпечатъците от тях бяха подписани от всички 16 членове на комисията, които присъстваха на първото заседание на комисията, свързано с организация и провеждане на предстоящите избори за Европейски парламент, които ще се проведат на 26 май, предаде репортер на  Радио „Фокус“ – Пирин . Адвокат Бусаров обясни, че това е действие, което се извършва задължително, като всички печати се нараняват на различни места. „След като нараним печатите, с които ще работим като Районна избирателна комисия, полагаме образец от тях в специални протоколи, които са част от изборните книжа. Всеки един от трите протокола се разписва и от членовете на комисията, които участват в заседанието“, каза още адвокат Бусаров.  \r\nДругото важно решение, което беше взето по време на заседанието, касаеше къде ще се помещава РИК – Благоевград, какви ще бъдат начините за контакт с тях и кога ще заседават. След проведено гласуване стана ясно, че избирателната комисия ще има редовни заседания всеки вторник и четвъртък от 18.00 часа, а при необходимост председателят или 1/3 от членовете на РИК – Благоевград ще могат да искат свикване и на извънредно заседание. Адвокат Бусаров обясни, че обемът на работа, който ще извършват преди и по време на изборите, е доста сериозен, като не малко са случаите, в които се налага свикване на извънредно заседание или такова, което е с по-ранен час с оглед на това, че трябва да бъдат взети важни решения.  \r\nБеше прието, че ще се дават дежурства всеки ден в специално определена зала, намираща се в Областна администрация – Благоевград, в която трябва да има членове на избирателната комисия от 09.00 до 17.00 часа. Членовете на РИК – Благоевград определиха и лице, което ще комуникира с медиите и ще дава информация, свързана с изборите за Европейски парламент. Това ще бъде председателят на комисията Мартин Бусаров или друг нейни член, определен от председателя, в случаите, когато той отсъства. По време на заседанието бе съобщено, че сайтът на РИК – Благоевград вече работи, като всички решения от заседанията ще бъдат качвани там веднага след приключването им. Същите ще бъдат обявявани на специално табло, което се намира на входа на Областна администрация – Благоевград. \r\nЛивия НИНОВА", "date": "2019.04.06", "title": "Благоевград: Председателят на РИК адв. Мартин Бусаров и секретарят на комисията Исмет Узунов нараниха трите печата, с които ще работят по време на изборите"}
{"url": "http://www.focus-news.net/news/2019/04/06/2643571/eva-maydel-gerbenp-novite-uslugi-na-feysbuk-kato-zashto-vizhdam-tovai-sa-stapki-v-pravilnata-posoka-no-idvat-sas-zakasnenie.html", "text": "„Прозрачността на информацията и контролът върху данните са само първа крачка към възвръщане на доверието в дигиталната икономика и социалната мрежа. Новите услуги на Фейсбук като „Защо виждам това?“ са стъпки в правилната посока, но идват със закъснение.“, заяви българският евродепутат Ева Майдел (ГЕРБ/ЕНП) по време на двустранна среща с Джон Хеджман, вицепрезидент на технологичния гигант Фейсбук в Брюксел на 2 април 2019 г. Това съобщиха от пресцентъра на  ПП ГЕРБ.   Двамата обсъдиха отвореното писмо на Марк Зукърбърг, в което той призовава за повече контрол и регулация в сферата на поверителността на информацията, вмешателството в изборите, трансферите от данни и вредно съдържание в интернет. „Технологичните компании с милиарди потребители, като Фейсбук, имат огромно влияние върху моделирането на нагласите на нашето общество. Диалогът с институциите трябва да е постоянен и отворен, за да има адекватни мерки срещу дезинформацията. В противен случай все повече граждани ще попадат във водовъртежа на фалшивите новини и популизма.“, коментира Ева Майдел  \r\nОсвен контролът върху информацията и данните по време на срещата се обсъдиха и новото законодателство свързано с дигиталната икономика, по което Ева Майдел е работила като член на Комисията по вътрешен пазар и защита на потребителите в Европарламента, например Директивата за услуги с дигитално съдържание, Регламента за неприкосновеност за личното пространство онлайн и Регламента за нови правила за онлайн платформите.", "date": "2019.04.06", "title": "Ева Майдел, ГЕРБ/ЕНП: Новите услуги на Фейсбук като „Защо виждам това?“ са стъпки в правилната посока, но идват със закъснение"}
{"url": "http://www.focus-news.net/news/2019/04/06/2643574/sport-karoline-vozhnyatski-se-klasira-za-polufinal-v-charlstan.html", "text": "Бившата №1 в света Каролине Вожняцки се класира на своя първи полуфинал през 2019 година. Датчанката се наложи с 6:2, 6:2 над Мария Сакари от Гърция на четвъртфиналите на турнира в Чарлстън. За място на финала Вожняцки ще играе срещу поставената под № 16 Петра Мартич. Хърватката поднесе изненада, като надви шампионката от Дубай Белинда Бенчич с 6:3, 6:4.  \r\nВ другата част на схемата Медисън Кийс успя да отстрани поставената под №1 Слоун Стивънс. Следващата съперничка на Кийс ще бъде олимпийската шампионка Моника Пуиг, която победи полуфиналистката от Мелбърн - Даниел Колинс, с 6:3, 6:2.", "date": "2019.04.06", "title": "Спорт: Каролине Вожняцки се класира за полуфинал в Чарлстън"}
{"url": "http://www.focus-news.net/news/2019/04/06/2643575/pavlin-dimitrov-upravitel-na-ostrov-sveta-anastasiya-turisticheskiyat-kompleks-e-otvoren-za-poseshteniya.html", "text": "Туристическият комплекс на остров Света Анастасия е отворен за посещения от днес. Това каза за  Радио „Фокус” – Бургас  Павлин Димитров, управител на острова. По думите му посещаемостта все още не е голяма поради неблагоприятните климатични условия. „Температурите през тази седмица са около 10°, вятърът все още е силен, но до обедните часове на острова времето е все още тихо и спокойно. Заявките ни за посещения през днешния ден са от чуждестранни граждани“, отбеляза Димитров. Според него причината за това са стартиралите допълнителни полети до летище „Бургас“, които са дали отражение върху резервациите за посещение на острова. „Очакваме повече гости през предстоящите празници – Цветница и Великден. Към момента сме стартирали и островът е готов да посрещне своите посетители“, каза още Димитров. Той добави, че през тази година на острова ще бъде представена изложбата „Тайните на Черно море“. „От Морското казино ни предоставиха тази изложба, която беше изложена при тях през изминалата година. С помощта на 3D очила посетителите ще имат възможността да разгледат дъното на Черно море и да разгледат неговите тайни – запазените кораби от различни епохи“, допълни Димитров. \r\nМария ПОПЧЕВА", "date": "2019.04.06", "title": "Павлин Димитров, управител на остров Света Анастасия: Туристическият комплекс е отворен за посещения"}
{"url": "http://www.focus-news.net/news/2019/04/06/2643573/advokat-martin-busarov-rik-blagoevgrad-nad-70-ot-sastava-na-komisiyata-se-poznavame-dobre-rabotili-sme-i-drug-pat-v-izbori.html", "text": "Над 70% от състава на комисията се познаваме добре, работили сме и друг път в избори. Това каза адвокат Мартин Бусаров, председател на Районна избирателна комисия – Благоевград, по време на първото заседание на комисията, свързано с организация и провеждане на предстоящите избори за Европейски парламент, които ще се проведат на 26 май, предаде репортер на  Радио „Фокус“ – Пирин . Той подчерта, че хората не трябва да имат никакви съмнения по отношение техните компетентности и възможността да организират провеждането на предстоящите избори за европарламент. „Заместник-председателят Йордан Симонски е с изключително голям стаж и аз винаги съм разчитал на него, за да се справяме заедно с всички предизвикателства, които срещаме при организацията на изборите. Секретаря на РИК – Благоевград Исмет Узунов също е човек, с който сме работили заедно като председател и секретар в Районна избирателна комисия. Вилислав Балев - другият заместник-председател, също е човек с опит. Що се касае до ръководството - ние ще се допълваме взаимно в нашата работа“, каза още адвокат Бусаров. Той добави, че и сред останалите членове има хора с опит, които ще могат да окажат съдействие на новите лица, които са определени за членове на РИК – Благоевград. „Искам да подчертая, че всичко, което зависи от нас по отношение на добрата организация за провеждането на изборите, ще бъде направено. Надяваме се, че те ще минат спокойно и избирателите ще могат да упражнят правото си на вот. В тази връзка, за да гарантираме, че ще има прозрачност и че нашите действия ще бъдат защитени, извършваме и въпросното нараняване на печатите, с които работим“, добави адв. Бусаров. „Фокус“ припомня : \r\nРайонна избирателна комисия – Благоевград е сформирана с решение № 64 от 4 април Централната избирателна комисия (ЦИК) като за ръководните постове са били определени Мартин Бусаров за председател, зам.-председатели Йордан Симонски и Вилислав Балев и Исмет Узунов за секретар. \r\nЛивия НИНОВА", "date": "2019.04.06", "title": "Адвокат Мартин Бусаров, РИК – Благоевград: Над 70% от състава на комисията се познаваме добре, работили сме и друг път в избори"}
{"url": "http://www.focus-news.net/news/2019/04/06/2643570/", "text": "Няколко десетки мигранти, които протестираха на гарата в Атина и блокираха железопътното движение, са преустановили протеста и са тръгнали на север, пише македонското електронно издание  „Република“ , като се позовава на гръцката агенция ANA-MPA. \r\nТе са поискали да им бъде разрешено да пътуват до Северна Гърция, където стотици търсещи убежище  са се събрали пред лагер за мигранти в покрайнините на Солун, след фалшиви новини в социалните мрежи, че \"балканският маршрут\" е отворен отново са се опитали да пробият полицейския кордон и да достигнат до  ГКПП „Идомени“ със Северна Македония . \r\n„Опитваме се да убедим тези хора, че обещанията и уверенията, които са им били дадени, не са верни. Те могат да загубят повече, отколкото се надяват да получат. Ние непрекъснато ги информираме и те вече започват да се оттеглят ”, каза генералният секретар на Министерството на миграцията, Милтиядис Клапас пред гръцката агенция.  Юлиян Марков", "date": "2019.04.06", "title": "„Република“ (Македония): Мигранти от гарата в Атина потеглиха на север"}
{"url": "http://www.focus-news.net/news/2019/04/06/2643576/adv-martin-busarov-rik-blagoevgrad-predstoi-da-vidim-dali-shte-ima-mashinno-glasuvane-za-nas-tova-nyama-da-e-pritesnitelno.html", "text": "Няма промени в работата на избирателната комисия във връзка с предстоящите избори за Европейски парламент. Това каза адвокат Мартин Бусаров, председател на Районна избирателна комисия – Благоевград по време на първото заседание на комисията, свързано с организация и провеждане на предстоящите избори за Европейски парламент, които ще се проведат на 26 май, предаде репортер на  Радио „Фокус“ – Пирин . Той подчерта, че задълженията на комисията са строго фиксирани в избирателния кодекс. „Ние ще изпълним всичко, което се изисква от нас. По отношение на избирателите, нека напреднем малко в работата и ще направим пълен анализ, свързан с техните права и задължение“, каза още адвокат Бусаров.  \r\nТой подчерта, че всичко, което ще бъде ново за избирателите, ще се представя достатъчно изчерпателно като информация, за да могат те да бъдат напътствани. „Общините също вече са извършили всички свои задължения по отношение на изборите през месец май – обявили са къде ще се помещават секциите и какъв е техният брой, така че избирателите да могат да следят къде реално ще гласуват в техните населени места. Малко по-напред във времето предстои да вземем решение какъв ще е броят на членовете на Секционните избирателни комисии (СИК), които ще обслужват изборния ден“, уточни адвокат Бусаров. Той заяви, че до този момент няма и ограничение от страна на законодателите по отношение регламентираните права и задължения на избирателите, определени в избирателното законодателство. „Предстои да видим дали ще има машинно гласуване. Предполагам, че това е нещо, което провокира интерес. Искам да подчертая, че сме организирали машинно гласуване, знаем как се попълват протоколите и какво се случва при машинно и хартиено гласуване. Нищо не ни притеснява като Районна избирателна комисия (РИК)“, отбеляза адв. Бусаров. \r\nЛивия НИНОВА", "date": "2019.04.06", "title": "Адв. Мартин Бусаров, РИК – Благоевград: Предстои да видим дали ще има машинно гласуване, за нас това няма да е притеснително"}
{"url": "http://www.focus-news.net/news/2019/04/06/2643578/ministar-rumen-porozhanov-ima-razbirane-ot-livan-za-namalyavane-ili-zanulyavane-na-mitata-na-mlechnite-produkti-i-meda-tezi-dni-korespondentsiyata-shte-se-ofitsializira.html", "text": "Имам разбиране от Ливанска страна да намалим и занулим митата на млечните продукти и меда, тези дни ще си официализирам кореспонденцията с тях. Това каза министърът на земеделието, храните и горите Румен Порожанов в „Седмицата“ по  Дарик радио . Той обясни, че това са основните продукти, които в момента имаме възможност да изнасяме и са с мита. Министърът уточни, че износът на България  в Ливан е свързан със зърнени продукти и сирена. „Сирената и кашкавалите имат мита 24 и 28%. Подобен е процентът на мито на българския мед. Зърното е с нулеви ставки“, поясни Порожанов. „Независимо от това в момента има сделки, свързани с ливански инвестиции в България в млечния сектор. Определено има търсене на продукти в Ливан“, коментира земеделският министър и допълни, че там има 2 млн. сирийски бежанци, които надграждат над 4-милионното население и то близо отива към 7 млн. с всички останали общности и диаспори. На въпрос кой ни е конкурент в Ливан, Порожанов поясни, че Турция и Унгария използват по-ниски мита за млечни продукти. „Ливан също е сериозен производител, особено на плодове и зеленчуци. Така че в контекста на насърчаване на търговския стокообмен, ще съпортваме след два три месеца“, посочи Румен Порожанов. „Поканил съм техния министър, за да представи ливанският бизнес своите хранителни стоки в София, да се направи нещо като малко изложение. Така че има перспектива и не само с Ливан, но и с останалите арабски страни“, каза още министърът.", "date": "2019.04.06", "title": "Министър Румен Порожанов: Има разбиране от Ливан за намаляване или зануляване на митата на млечните продукти и меда, тези дни кореспонденцията ще се официализира"}
{"url": "http://www.focus-news.net/news/2019/04/06/2643577/alberto-mongutsi-mfchkchp-nay-vazhno-pri-bedstvie-e-da-se-vslushame-v-postradalite.html", "text": "Най-важно при бедствие е да се вслушаме в пострадалите. Това каза в интервю за  Агенция „Фокус“ Алберто Монгуци, координатор по бедствия на Зона Европа към Международната федерация по Червен кръст и Червен полумесец. Той обясни, че в днешно време можем да се възползваме от съвременни средства за комуникация, да споделим и разпространим кампания за събиране на средства в цял свят. Според Алберто Монгуци най-страшното бедствие е земетресението. „То е най-опасно и с най-големи поражения, защото трябва да се започне отначало. Не говорим за възстановяване на къща или сграда, а на цяла инфраструктура, това изисква много средства и много хора“, посочи той. Координаторът по бедствия отбеляза, че федерацията има ролята да помогне на всеки един нуждаещ се при бедствие, независимо в каква ситуация се намира екипът. „Най-важното е да се вслушаме от хората, които са пострадали при бедствия. Това е така, защото в повече случаи хората, които са претърпели и са били в ситуация на бедствие, те се страхуват и са уплашени и се нуждаят от това някой да ги чуе“, уточни той. Алберто Монгуци разказа и за стъпките на федерацията при инциденти- първо се събира информация от националното дружество на Червен кръст от държавата, в която е станало бедствието. „Следващата стъпка е координацията вътре в движението, с държавите и правителствата на страните, за които се налага подкрепа“, обясни той. Монгуци отбеляза, че първоначалното действие на екипите на Червен кръст е да предоставят подкрепа от първа необходимост- подслон, храна и вода. Алберто Монгуци каза още, че последната му акция е била през февруари е бил в Панама, където е разглеждал възможността Червеният кръст да започне да работи във Венецуела.  \r\nДаяна ДЮЛГЕРОВА", "date": "2019.04.06", "title": "Алберто Монгуци, МФЧК/ЧП: Най-важно при бедствие е да се вслушаме в пострадалите"}
{"url": "http://www.focus-news.net/news/2019/04/06/2643579/veliko-tarnovo-v-obshtinata-shte-se-provede-kampaniya-za-kastratsiya-na-kucheta-i-kotki.html", "text": "Нова кампания за кастриране на бездомни и дворни кучета, както и на котки, започва от 8 април в града и населени места от общината. Това съобщиха от пресцентъра на  Община Велико Търново . Инициативата е съвместна – между Общината и фондация „Четири лапи“.  \r\nЗа първи път медицинските процедури ще бъдат осъществявани в лицензираната амбулатория, която функционира към общинския приют за бездомни кучета и е оборудвана със съвременна технология. Манипулациите ще бъдат извършвани от четирима ветеринарни лекари – по двама от приюта и фондацията, на които ще помагат ветеринарен техник и двама души за залавяне на животните.  \r\nВ рамките на кампанията се очаква да бъдат обработени около 150 кучета, като част от тях ще са и от близките до Велико Търново села, както и над 200 котки. Активно ще съдействат доброволци от неправителствената организация „Приятели на животните ВТ“.  \r\nГрафикът на работа е следният: \r\n8 април - Велико Търново: промишлени зони, \"Дервеня\", кв. \"Зона В\"; \r\n9 април - Велико Търново, Дебелец; \r\n10 април - Килифарево, Дебелец; \r\n11 април - с. Ново село, с. Балван; \r\n12 април - с. Никюп, с. Хотница, с. Дичин; \r\n13 април - връщане на животните; \r\n15 април - с. Арбанаси, с. Шереметя, с. Малки чифлик; \r\n16 април - с. Самоводене, с. Ресен; \r\n17 април - с. Леденик, с. Шемшево, Велико Търново - промишлени и вилни зони; \r\n18 април - с. Беляковец, Велико Търново - промишлени и вилни зони; \r\n19 април - с. Присово, град Велико Търново; \r\n20 април - връщане на животните. \r\nНастоящата акция е четвърта поред. Общо са обработени 1232 животни, като от тях 768 са кучета, а 464 – котки.Данните през годините показват, че благодарение на съвместните усилия на Община Велико Търново и Фондация „Четири лапи“ популацията на безстопанствените кучета в общината намалява.  \r\nОт февруари общинският приют предлага безплатна кастрация на домашни и дворни кучета. След процедурите всяко животно получава чип, а стопаните ще бъдат освободени от местната такса, която дължат. \r\nИнициативата е част от политиките, които Община Велико Търново чрез отдел „Околна среда“ провежда за намаляване на популацията от бездомни четириноги. От юни в приюта безплатно ще бъдат кастрирани и бездомни котки. \r\nПовече информация може да бъде получена от експертите в отдел „Околна среда“ – на телефон 062/619-502.", "date": "2019.04.06", "title": "Велико Търново: В общината ще се проведе кампания за кастрация на кучета и котки"}
{"url": "http://www.focus-news.net/news/2019/04/06/2643580/prof-aleksandar-marinov-nay-tezhkoto-porazhenie-ot-koruptsionnite-skandali-koeto-trudno-se-lekuva-e-iztsyalo-razrushenoto-doverie-na-obshtestvoto-v-darzhavata-i-v-povecheto-neyni-institutsii.html", "text": "Най-тежкото поражение от корупционните скандали, което трудно се лекува, е изцяло разрушеното доверие на обществото в държавата и в повечето нейни институции. Това каза в обзорното политическо предаване „Метроном“ на  Радио „Фокус“   проф. Александър Маринов. Всички тези скандали водят до това, че все повече българи се замислят за нещо по-различно, обясни той. Според него в управляващата коалиция започва спасяване по единично с различни солови акции, които ще донесат още по-голям хаос и ще задълбочат пораженията. „Вероятно това не е най-страшното, което ще научим, но то е симптоматично и най-вече показва върха на айсберга. Предполагам, че надолу има още по-тежки нарушения. Мрежата вероятно ще се окаже тотална, всеобхватна. Практически всички или много голяма част от тези, които са на високи позиции не по отделно, а заедно са създали и се възползват от тази система за лични облаги чрез злоупотреба с властта. Страшното е, че това нещо е прояло държавата и я е довело до една изключително слаба, болезнена кондиция - невъзможност да изпълнява функции“, каза още той. Проф. Александър Маринов добави още, че е допуснато институциите да бъдат поставени под групов контрол, те не работят така, както би трябвало да работят. Според него в момента доминира неадекватността на засегнатите от корупционния скандал страни. БСП не развива своето поведение в съответствие с новите условия – стои отстрани и чака всичко да бъде свършено от друг, а партията да извлече ползите. ДПС се държи спокойно и приглушено, обясни той. Проф. Мариниов каза още, че предстоящият в понеделник КСНС е закъснял и добави, че не очаква резултат от него.  \r\nЦоня СЪБЧЕВА", "date": "2019.04.06", "title": "Проф. Александър Маринов: Най-тежкото поражение от корупционните скандали, което трудно се лекува, е изцяло разрушеното доверие на обществото в държавата и в повечето нейни институции"}
{"url": "http://www.focus-news.net/news/2019/04/06/2643581/varna-moto-klubove-ot-tsyalata-strana-se-vklyuchiha-v-ofitsialnoto-otkrivane-na-aktivniya-motosezon-v-grada.html", "text": "Мото клубове от цялата страна се включиха в официалното откриване на активния мотосезон във Варна, предаде репортер на  Радио „Фокус“ – Варна . Повече от 10 минути се изтегляше колоната от мотоциклети, която тръгна в 12.00 часа от катедралния храм „Св. Успение Богородично“ по бул. „Мария Луиза“. Стотици любители на високите скорости и моторните спортове, както и много жители на Варна се присъединиха към събитието въпреки ниските температури.  \r\n„За мен очакванията са поне самата обиколка да е по-организирана от миналата година и силно се надявам този сезон всички, които тръгнат от тук, да се завърнат в края на сезона“, каза преди началото мотоциклетистът Боян Балев от Варна.  \r\nАтанас Атанасов от мото клуб „Диви деца“ – Шабла съобщи, че повече от 10 години взима участие в откриването на мотосезона във Варна. „Времето е малко хладно, но това не спира нашия ентусиазъм. Очакваме хубава рок музика, да се видим с приятели, с които цяла зима не сме се виждали, да покараме малко, да видим кой е сменил мотора“, каза Атанас Атанасов.  \r\nПреди построяването на колоната от мотори, организаторите на събитието призоваха всички, които ще се включат в обиколката на града, да внимават за безопасността си, да не прибягват към екстравагантни проявления с моторите си и да спазват указанията на полицията. Те припомниха, че тази година колоната няма да спира пред църквата, а ще продължи до курортния комплекс Камчия близо до Варна. Там ще се проведат концерти с участие на различни групи, състезания и игри.", "date": "2019.04.06", "title": "Варна: Мото клубове от цялата страна се включиха в официалното откриване на активния мотосезон в града"}
{"url": "http://www.focus-news.net/news/2019/04/06/2643582/plyus-info-makedoniya-koy-e-aleksis-tsiprasi.html", "text": "Агенция „Фокус\" публикува материала на журналиста Ненад Йованович в македонското електронно издание  “Плюс инфо“  без редакторска намеса. Изказаните в този материал мнения са на автора и Агенция „Фокус“ не носи отговорност за тях. \r\n„С това споразумение ние изграждаме различен разказ за историята на Балканите. Обръщаме гръб на историята на конфликтите, антагонизмите и войните, които са синоними на Балканите, когато бяхме деца. Ние обещахме да изградим нов разказ за сътрудничество, взаимно разбирателство и общ растеж. Загубихме много време и сега трябва да бягаме, за да наваксаме. Това каза пред правителството на Република Македония най-младият министър-председател на Гърция през последните 150 години. С тези думи неговата политика е ясно очертана, а следователно и политиката на неговото правителство. От друга страна, е ясно: съвременната Гърция не се основава на някакви абстрактни герои, а на антифашистката борба! \r\nРепублика Северна Македония разреши двустранния спор с Република Гърция и това го знаят и врабчетата по клоните. Но това, което те \"наистина не знаят\" е, който всъщност е Алексис Ципрас. Когато човек го види, той мисли, че е широк и отворен. Поведението му е спокойно, той осъзнава, че политиката е игра на съюзи, а не игра на колкото е възможно повече врагове. Това се разбира от Ципрас и е повече от очевидно, че Гърция, както и Северна Македония, могат да продължат напред само ако са съюзници. \r\nВ това негово свободно поведение, Ципрас е изцяло фокусиран върху най-малкия детайл. Силен противник на \"политиката на строги икономии\", защото знае, че \"монетарната програма\" не успява никъде в Европа. Тези тези Алексис Ципрас ги развива още от времето, когато търси подкрепа от официален Вашингтон. Всяка от неговите срещи, пътувания, е изцяло подготвена с предварително планирана цел и ефект за Гърция, тези насоки са посочени от неговите сътрудници. Преди да стане министър-председател, Ципрас знае, че трябва да има двустранни отношения с други страни. Това не означава, че ще бъде по-малко опасно, а напротив ... \r\nПреди да стане министър-председател на Гърция, Ципрас поведе във всички социологически проучвания с 43%. Дори и тогава, когато той беше избран за президент на „Синапсимоса“, най-голямата партия, която беше част от тогавашната коалиция СИРИЗА, Ципрас беше само на 33 години и така стана най-младият партиен лидер в цялата гръцка история. Днес, на 44-годишна възраст, той е най-младият премиер на Гърция през последните 150 години. \r\nТова, какво наистина са говорили Заев и Ципрас не знаем, но виждаме, че то има голям ефект в Македония, има голям ефект както в Гърция, така и в Европа. Пред македонските фотоапарати Ципрас се отпусна, усмихвайки се с премиера Заев. Сашо Ордановски е прав, когато казва, че правителството на Ципрас \"показва искреното желание и практическите усилия да бъде наш европейски застъпник\". \r\nВ този контекст мога да си представя драматичния ефект и подхода на „Златна зора“ и семейството на Мицотакис: „Соросоидни убийци, ако не спрете незабавно тази шарада от изкуствено добросъседство, ще ви изпратим в ада. Тези, които не приемат нашия ултиматум, ще бъдат заклани като пилета по пътя. \" Разбирате ли? От една страна, имаме добродушна шега на Славой Жижек, а от друга страна риторична заплаха. А между тях се намира достатъчно силен контекст, който не може да предизвика реални проблеми при тези обстоятелства, дори е невъзможно да се понижи рейтингите на двойката Заев-Ципрас. \r\nСрещата на гръцкия и македонския министър-председател в Скопие е \"с обратна сила\", т.е. ще се опитам да обясня тази \"съдбовна\" среща на помирението и решаването на двустранния спор от десетилетия. Да вървим по ред. \r\nПървият символичен жест, направен от правителството на Ципрас, след като дойде на власт в Гърция, е промяната в традиционната политика „без алтернатива“. Ципрас първоначално премахна барикадите пред парламента, като мерки срещу антиправителствени протести, заради \"мерките за строги икономии\" пред гръцкия парламент през 2010 г. \"Не, гръцките представители в парламента няма нужда да бъдат пазени от народа\", каза тогава Ципрас. \r\nНа втория ден след като стана премиер, Ципрас посещава паметник в Кайсарания, където нацистите са убили 200 членове на гръцката съпротива през 1944 година. Традиционно, първият акт на новия премиер е да положи венец на гроба на Незнайния герой. Така, с този ход, Ципрас ясно заяви не само какво е миналото, но и какво е бъдещето на неговото правителство и какво мисли за своите коалиционни партньори: не, съвременна Гърция не е конструирана от някои абстрактни неизвестни герои, а именно от антифашистката борба! \r\nОще по-важно е какво да се направи по-нататък. Ципрас незабавно прекрати приватизационните процеси, наложени от МВФ и Европейската централна банка, както и частта от \"спасителния план\", наред с други неща, и приватизацията на пристанище Пирея, магистрали, летища и др. Той започна отново набирането на работници в публичния сектор, които загубиха работата си поради \"мерките за строги икономии\", включително чистачки от Министерството на финансите. Пазарът, разбира се, реагираше отрицателно, но Ципрас не спря, веднага се срещна с руския посланик, а след това и с китайската делегация, като показа, че геополитиката ще бъде неразделна част от новото гръцко правителство. В същото време Ципрас намали военния бюджет, подаде искане за допълнително данъчно облагане на капиталистите, забрани банковите спекулативни оферти, издаде заповед за субсидиране на ипотечните дългове на най-бедните, предложи предоставянето на държавни, банкови и църковни сгради на най-бедните за използване на бездомни хора и безплатно здравеопазване за всички бездомни и безработни. А сега какво ще кажете за Алексис Ципрас? Разпространение на демагогията? \r\nТой показа, че за разлика от други политици, които обещават и не спазват обещанията си, той е от друг тип. \r\nВ крайна сметка искам да кажа нещо друго. Ципрас ми изглежда спокоен и делови; но също така действа бързо, скромно и остро; истински и утопичен, макар че всяка утопия е риск, е знак за всеки добър политик, ако иска да бъде достоен за своето име. Няма политика без риск, така както няма любов без риск. Ципрас, за разлика от нашите (македонските – бел.ред) политици, не е нито студен, нито изгубен, а има и чувство за хумор, както и музикален вкус: на едно събрание на Ципрас, известната мелодия на Ленард Коен свири: \"Първо взимаме Манхатън, а след това Берлин \". Веднага след това, Пабло Иглесиас, лидерът на испанската партия  „Подемос“, се изкачи на сцената  с послание, което беше ясно за всички, и може би той се позова на различна Европа: \"Първо ще вземем Атина, а после Мадрид ще падне.\"  Юлиян Марков", "date": "2019.04.06", "title": "„Плюс Инфо“ (Македония): Кой е Алексис Ципрас?"}
{"url": "http://www.focus-news.net/news/2019/04/06/2643568/", "text": "До момента няма доказателства, че в скандала с имотите на управляващите има замесени мръсни пари. Това каза в интервю за седмичното обзорно предаване „Метроном“ на  Радио „Фокус“  политическият анализатор Георги Харизанов. Според Харизанов този скандал до момента говори за много неща, но не и за корупция. „След всичко, което се изговори по тези казуси, аз не разбрах къде е корупцията. Няма нито едно доказателство до момента, че в тези сделки има замесени някакви мръсни пари. Фалшивата новина и въобще хибридната атака срещу Цветан Цветанов, че в интерес на една фирма е приемано лобистко законодателство или че им е назначавана проверка, която после им се е разминала – този сюжет говори за много неща, но аз не мога да провидя къде в него е корупцията“, коментира той. Според Георги Харизанов събитието на седмицата е образуваната от прокуратурата проверка срещу важни представители на съдебната власт по отношение на тяхното имотно състояние или промените в тяхното имотно състояние. „Това е индикативно по няколко причини. Първо, че бързата реакция на прокуратурата показва,че самосезирането по обществени настроения не е повод главният прокурор и представители на прокуратурата само да бъдат обвинявани в политически пристрастия и в намеса в политиката. Очевидно е практика, когато става въпрос за представители на съдебната власт и на комисията за отнемане на имущество. Освен това тази образувана проверка доведе до това Пламен Георгиев да излезе в отпуск. Доколкото знам, има такава заявка и от г-н Сарафов. Определено събитието на седмицата е свързано с тези разкрития и с тази проверка“, обясни политическият анализатор. Според Георги Харизанов обаче тези проверки няма да доведат до някакви резултати. „Когато има някаква новина, която може да бъде опакована и изчанчена, за да предизвика скандал, тя обикновено, когато засяга политици, е най-интересна в режим на предизборна кампания. Нанесе немалка щета на управляващата партия, но така се прави. Не може да има изненада и укор, такава е практиката. Това представлява политическата игра в крайна сметка“, допълни Георги Харизанов. \r\nЦоня СЪБЧЕВА", "date": "2019.04.06", "title": "Георги Харизанов, политически анализатор: До момента няма доказателства, че в скандала с имотите на управляващите има замесени мръсни пари"}
{"url": "http://www.focus-news.net/news/2019/04/06/2643550/afp-huan-guaydo-svikva-novi-protesti-za-da-poddarzha-natiska-varhu-nikolas-maduro.html", "text": "Лидерът на опозицията във Венецуела Хуан Гуайдо призова поддръжниците си на протести  в събота, за да поддържат натиска върху Николас Мадуро, на фона на нарастващия гняв от срива на обществените услуги, предава  AFP . \r\nОчаква се хиляди привърженици на опозицията да излязат в столицата Каракас от 11:00 часа местно време в събота, на фона на честите прекъсвания на електрозахранването и срива на водоснабдяването. \r\nГуайдо, признат за временен президент от повече от 50 страни, заяви в социалната мрежа „Тиутър“ в петък: \"Нека да останем твърди по улиците, тази борба е за живота на всички венецуелци.\" \r\nМадуро, който обвинява САЩ за неотдавнашните прекъсвания на електрозахранването, които лишиха милиони от енергия, също призова за проправителствен поход в Каракас, като призова своите привърженици да излязат по улиците за \"Марш в защита на мира\". \r\nГуаидо заяви по-рано тази седмица, че се страхува от отвличане от страна на правителствени агенти, след като Конституционното събрание, подкрепящо Мадуро го лиши от парламентарния му имунитет във вторник и упълномощи най-висшия съд на страната да го обвини заради самопровъзгласяването му  за президент.  \r\nВицепрезидентът Майк Пенс обяви нови санкции срещу 34 кораба, принадлежащи на държавната петролна компания на Венецуела и две компании, които доставят суров петрол до Куба. \r\n\"Съединените щати ще продължат да упражняват всички средства за дипломатически и икономически натиск, за да постигнат мирен преход към демокрация\", каза Пенс в реч в Хюстън, Тексас. \r\n\"Петролът на Венецуела принадлежи на венецуелския народ\", каза той. \r\n\"Онези, които протакат, трябва да знаят това: всички възможности са на масата. Николас Мадуро би направил добре да не изпита решителността на Съединените американски щати\", каза той.  Юлиян Марков", "date": "2019.04.06", "title": "AFP: Хуан Гуайдо свиква нови протести, за да поддържа натиска върху Николас Мадуро"}
{"url": "http://www.focus-news.net/news/2019/04/06/2643585/pregled-na-mezhdunarodnite-novini-do-13-chasa-agentsiya-fokus.html", "text": "Русия подкрепя усилията на ООН за урегулиране на конфликта в Либия чрез избори и конституционна реформа. Това заяви руският външен министър Сергей Лавров в интервю за египетския вестник Al-Ahram в навечерието на посещението му в Кайро, предава TACC. \r\n\"Ние подкрепяме усилията на специалния пратеник на генералния секретар на ООН Хасан Саламе за прилагане на разработената от него пътна карта за нормализация в Либия чрез честни и свободни общи избори и конституционна реформа\", заяви руският външен министър. \r\n\"Надяваме се, че Всеобхватната конференция в Гадамес (Либия), свикана от специалния представител в средата на април, ще ни позволи да преминем към реализирането на тези цели\", добави Лавров. \r\nПонастоящем в Либия има две правителства: международно признатото правителство на националното съгласие на премиера Фаиз Сарадж в Триполи и временният кабинет  на Абдуллах Абдурахман ал-Тани, действащ в източната част на страната заедно с избран парламент, подкрепен от либийската национална армия на фелдмаршал Халифа Хафтар. На 4 април Хафтар обяви началото на атака срещу Триполи. В петък, 5 април, беше съобщено, че неговите подразделения приближават столицата от юг. На свой ред Сарадж нареди на всички верни му военни части да бъдат в пълна готовност и да използват сила, ако е необходимо. \r\n*** Регистрирано е земетресение с магнитуд 3.2 в района на френския град Бордо, показва справка на страницата на  Европейския средиземноморски сеизмологичен център  . \r\nЗеметресението е станало в 6:44 часа местно време (7:44 часа българско време) на 39 километра югозападно от град Ангулем и на 68 километра североизточно от Бордо на дълбочина от два километра. Трусът е усетен в Бордо и околностите му. Засега няма информация за пострадали хора и нанесени материални щети. \r\n*** Лидерът на опозицията във Венецуела Хуан Гуайдо призова поддръжниците си на протести  в събота, за да поддържат натиска върху Николас Мадуро, на фона на нарастващия гняв от срива на обществените услуги, предава  AFP . \r\nОчаква се хиляди привърженици на опозицията да излязат в столицата Каракас от 11:00 часа местно време в събота, на фона на честите прекъсвания на електрозахранването и срива на водоснабдяването. \r\nГуайдо, признат за временен президент от повече от 50 страни, заяви в социалната мрежа „Тиутър“ в петък: \"Нека да останем твърди по улиците, тази борба е за живота на всички венецуелци.\" \r\nМадуро, който обвинява САЩ за неотдавнашните прекъсвания на електрозахранването, които лишиха милиони от енергия, също призова за проправителствен поход в Каракас, като призова своите привърженици да излязат по улиците за \"Марш в защита на мира\". \r\nГуаидо заяви по-рано тази седмица, че се страхува от отвличане от страна на правителствени агенти, след като Конституционното събрание, подкрепящо Мадуро го лиши от парламентарния му имунитет във вторник и упълномощи най-висшия съд на страната да го обвини заради самопровъзгласяването му  за президент.  \r\nВицепрезидентът Майк Пенс обяви нови санкции срещу 34 кораба, принадлежащи на държавната петролна компания на Венецуела и две компании, които доставят суров петрол до Куба. \r\n\"Съединените щати ще продължат да упражняват всички средства за дипломатически и икономически натиск, за да постигнат мирен преход към демокрация\", каза Пенс в реч в Хюстън, Тексас. \r\n\"Петролът на Венецуела принадлежи на венецуелския народ\", каза той. \r\n\"Онези, които протакат, трябва да знаят това: всички възможности са на масата. Николас Мадуро би направил добре да не изпита решителността на Съединените американски щати\", каза той. \r\n***  Преобладаващата част от българите се смятат за здрави, показва проучване на  Евростат  за 2017 година във връзка със Световния ден на здравето.  \r\nСпоред проучването 72% от българите определят здравословното си състояние като много добро или добро, което поставя България на 16-то място сред европейските страни, което е сравнимо със средното за ЕС. Тук както и в цяла Европа се наблюдава разлика между мъжете и жените. Като здрави се определят 75.6% от българските мъже и 68.8% от жените в България. Като най-здрави се определят ирландците – 82.4% от тях са отговорили, че здравето им е много добро или добро, като при тях не се наблюдава разлика между половете. Едва 45.2% от латвийците определят себе си като здрави, което поставя страната на последно място във статистиката. От балканските страни като най-здрави се определят хората в Гърция – 77.3%. \r\n*** В петък Европол съобщи, че са арестували 64 заподозрени членове на албанската мафия, които са действали в различни европейски страни като Белгия, Франция, Холандия и Италия, пише македонското електронно издание  “МКД“ . \r\nАрестите бяха извършени в периода от 3 до 5 април, а в операцията, проведена едновременно в Белгия, Франция, Холандия и Италия, участваха над 600 агенти от европейската полицейска организация. \r\nПредполага се, че заподозрените са произвеждали и пренасяли  наркотици и са свързани с трафика на хора, проституцията и прането на пари, се казва в изявление на Европол. \r\nАкцията е резултат от комплексно разследване на дейността на тази организирана престъпна група, която оперира в Белгия, Франция, Холандия, Италия и Обединеното кралство и се предполага, че заподозрените са управлявали плантации от канабис, разположени в Белгия и Северна Франция. Някои от тях също са замесени в трафика на хора във Франция. \r\nВ хода на полицейската операция са арестувани 55 души в Белгия, включително лидери на престъпната група, седем души в Холандия и още двама във Франция, като в акцията са взели участие белгийската, френската, италианската, холандската, британската полиция и Европол, който е оказал техническа помощ  чрез обмен на информация, проверка  на данни в реално време и друга необходима помощ. \r\nКъм днешна дата са затворени и унищожени 15 плантации от канабис във връзка с това разследване и са били конфискувани 8 255 растения канабис, около 100 000 евро в брой и в злато, четири луксозни коли и 63 електронни устройства. \r\nАлбанската организирана престъпност продължава да бъде основен проблем за всички европейски страни и това е заплаха, която Европол приема сериозно. Други операции от този вид се очакват в близко бъдеще като полицейски отговор на този вид престъпна дейност, се казва в края на съобщението на Европол. \r\n*** Докато Великобритания иска да удължи престоя си в Европейския съюз, изглежда, че британските паспорти не следват същия път. Нови паспорти на Обединеното кралство са издадени без думите „Европейски съюз“ на предната корица, информират от  Euronews . \r\nЗа това как ще изглеждат британските паспорти след Брекзит е  спорна тема след решение на британското правителство през 2017 г. да промени цвета на паспортите от бордо на тъмно синьо. \r\nМинистерството на вътрешните работи на Обединеното кралство заяви, че за да се намери „най-добрата цена за данъкоплатеца, паспортите, които включват думите„ Европейски съюз ”, ще продължат да се издават за кратък период от време“.", "date": "2019.04.06", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/04/06/2643586/prof-andrey-boyadzhiev-ot-sluzhbata-na-metodiy-nauchavame-che-predi-da-otide-v-manastir-toy-e-bil-zhenen-i-e-imal-detsa.html", "text": "От службата на Методий научаваме, че преди да отиде в манастир, той е бил женен и е имал деца. Това каза Андрей Бояджиев, професор по старобългарски език в Катедрата по Кирилометодиевистика при Факултета по славянски филологии към Софийския университет „Св. Климент Охридски“, в интервю за  Агенция „Фокус“  по повод Успението на св. Методий, което Православната църква отбелязва на 6 април. По думите му това липсва в останалите извори за Методий. Проф. Бояджиев поясни, че първите славянски жития за св. Методий и св. Кирил са основният извор за сведенията. „Интересно е така нареченото похвално слово за св. св. Кирил и Методий. За Методий специално без връзка с неговия по-малък брат, можем да получим сведения от папските писма. Например на папа Адриан II до Ростислав, Святополк и Коцел. Има няколко писма на папа Йоан VIII, които са отправени до отделни немски епископи, до Методий и княз Святополк. Тези извори са на латински. Има също папски писма след смъртта на Методий, например от папа Стефан V“, обясни проф. Бояджиев. Той поясни, че самото житие на св. Методий вероятно е написано от близък негов ученик. „Не знаем кой е той, предполага се, че това е бил Константин Преславски. Това не е сигурно“, допълни той.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.06", "title": "Проф. Андрей Бояджиев: От службата на Методий научаваме, че преди да отиде в манастир, той е бил женен и е имал деца"}
{"url": "http://www.focus-news.net/news/2019/04/06/2643589/telegraf-sarbiya-balgarin-e-zadarzhan-na-punkt-batrovtsi-s-218-kg-heroin.html", "text": "Граничните власти на пункта „Батровци“ (на сръбско-хърватската граница, по главния път между Белград и Загреб - бел. ред.) са открили около 21,8 килограма хероин и са задържали българския гражданин А.Д на 36 години, предаде електронното издание на белградския ежедневник  Telegraf . Хероинът е бил опакован в 40 пакета, скрити в тайници в покрива и под задната седалка на автомобил „Фолксваген“ с българска регистрация. Българинът е с мярка „задържане под стража“ за 48 часа.", "date": "2019.04.06", "title": "Telegraf (Сърбия): Българин е задържан на пункт „Батровци“ с 21,8 кг хероин"}
{"url": "http://www.focus-news.net/news/2019/04/06/2643572/euronews-velikobritaniya-izdava-pasporti-bez-nadpis-evropeyski-sayuz.html", "text": "Докато Великобритания иска да удължи престоя си в Европейския съюз, изглежда, че британските паспорти не следват същия път. Нови паспорти на Обединеното кралство са издадени без думите „Европейски съюз“ на предната корица, информират от  Euronews . \r\nЗа това как ще изглеждат британските паспорти след Брекзит е  спорна тема след решение на британското правителство през 2017 г. да промени цвета на паспортите от бордо на тъмно синьо. \r\nМинистерството на вътрешните работи на Обединеното кралство заяви, че за да се намери „най-добрата цена за данъкоплатеца, паспортите, които включват думите„ Европейски съюз ”, ще продължат да се издават за кратък период от време“.  Юлиян Марков", "date": "2019.04.06", "title": "Euronews: Великобритания издава паспорти без надпис Европейски съюз"}
{"url": "http://www.focus-news.net/news/2019/04/06/2643591/radka-banyalieva-direktor-na-muzeya-na-aviatsiyata-podgotvili-sme-bogata-programa-i-vhod-svoboden-za-mezhdunarodniya-den-na-kosmonavtikata.html", "text": "Музеят на авиацията в Крумово ще отбележи Международния ден на авиацията и космонавтиката 12 април с ден на отворените врати. Това каза в предаването „За честта и славата на България“ на  Радио „Фокус“   Радка Банялиева, директор на Музея на авиацията в Крумово. Наред с това тази година се навършват 40 години от полета на първия български космонавт Георги Иванов. „Гостите ще могат да разгледат фото документалната изложба „България и космоса“, тя е посветена на българските проучвания за овладяване на космоса и 40 години от полета на Георги Иванов“, допълни Банялиева. В салона на пътническия самолет Ан 24 ще бъде прожектиран филм за първия ни космонавт. Към момента има много заявки от училища в Пловдив, които имат желание да доведат свои ученици да се запознаят с българските постижения в областта на авиацията и космонавтиката. В Деня на отворените врати на 12 април в 10.30 часа ще бъдат поднесени венци и цветя  пред паметника на загиналите летци. През целия ден посетителите ще могат да направят снимки за спомен в кабината на бойния самолет МиГ 21. Радка Банялиева припомни, че в Крумово се намират работният костюм и скафандърът на Георги Иванов, а също  и капсулата с която се приземяват двамата космонавти Николай Рукавишников и Георги Иванов. „Гостите имат възможността да се докоснат да експонат, който не се среща почти никъде извън пределите на бившия СССР“, допълни директорът на музея.  \r\nЕвелина БРАНИМИРОВА", "date": "2019.04.06", "title": "Радка Банялиева, директор на Музея на авиацията: Подготвили сме богата програма и вход свободен за Международния ден на космонавтиката"}
{"url": "http://www.focus-news.net/news/2019/04/06/2643587/diana-stefanova-ekolog-mnogo-sme-shtastlivi-che-kam-initsiativata-chist-i-zelen-blagoevgrad-ot-nas-zavisi-proyavyavat-interes-mnogo-organizatsii-i-firmi.html", "text": "Няколко са новите неща, които ни се случиха през седмицата по отношение на кампанията инициативата „Чист и зелен Благоевград! От нас зависи!“. Това каза за  Радио „Фокус“ – Пирин  главният еколог на Община Благоевград Диана Стефанова. По думите ѝ към предварително обявените партньори на кампанията се е присъединил и още един. „Много сме щастливи, че към инициативата проявяват интерес много организации и фирми. Ще се раздават награди, като регламентът вече беше обявен по медиите и в социалните мрежи. Добре е все пак да повторим, че ще очакваме снимки от местата, които гражданите са решили да почистят, преди, по време и след чистенето. Снимките ще бъдат качени в социалните мрежи и петте снимки, които имат най-много харесвания, ще получат награди“, каза още Стефанова. Тя уточни, че наградите са пейки, които гражданите ще могат да поставят където искат, така че да могат да се насладят на местата, които са почистили. Главният еколог на Община Благоевград добави, че въпросните награди ще бъдат раздадени след 14 април, когато е последният ден от инициативата. Тя отбеляза, че имената на групите от хора, които са спечелили, ще бъдат обявени тогава, като ще им бъде посочена дата и място, от където ще могат да вземат самите пейки. \r\nЛивия НИНОВА", "date": "2019.04.06", "title": "Диана Стефанова, еколог: Много сме щастливи, че към инициативата „Чист и зелен Благоевград! От нас зависи!“ проявяват интерес много организации и фирми"}
{"url": "http://www.focus-news.net/news/2019/04/06/2643592/vanya-noteva-sdruzhenie-probudnik-poveche-ot-70-detsa-sa-vklyucheni-v-proekta-sotsialno-vklyuchvane-i-razvitie-za-mladezhite-ot-obshtina-burgas.html", "text": "Повече от 70 деца са включени в проекта „Социално включване и развитие за младежите от община Бургас“. Това каза за  Радио „Фокус“ – Бургас  Ваня Нотева, ръководител на проекта и представител на Сдружение „ПроБудник“. По думите ѝ проектът е насочен към деца и млади хора на възраст от 12 до 25 години, настанени в резидентни услуги – центрове за настаняване от семеен тип и Център за обществена подкрепа. „Идеята на проекта е да насърчи тяхната увереност в собствения им потенциал, да изгради техните навици за личностно и професионално развитие“, отбеляза Нотева и добави, че проектът „Социално включване и развитие за младежите от община Бургас“ е протекъл в няколко етапа. „Първоначално се срещнахме с всички деца и младежи с цел да се ориентираме за техните потребности и интереси. Въз основа на тези срещи разработихме образователни инструменти – интерактивни карти, които се базират на игровизацията и използването на различни общителни методи на неформалното образование. Идеята е чрез тях да се подпомогне тяхното себепознаване и откриване на силните и слабите им страни. Също така разработихме ежедневни предизвикателства, които бяха насочени към физическото или емоционалното развитие на децата и младежите. Имаха за цел да благоприятстват околната среда, да доведат до екипност или до взаимопомощ“, каза още Нотева. Тя добави, че работата по проекта е продължила с организирането на академия от четири поредни обучения за децата и младежите, която се е провела в месеците от октомври до декември 2018 година. „Те включваха различни теми, свързани с кариерното им ориентиране и най-вече с изграждането на техните социални умения“, посочи още ръководителят. По думите ѝ в днешния ден се провежда последният етап от реализирането на проекта – „Дни на талантите“. \r\nМария ПОПЧЕВА", "date": "2019.04.06", "title": "Ваня Нотева, Сдружение „ПроБудник“: Повече от 70 деца са включени в проекта „Социално включване и развитие за младежите от община Бургас“"}
{"url": "http://www.focus-news.net/news/2019/04/06/2643590/blagoevgrad-112-veche-sa-registriranite-sluchai-na-zaboleli-ot-morbili-v-oblastta.html", "text": "112 вече са регистрираните случаи на заболели от морбили в областта. Това показва справка на  сайта на Регионална здравна инспекция – Благоевград . На 4 април е било хоспитализирано 1 ново болно дете на 1 година. То е настанено в „Инфекциозно отделение“ на МБАЛ – Гоце Делчев. До момента издирените контактни са 610 лица и обхванати с ваксина 389 контактни лица и лица с пропуски в имунизацията срещу морбили и такива които подлежат на 12 годишна възраст, но се обхващат по – рано. Епидемиологичното проучване продължава.", "date": "2019.04.06", "title": "Благоевград: 112 вече са регистрираните случаи на заболели от морбили в областта"}
{"url": "http://www.focus-news.net/news/2019/04/06/2643593/zapochna-zasazhdaneto-na-novata-gora-na-sofiya.html", "text": "Започна четвъртият залесителен сезон за Новата гора на София край Суходол. Това съобщиха от пресцентъра на  Столична община . Инициативата цели трансформация на пустеещи общински земи в гора и изграждане на зелен филтър в близост до София, които да подпомогне подобряване качеството на атмосферния въздух.  \r\nНовата гора на София край Суходол е най-мащабната залесителна инициатива на Столична община, в рамките на която ще бъдат засадени над 120 000 нови дървета. До момента са засадени 28 800 дървета. Това каза при откриването на инициативата зам.-кметът Йоана Христова. Гората ще се състои от акации, липи и дъбове.  \r\n„Това е най-мащабният проект на Столична община, реализиран изцяло с участието на доброволци. Всеки залесителен сезон броят на доброволците се увеличава, като само последната есен над 3000 са участниците, които са се включили в залесяването“, посочи още Йоана Христова.  \r\nНовата гора на София, ще бъде и нов зелен филтър на града. За 1 година едно широколистно дърво осигурява кислорода, необходим на 10 души.  \r\nЗасаждането се организира със съдействието и под експертизата на лесовъдите от Общинското предприятие \"Управление на общински земи и гори\". Лесовъдите полагат и допълнителни грижи за засадените от доброволците  дръвчета през годината – поливане, плевене, окопаване и т.н. \r\nЗа максимално улеснение на всички желаещи, които искат да засадят дръвчета в Новата гора край Суходол Столична община разкри извънредна автобусна линия в рамките на градския транспорт с номер 56A. Началната спирка на линията е метростанция „Вардар“, а последната спирка е Новата гора на София. Рейсът обслужва граждани между 9.00 и 16.00 часа с интервал от час и половина.  \r\nЗа повече информация: www.novatagora.bg", "date": "2019.04.06", "title": "Започна засаждането на Новата гора на София"}
{"url": "http://www.focus-news.net/news/2019/04/06/2643594/varna-znachitelno-se-e-ponizhil-broyat-na-bolnite-ot-gripni-i-virusni-infektsii-v-oblastta-prez-poslednata-sedmitsa.html", "text": "Значително се е понижил броят на болните от грипни и вирусни инфекции в областта през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ) – Варна. За периода от 29 март до 4 април болните от остри респираторни заболявания (ОРЗ) са 41 спрямо 118 за предходния. Най-засегнати от грип и остри респираторни заболявания отново са възрастовите групи 0 – 4 и  5 – 14 години. При децата до 4 години случаите са 12, а при тези до 14-годишна възраст – 14 на брой. През периода са отчетени 30 усложнения от ОРЗ – 18 бронхита и 12 пневмонии. Във Варна е регистриран и случай на Лаймска борелиоза. Имунизационния кабинет на РЗИ – Варна са посетили общо 66 лица, като са проведени 56 имунизации. \r\nБояна АТАНАСОВА", "date": "2019.04.06", "title": "Варна: Значително се е понижил броят на болните от грипни и вирусни инфекции в областта през последната седмица"}
{"url": "http://www.focus-news.net/news/2019/04/06/2643597/gd-granichna-politsiya-trafikat-na-gkpp-kulata-i-gkpp-makaza-e-intenziven-na-vhod-i-izhod-ot-stranata.html", "text": "Трафикът на ГКПП \"Кулата\" и ГКПП \"Маказа\" на българо-гръцката граница е интензивен на вход и изход от страната. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2019.04.06", "title": "ГД \"Гранична полиция\": Трафикът на ГКПП \"Кулата\" и ГКПП \"Маказа\" е интензивен на вход и изход от страната"}
{"url": "http://www.focus-news.net/news/2019/04/06/2643596/sport-reyndzhars-zagubiha-ot-kalambas-sled-duzpi-i-39-spasyavaniya-na-georgiev.html", "text": "Кълъмбъс победи домакина Ню Йорк Рейнджърс с 3:2 след дузпи и си осигури последното свободно място в плейофите на Националната хокейна лига преди последния ден от редовния сезон. \r\nРайън Дзингел и Артьоми Панарин се разписаха за гостите, а в последствие Панарин единствен се разписа при наказателните удари за успеха. Така Кълъмбъс си гарантира място в елиминациите за купа \"Стенли\" за трети пореден сезон, като спечели шест от последните си седем мача.   \r\nВратарят с български корени Александър Георгиев направи записа 39 спасявания за Рейнджърс, а Павел Бучневич изравни 7 секунди преди края, но това не беше достатъчно. Крис Крейдър реализира за домакините. \r\nЕто всички резултати в НХЛ: \r\nНю Йорк Рейнджърс – Кълъмбъс 2:3 след дузпи (0:0, 1:0, 1:2) \r\nЧикаго – Далас 6:1 (1:0, 3:0, 2:1) \r\nАнахайм – Лос Анджелис 5:2 (1:1, 2:0, 2:1)", "date": "2019.04.06", "title": "Спорт: Рейнджърс загубиха от Кълъмбъс след дузпи и 39 спасявания на Георгиев"}
{"url": "http://www.focus-news.net/news/2019/04/06/2643598/aleks-aleksiev-turskiyat-prezident-erdogan-pravi-tova-koeto-si-iska-i-nadali-mestnite-izbori-biha-promenili-neshto.html", "text": "Турският президент Ердоган прави това, което си иска и надали местните избори биха променили нещо. Това каза в обзорното политическо предаване „Метроном“ на  Радио „Фокус“   Алекс Алексиев, председател на Центъра за балкански и черноморски изследвания. Той добави още, че все още не се знае дали победата на опозицията ще бъде призната от самата държава. АКП досега отказва да признае, че са загубили изборите и постоянно искат нови преброявания. Според опозицията партията на Ердоган иска да фалшифицира изборите, коментира още той. Според него не може да се очаква обрат в политическия живот на Турция след местните избори, защото АКП и Ердоган са дълбоко окопани в новата турска диктатура. \"Няма нищо общо оцеляването на Турция с оставането на власт на АКП. Според мен е точно обратното – ако АКП остане на власт, тя тика Турция в една посока, в която трудно може да излезе най- вече икономически. Това е едно – абсолютно неправилната политика на Ердоган в областта на икономиката. Другото, което може би дори е по-важно – Турция започна бавно да се ориентира към Русия и Китай и фактически против своите съюзници“, каза още той. Алекс Алексиев добави, че в момента Турция е обещала да купи противобалистична отбрана от Русия, което прави турската отбрана несъвместима с тази на НАТО. Това говори, че Турция е решила да скъса с НАТО, добави той и обясни, че ако САЩ откажат на Турция да произвежда F-35 това е окончателно скъсване с Турция във военно отношение. \r\nЦоня СЪБЧЕВА", "date": "2019.04.06", "title": "Алекс Алексиев: Турският президент Ердоган прави това, което си иска и надали местните избори биха променили нещо"}
{"url": "http://www.focus-news.net/news/2019/04/06/2643583/afp-britanskiyat-finansov-ministar-obyavi-che-nyama-cherveni-linii-v-pregovorite-s-opozitsiyata-za-brekzit.html", "text": "Британският финансов министър Филип Хамънд заяви в събота, че правителството няма \"червени линии\" в преговорите с основната опозиционна партия, за да преодолее безизходицата в парламента за Брекзит, предава  AFP . \r\n\"Нашият подход към тези дискусии с лейбъристите е, че нямаме червени линии\", каза той пред репортери на среща на европейските финансови министри в Букурещ. \r\n\"Очакваме днес да обменяме повече текстове с Лейбъристката партия, така че това е непрекъснат процес и очаквам да постигнем някаква форма на споразумение\", добави Хамънд. \r\nСтарши министри от кабинета преговарят с лидерите на Лейбъристката партия, опитвайки се да намерят компромис, който да сложи край на месеците на политическа криза и да позволи на Великобритания да напусне Европейския съюз гладко след 46 години членство.  Юлиян Марков", "date": "2019.04.06", "title": "AFP: Британският финансов министър обяви, че няма „ червени линии“ в преговорите с опозицията за Брекзит"}
{"url": "http://www.focus-news.net/news/2019/04/06/2643600/vanya-noteva-sdruzhenie-probudnik-provezhdame-sabitieto-dni-na-talantite-nasocheno-kam-detsata-i-mladezhite-nastaneni-v-rezidentni-uslugi.html", "text": "Провеждаме събитието „Дни на талантите“, насочено към децата и младежите, настанени в резидентни услуги. Това каза за  Радио „Фокус“ – Бургас  Ваня Нотева, ръководител на проекта и представител на сдружение „ПроБудник“. По думите ѝ събитието представлява последната част от проекта „Социално включване и развитие за младежите от община Бургас“ и ще се проведе в рамките на пет дни. „В продължение на тези дни за децата и младежите ще се проведат различни занимания. Днес и утре те се състоят на открито – в Експоцентър „Флора“ и Морската градина“, отбеляза Нотева. Тя добави, че сред организираните инициативи могат да бъдат забелязани различни творчески работилници – за логическо мислене и за музика, както и други видове игри. „В утрешния ден, като част от „Дни на талантите“ сме предвидили и посещение на Природонаучния музей, където децата и младежите ще имат възможността да разгледат различните експонати, а след това и да посетят Конната база в Морската градина“, каза още Нотева. \r\nМария ПОПЧЕВА", "date": "2019.04.06", "title": "Ваня Нотева, Сдружение „ПроБудник“: Провеждаме събитието „Дни на талантите“, насочено към децата и младежите, настанени в резидентни услуги"}
{"url": "http://www.focus-news.net/news/2019/04/06/2643601/", "text": "Да се интерпретират исторически личности с ясно доказана българска биография и убеждение е в духа на традиционната крайно примитивна риториката на македонизма. Това каза в интервю за седмичното обзорно предаване „Метроном“ на  Радио „Фокус“  историкът проф. Пламен Павлов за антибългарската следа в предизборната кампания за президент в Северна Македония. Проф. Павлов коментира клипа на Стево Пендаровски, в който присъстват паметника на Гоце Делчев и кадри с видния антибългарист Блаже Конески, отбелязвайки, че подобна смес се обяснява с македонизма, който очевидно не може да бъде изоставен от водещите политически личности, включително и от съвременна фигура като кандидата за президент от управляващата коалиция СДСМ-ДСИ. “Историческите личности продължават да бъдат използвани като неконвенционално оръжие и за вътрешна, и за външна употреба с антибългарски адреси в разрез с историческата истина. Г-н Пендаровски е далеч по-обран и тези изблици на антибългаризъм и историческа псевдоаргументация са странни. Надявам се, че когато бъде избран за президент, ще се откаже. Не мога да одобря подобно поведение и го смятам за крайно неприемливо“, допълни проф. Павлов. Според него е трудно да се промени манталитетът в отношенията между България и Македония, най-вече защото няма желание за това. Проф. Павлов припомни, че в същото време Стево Пендаровски дава България като положителен пример, което е своеобразна революция. Според историка страната ни не може да бъде пасивен наблюдател на македонизма и трябва да даде отпор. „Самият Пендаровски в свои изяви дава договора между България и Македония като пример за позитивна стъпка и дори казва, че е трябвало по-рано да се случи. На фона на това е неприемливо да се продължава с антибългарската риторика. Съмнявам се, че те не знаят кой е Гоце Делчев и какво е изповядвал. Тези рефлекси на македонизма имат някакво развитие, което звучи абсурдно в съвременния свят“, каза още проф. Павлов. По думите му страната ни трябва да подкрепя Македония във всичко, което води към нейното интегриране в Европа и в демократичния свят, както и в откъсването й от хватката на сили, които не желаят добро нито на нея, нито на България. „Но трябва да бъдем настойчиви и принципни, да бъдем активни. Основният проблем от наша страна е липсата на инициатива, на активност. И държавата, и гражданското общество имат огромна перспектива за дейност и в Македония това се очаква отдавна“, допълни проф. Пламен Павлов. \r\nЦоня СЪБЧЕВА", "date": "2019.04.06", "title": "Проф. Пламен Павлов: Да се интерпретират исторически личности с ясно доказана българска биография и убеждение е в духа на риториката на македонизма"}
{"url": "http://www.focus-news.net/news/2019/04/06/2643588/tass-pravitelstvoto-v-tripoli-nanese-seriya-ot-vazdushni-udari-po-silite-na-halifa-haftar.html", "text": "Бойната авиация на международно признатото либийско правителство на национално съгласие(ПНС) на Либия, стартира серия от атаки срещу либийската национална армия (ЛНА) на 80 км южно от Триполи в събота. Това съобщи телевизионният канал Al-Jazeera,цитиран от  TACC . \r\nСпоред него, частите на фелдмаршал Халифа Хафтар, който ръководи атаката срещу Триполи, са били подложени на въздушен удар в град Гарян. Това селище е окупирано от отрядите на ЛНА без бой на 4 април. \r\nИзползването на авиацията за \"защита на цивилните\" е разпоредено  от министър-председателя на ПНС Фаез Сарадж. Той заповяда на командирите на военните окръзи Себха, западните и централните райони, както и на района на Триполи, \"да достигнат максимално ниво на готовност и да преразпределят своите части, за да гарантират изпълнението на заповеди и да използват сила, ако е необходимо\". Подобни директиви бяха издадени от Министерството на отбраната и президентската охрана в столицата.   Юлиян Марков", "date": "2019.04.06", "title": "ТАСС: Правителството в Триполи нанесе серия от въздушни удари по силите на Халифа Хафтар"}
{"url": "http://www.focus-news.net/news/2019/04/06/2643584/evrodeputatat-petar-kurumbashev-v-ponedelnik-v-transportna-komisiya-ochakvame-opit-da-se-otide-na-trialog-po-paketa-mobilnost.html", "text": "Очакваме в понеделник да бъде направен опит в Транспортна комисия, който би трябвало да е успешен, от страна на нашите западни колеги, да се отиде на триалог по пакета „Мобилност“. Това каза евродепутатът от Групата на прогресивния алианс на социалистите и демократите в ЕП Петър Курумбашев в „Седмицата“ по  Дарик радио . Според него формално трилаогът би могъл да започне във вторник. „Друг е въпросът, че винаги триалозите между Парламента, Комисията и Съвета по лесни законодателни предложения траят около 6 месеца. Примерно по едно от досиетата за защита на личните данни в интернет върви вече година и половина и не свършва“, обясни Курумбашев. „Вече видях толкова процедурни нарушения в европарламента, така че няма да се учудя нещо да се случи в понеделник вечер в парламента и вторник да е триалогът“, коментира евродепутатът. „Имаме надежда Румънското председателство да не отвори триалога по пакета „Мобилност“ 1, макар че с Кьовеши има огромен натиск върху страната“, заяви той. „Председател на Съвета е Румъния и тя не би трябвало да иска да отвори този триалог“, посочи Курумбашев. Той обаче прогнозира, че ще има огромен натиск върху румънската страна. Според него ще бъде погазване на правилата за водене на триалози, ако нещо, което по принцип трае 6 месеца или една година, мине за 24 часа. „Понеже се нагледах, не трябва да се изключва никаква възможност“, посочи Курумбашев. Евродепутатът обясни, че ако някой успее да отвори и затвори триалога през следващата седмица, има последна сесия на ЕП в Страсбург, където може договореното на триалога да се гласува. Петър Курумбашев обърна внимание, че няма да има повече сесии, но до 1 юли евродепутатите могат да свикват извънредни сесии на Европейския парламент.", "date": "2019.04.06", "title": "Евродепутатът Петър Курумбашев: В понеделник в Транспортна комисия очакваме опит да се отиде на триалог по пакета „Мобилност“"}
{"url": "http://www.focus-news.net/news/2019/04/06/2643604/tass-libiyskata-natsionalna-armiya-obyavi-zona-zabranena-za-poleti-v-zapadna-libiya.html", "text": "Либийската национална армия (ЛНА), под командването на фелдмаршал Халифа Хафтар, съобщи в събота за въвеждането на забранена за полети зона против действията на бойната авиация в западния регион на страната, където провежда офанзива срещу Триполи. Това съобщи телевизионният канал Al-Arabiya , цитиран от  TACC . \r\n\"Либийската армия обявява западния регион на страната за зона на военни операции и налага забрана за полети на бойната авиация в тази област\", се казва в съобщението. \"Ще ударим всички летища на запад, от които се правят бойни мисии.\" \r\nИзявлението на ЛНА бе направено няколко часа след като военновъздушните сили на министър-председателя Фаез Сарадж  нападнаха позициите на армията на Хафтар в Гарян и Мизда на юг от Триполи. Операцията е извършена от самолети базирани в Мисрата.   Юлиян Марков", "date": "2019.04.06", "title": "ТАСС: Либийската национална армия обяви „Зона забранена за полети“ в Западна Либия"}
{"url": "http://www.focus-news.net/news/2019/04/06/2643605/emil-iliev-kmet-na-strumyani-otbelyazvame-41-viya-yubiley-na-obshtinata-za-tselta-sme-podgotvili-bogata-i-raznoobrazna-programa.html", "text": "Отбелязваме 41-вия юбилей на Община Струмяни, за целта сме подготвили богата и разнообразна програма. Това каза за  Радио „Фокус“ – Пирин  кметът на Община Струмяни Емил Илиев по повод празника на Общината. Той припомни, че Общината е била създадена през 1978 година на 7 април, но кулминацията на тържествата ще бъде днес. „Това е една сериозна цифра като години. Сега навлизаме в една зряла възраст и се надяваме наистина подобаващо да отчетем развитието на Община Струмяни. Събитията ни започнаха още в началото на седмицата със своеобразни инициативи, които се проведоха на територията на общината. Започнахме с колопоход на децата от училището в Струмяни, където бяха връчени награди за веломайсторство в различни категории. В читалището на най-голямото ни село Микрево се проведе ромски празник на децата“, каза още Илиев. Той добави, че в петък са продължили с инициативите по повод празника, като се е провела конференция по проект, в който Община Струмяни е лидер и партньор с държави от Европа – Малта, Италия, Гърция. Емил Илиев допълни, че гвоздеят на програмата, подготвена от Общината, ще бъде тази вечер, когато пред жителите и гостите на Струмяни ще бъде изнесен концерт, в който участие ще вземат Михаела Филева, Радостина Паньова и други. Кметът на Община Струмяни отбеляза, че ще има и много изненади, една от които е участието в тържествата на най-различни самодейни състави от района. \r\nЛивия НИНОВА", "date": "2019.04.06", "title": "Емил Илиев, кмет на Струмяни: Отбелязваме 41-вия юбилей на Общината, за целта сме подготвили богата и разнообразна програма"}
{"url": "http://www.focus-news.net/news/2019/04/06/2643602/emanuil-yordanov-antikoruptsionniyat-zakon-tryabva-da-se-otmeni-i-da-se-obarne-vnimanie-na-tekstovete-v-nakazatelniya-kodeks-reglamentirashti-prestapleniya-po-sluzhba-i-podkup.html", "text": "Антикорупционният закон следва да се отмени изцяло и да се обърне повече внимание на текстовете в Наказателния кодекс, които регламентират престъпления по служба и подкуп. Това каза в интервю за седмичното обзорно предаване „Метроном“ на  Радио „Фокус“  Емануил Йорданов, бивш министър на вътрешните работи, сега практикуващ адвокат. Според Емануил Йорданов в момента българското законодателство има такъв вид, че в комбинация с действията на съдебната система не може да се постигне абсолютно никакъв резултат. „Антикорупционното ни законодателство е на нивото на Глава 3 от Закона за собствеността на гражданите, който действаше по време на социализма. Той е абсолютно неефикасен закон, много зле конструиран и неработещ, определено. В казуса с шефа на комисията по закон, когато той има тежко нарушение, което може да доведе до отстраняването му от длъжност, би следвало зам.- председателят да събере комисията и да изследват данните по случая. Ако установят, че има тежко нарушение, да внесат материалите в Народното събрание,  което да реши отстранява или не на председателя. В същото време се оказва, че зам.-председателят има по-голяма тераса от тази на председателя и се изправяме пред омагьосан кръг, в който полезен ход не виждам. Антикорупционният закон следва да се отмени изцяло и да се обърне повече внимание на текстовете в Наказателния кодекс, които регламентират престъпления по служба и подкуп“, допълни Емануил Йорданов. Той каза още, че след ситуацията с Антикорупционната комисия имотните схеми трябва да бъдат разследвани от прокуратурата. \r\nЦоня СЪБЧЕВА", "date": "2019.04.06", "title": "Емануил Йорданов: Антикорупционният закон трябва да се отмени и да се обърне внимание на текстовете в Наказателния кодекс, регламентиращи престъпления по служба и подкуп"}
{"url": "http://www.focus-news.net/news/2019/04/06/2643599/prof-boyan-durankev-e-opredelen-edinodushno-za-vodach-na-listata-na-koalitsiya-za-balgariya.html", "text": "Проф. Боян Дуранкев е определен единодушно за водач на листата на \"Коалиция за България\". Това каза лидерът на АБВ Румен Петков по време на пресконференция след заседание на Политическия съвет на \"Коалиция за България\", на което е утвърден водачът на  листата за евровота, предаде репортер на  Агенция „Фокус“ . Петков уточни, че решението е взето на днешното заседание на политическия съвет на Коалиция за България.   \r\n„В рамките на политическия съвет обсъждаме повече от 40 кандидатури за евродепутати“, заяви Петков и посочи, че те са направени от 7-те партии, които са част от коалицията. „18 мъже и 9 жени обсъждаме, 27 конкретни кандидатури. Всички те са с висше образование. От тях 10 са представители на академичната общност, хабилитирани лица. В това число 7 преподаватели във висши учебни заведения. Възрастовото разпределение е до 35 години - 13 кандидати, между 35 и 60 – 9 кандидати и над 60-годишна възраст – 6. Много добър баланс като териториално представителство, възрастово участие и практически възможност да са гарантира равнопоставеността на двата пола в листата“, каза още Петков и уточни, че е силно и професионалното присъствие.  \r\nДеница КИТАНОВА", "date": "2019.04.06", "title": "Проф. Боян Дуранкев е определен единодушно за водач на листата на \"Коалиция за България\""}
{"url": "http://www.focus-news.net/news/2019/04/06/2643603/prof-boyan-durankev-koalitsiya-za-balgariya-v-ep-tryabva-da-varnem-nadezhdite-na-balgarite-koito-prez-prehoda-dosta-postradaha.html", "text": "В ЕП трябва да върнем надеждите на българите, които през Прехода доста пострадаха. Това каза водачът на листата на \"Коалиция за България\" на евровота проф. Боян Дуранкев по време на пресконференция, предаде репортер на  Агенция „Фокус“ . „Първо държа да благодаря на всички от великолепната седморка, които подкрепиха идеята аз да бъда водач на листата. Бих желал да кажа, че в тази борба за Европейския парламент не се включваме просто на един олимпийски принцип, а отиваме да свършим определена работа“, каза проф. Дуранкев. По думите му това, което трябва да се направи, е да се позволи ЕС и България фино да се пренастроят към изискванията, които са пред съвременността и пред нашите деца и внуци. \"Не бих желал да започна с това, но шансът на \"Коалиция за България\" е огромен. Хората искат промяна, искат нови лица. Виждат, че една значителна част от политическия елит в момента спазва принципа – „Ако печеля, печеля само аз, ако губя – плаща целият български народ“, допълни проф. Дуранкев. По думите му това е аморален модел, който трябва да се промени. „Другият модел на калинки и непрофесионалисти също трябва да изчезне от територията на Република България“, допълни още той.  \r\nДеница КИТАНОВА", "date": "2019.04.06", "title": "Проф. Боян Дуранкев, \"Коалиция за България\": В ЕП трябва да върнем надеждите на българите, които през Прехода доста пострадаха"}
{"url": "http://www.focus-news.net/news/2019/04/06/2643606/rumen-petkov-abv-formatat-koalitsiya-za-balgariya-e-perspektiven-i-vnushava-na-horata-sigurnost.html", "text": "Форматът \"Коалиция за България\" е перспективен и внушава у хората сигурност. Това каза лидерът на АБВ Румен Петков по време на пресконференция след заседание на Политическия съвет на \"Коалиция за България\", на което е утвърден водачът на листата за евровота, предаде репортер на  Агенция „Фокус“ . Попитан колко евродепутати залага \"Коалиция за България\", Петков отговори: „Форматът \"Коалиция за България\" е перспективен и внушава у хората сигурност. Това е формат, който гарантира съвместно участие в предстоящите евроизбори, изборите за местни органи за самоуправление, парламентарните, президентските и следващите евроизбори. Хората имат една солидна лява, ляво-центристка патриотична формация. Не би било коректно от наша страна да товарим обществото с нашите очаквания и претенции. Ще водим честна кампания, кампания, чийто адресат е българинът, гражданинът, който иска по-добър живот и кампания, чийто адресат в крайна сметка е българското общество. Това са неща, които заявяваме много ясно и много категорично. Ние сме от малкото формации, които не са атакувани в годините за купуване на гласове, за манипулации. Известно е, че ние нямаме медии. Ние ще разчитаме на работата с хората, от врата на врата“. \r\nПо думите му не е прилично да се играе „на кило кръв и метър кожа“. „Влизаме в надпреварата с усещането за битка, която ще изнесем със силата и достойнството си“, допълни още Петков. Попитан очаква ли името \"Коалиция за България\" да отклони гласове от БСП, тъй като това е старото име на коалицията на левицата, той коментира, че основният опонент  в предстоящата кампания е ГЕРБ и десницата. „И то, опонент, с който имаме генерални политически разминавания. Като морал, като начин на правене на политика, като похвати. Ние с БСП сме конкуренти в лявото, ако те имат куража да се определят като лява формация, но това е техен въпрос. Понякога самоопределението рискува да подведе. Ние разчитаме на политиката, която предлагаме и на хората, които представяме. Не разбирам така поставен въпроса. Какво значи да вземем нещо от БСП. Казвам ви го искрено, не го разбирам. Тук са основателите на \"Коалиция за България“, коментира още Петков. Той посочи, че е чул бивш ръководител на БСП и посочи, че е внимателен с термина лидер, който е казал, че някой ще открадне гласоподаватели от БСП. „Очаквам да извади нотариалните актове. Не може да гледаш по този начин на хората. Обидно е за хората. На първо място за този, който гледа така към тях“, допълни още Петков.  \r\nДеница КИТАНОВА", "date": "2019.04.06", "title": "Румен Петков, АБВ: Форматът \"Коалиция за България\" е перспективен и внушава на хората сигурност"}
{"url": "http://www.focus-news.net/news/2019/04/06/2643607/kyustendil-militsa-ristich-ot-sarbiya-poluchi-golyamata-nagrada-ot-mezhdunarodniya-konkurs-za-klasicheska-kitara-akad-marin-goleminov-v-grada.html", "text": "Милица Ристич от Сърбия получи Голямата награда от Международния конкурс за класическа китара „Акад. Марин Големинов” в Кюстендил, предаде репортер на  Радио „Фокус” – Кюстендил . Тя получи парични и предметни награди, плакет от Съюза на народните читалища, както и картина от кюстендилския художник Иван Пенев.  \r\nЗа цялостно творчество бяха наградени председателят на международното жури проф. д-р Панайот Панайотов и директорът на музикалното училище в Екатеринбург, Русия, Александър Важенин. Победителите получиха парични и предметни награди, предоставени от Община Кюстендил, Областна администрация – Кюстендил, художниците Иван Пенев и Живко Грозданов и много други. Отличия в различните възрастови групи спечелиха китаристи от България, Сърбия, Македония, Русия, Украйна, Косово, Кипър и Гърция. Кюстендилските китаристи Гуидо Галени и Димитър Стоймиров от школата в читалище „Братство” с преподавател Евгени Арсов спечелиха съответно трето място и специална награда във втора възрастова група.  \r\nПобедителите в настоящото издание на конкурса получиха наградите си от Светослав Василев, зам.-кмет на Община Кюстендил, Иван Андонов, художествен директор на конкурса, и от председателя на международното жури. През четирите фестивални дни бяха проведени лекции, беседи, презентации на ръчно изработени музикални инструменти, майсторски класове и концерти на гостите на музикалния форум от страната и чужбина. \r\nВенцеслав ИЛЧЕВ", "date": "2019.04.06", "title": "Кюстендил: Милица Ристич от Сърбия получи Голямата награда от Международния конкурс за класическа китара „Акад. Марин Големинов” в града"}
{"url": "http://www.focus-news.net/news/2019/04/06/2643609/kyustendil-zasedaniyata-na-rayonnata-izbiratelna-komisiya-shte-se-provezhdat-v-zalata-na-obshtinata.html", "text": "Заседанията на Районна избирателна комисия (РИК) – Кюстендил ще се провеждат в залата на Общината. Това стана ясно по време на провелото за първо заседание РИК, назначена с решение на Централната избирателна комисия, предаде репортер на  Радио „Фокус” – Кюстендил . Заседанието беше ръководено от председателя на комисията – адвокат Красимир Петров. Беше определено и работното време.  \r\nКомисията взе няколко организационни решения – ред и начин на заместване, работни групи по жалби и сигнали. Бяха определени техническите помощници на комисията, начинът и мястото за обявяване на решенията й. Комисията маркира и своя официален печат. На следващото заседание трябва да бъдат определени броят на секциите, членовете на секционните комисии по партии и коалиции, и др. \r\nВенцеслав ИЛЧЕВ", "date": "2019.04.06", "title": "Кюстендил: Заседанията на Районната избирателна комисия  ще се провеждат в залата на Общината"}
{"url": "http://www.focus-news.net/news/2019/04/06/2643595/tass-italianskata-energiyna-kompaniya-eni-izteglya-personala-si-ot-libiya.html", "text": "Италианската енергийна компания „Ени“ съгласувано с Министерството на външните работи на Италия, евакуира своите служители от Либия, работещи в петролния сектор на тази северноафриканска държава. Това съобщи в събота новинарският канал RAI News 24, позовавайки се на информирани източници., цитиран от  TACC \r\n\"Решението е взето по съображения за сигурност на фона на влошената ситуация в страната, както се е случвало и преди\", каза източникът на телевизията. Разяснява се, че инфраструктурните обекти на „Ени“ са под контрол. \r\nНа 4 април фелдмаршал Халифа Хафтар, командир на Либийската национална армия (ЛНА), обяви началото на офанзива срещу Триполи. В петък се съобщава, че неговите подразделения активно се движат към столицата от юг. Премиерът на международно признатото правителство,  Фаез Сарай, издаде заповед на всички военни части, които са му лоялни, да бъдат в пълна бойна готовност и да използват сила, ако е необходимо.  Юлиян Марков", "date": "2019.04.06", "title": "ТАСС: Италианската енергийна компания „Ени“ изтегля персонала си от Либия"}
{"url": "http://www.focus-news.net/news/2019/04/06/2643612/sport-garbine-mugurusa-se-klasira-na-polufinalite-v-monterey.html", "text": "Тенис: Гарбине Мугуруса (Испания) се класира за полуфиналите на турнира по тенис на твърди кортове в Монтерей (Мексико) с награден фонд 250 хиляди долара. Поставената под номер 2 Мугуруса спечели срещу седмата в схемата Кристина Младенович (Франция) с 2: 0 сета (6:1, 7:6) след почти два часа игра. За място на финала испанката ще играе срещу осмата в схемата Магдалена Рибарикова (Словакия), която елиминира Сакия Викъри (САЩ) също с 2:0 сета ( 6:4, 6:4).", "date": "2019.04.06", "title": "Спорт: Гарбине Мугуруса се класира на полуфиналите в Монтерей"}
{"url": "http://www.focus-news.net/news/2019/04/06/2643608/rumen-petkov-abv-chrez-prof-boyan-durankev-imame-golyama-vazmozhnost-kato-balgari-da-vodim-silen-debat-v-politicheskata-nadprevara-za-uchastie-v-ep.html", "text": "Чрез проф. Боян Дуранкев имаме голяма възможност като българи да водим силен дебат в политическата надпревара за  участие в ЕП. Това каза лидерът на АБВ Румен Петков по време на пресконференция след заседание на Политическия съвет на „Коалиция за България“, на което е утвърден водачът на листата за евровота, предаде репортер на  Агенция „Фокус“ . По думите му чрез кандидатурата на проф. Боян Дуранкев ще може да се даде на България необходимото достойнство и самочувствие, че излъчва хора, които със своята почтеност, със своята готовност да работят за обществото и да бъдат полезни. Петков обяви, че „Коалиция за България“ ще се регистрира за евровота в ЦИК утре (7 април) в 11.00 ч. „Искам специално да благодаря на всички, които имат ангажимент към кампанията ни. Трябва да ви кажа, че за няма 24 часа събрахме 6-7 хиляди подписа. Това ме кара да си мисля, че хората наистина търсят, осмислят в съдържателен план друго решение. Т.е. осъзнато се противопоставят на статуквото“, допълни още лидерът на АБВ.  \r\nДеница КИТАНОВА", "date": "2019.04.06", "title": "Румен Петков, АБВ: Чрез проф. Боян Дуранкев имаме голяма възможност като българи да водим силен дебат в политическата надпревара за участие в ЕП"}
{"url": "http://www.focus-news.net/news/2019/04/06/2643614/sergey-lavrov-rusiya-e-protiv-ednostranni-obvineniya-v-libiyskata-kriza.html", "text": "Русия се противопоставя на едностранното търсене на виновник в либийската криза. Това съобщи в събота руският външен министър Сергей Лавров след преговори с египетския му колега Самех Шукри, предава  TACC . \r\n„Днес говорихме подробно за Либия, като взехме предвид събитията там. Следваме движението на въоръжените сили, включително Либийската национална армия (ЛНА)и други групировки, включително тези, които са незаконни въоръжени групи и контролират голяма част от столицата на страната и редица други територии. \"Споделихме информация за това, как се разглежда тази ситуация в Съвета за сигурност на ООН, препоръчваме да не се правят опити да се определят едностранно виновниците\", каза руският външен министър. \r\nСпоред Лавров Русия се застъпва за това либийците сами да определят собствената си съдба. \r\n\"Опитът да се осъжда една страна, а да се подпомага другата е контрапродуктивен\", каза той. \"Без разбиране на първопричините е много трудно да продължим напред. Ние, подобно на Египет, подкрепяме самите либийци да решат съдбата си и да започнат диалог без никакви изкуствени дати, които се опитват да им наложат отвън, и без някой да се опитва да притиска либийците против тяхната воля. \r\nРусия е обезпокоена от изявленията, че военни самолети ще бъдат използвани срещу армията на Хафтар в Либия, добави Лавров.  Юлиян Марков", "date": "2019.04.06", "title": "Сергей Лавров: Русия е против едностранни обвинения в либийската криза"}
{"url": "http://www.focus-news.net/news/2019/04/06/2643613/vanya-noteva-sdruzhenie-probudnik-proektat-sotsialno-vklyuchvane-i-razvitie-za-mladezhite-ot-obshtina-burgas-spomogna-preventsiyata-na-otpadaneto-na-uchenitsi-ot-obrazovatelnata-sistema.html", "text": "Проектът „Социално включване и развитие за младежите от община Бургас“ спомогна превенцията на отпадането на ученици от образователната система. Това каза за  Радио „Фокус“ – Бургас  ръководителят на проекта Ваня Нотева от сдружение „ПроБудник“. „Когато започнахме академията с обучения, няколко младежи отказваха да посещават училище, тъй като там не се чувстваха добре. В момента някои от тях започнаха отново да посещават занятия. Вероятно всички ролеви игри, които им представихме, са спомогнали за това“, отбеляза Нотева.  \r\nТя добави, че организираните инициативи по проекта се реализират и с помощта на доброволците от Българския младежки червен кръст, които са благоприятствали работата с децата. „След този проект сме силно привързани към децата и младежите от резидентните услуги в Бургас, вече мислим за нови проекти и последващо взаимодействие с тях. Извън проекта, с помощта на управителите на центровете, също се свързваме с децата, за да им оказваме допълнителна емоционална подкрепа“, каза още Нотева. Тя добави, че в рамките на проекта с децата и младежите работят психолози и социални работници. „Това, което ги свързва най-вече, е богатият опит в сферата на социалните услуги и познаването на неформалното образование като инструмент за развитие“, посочи Нотева. \r\nМария ПОПЧЕВА", "date": "2019.04.06", "title": "Ваня Нотева, сдружение „ПроБудник“: Проектът „Социално включване и развитие за младежите от община Бургас“ спомогна превенцията на отпадането на ученици от образователната система"}
{"url": "http://www.focus-news.net/news/2019/04/06/2643615/iliyan-iliev-otsosur-varna-zabranata-na-plastmasovite-izdeliya-za-ednokratna-upotreba-e-edna-golyama-krachka-za-chovechestvoto-kam-ogranichavane-na-zamarsyavaneto-obache-ne-e-golyam-skok.html", "text": "Забраната на пластмасовите изделия за еднократна употреба е една голяма крачка за човечеството към ограничаване на замърсяването, обаче не е голям скок. Това каза в интервю за  Радио „Фокус“ – Варна  Илиян Илиев, член на Управителния съвет на гражданската организация „Обществен център за околна среда и устойчиво развитие (ОЦОСУР) – Варна във връзка с новия европейски закон, забраняващ пластмасовите изделия, предназначени за еднократна употреба, който трябва да влезе в сила до 2021 г. Според Илиян Илиев общата европейска инициатива е само една малка крачка към огромните действия, които са нужни в тази посока. „Законът третира само определен вид пластмаси, т. е., той е стъпка напред, ще допринесе за намаляване на замърсяването с пластмаса, но влиянието към настоящия момент ще е много минимално, тъй като използваните пластмаси, които не могат да се рециклират повторно, са много повече от тези, които са изброени в самата разпоредба“, посочи експертът.  \r\nПо думите на Илиян Илиев,истинската борба при справянето с проблема с пластмасовите изделия е в промяната на мисленето на самите хора. „Би трябвало да започнем да мислим как да променим навиците си и да се връщаме към използването на неща за многократна употреба, защото, дори да заменим пластмасата с друг алтернативен материал, той пак използва енергия и ресурс от планетата. Затова наред с тези технологии, които се въвеждат за замяната на неразградимата пластмаса с по-природни материали, е добре да започнем да мислим и да променяме навиците си към нещо по устойчиво“, каза още Илиян Илиев. Той изрази мнението, че резултатите от замърсяването, особено на моретата и океаните, става все по видими, а екологичните проблеми не подминават и България. \r\n„Доколкото можем да пренесем ситуацията от световен мащаб към нашия, български учени откриха също така пластмаса в Черно море. Наскоро излязоха публикации, че са открили пластмаса и в морската сол, която се добива в солните мини. Така че, проблемът не ни заобикаля, той стои пред нас“, алармира експертът. Илиян Илиев обясни, че от всеки човек зависи да предприеме действия по ограничаването на своя негативен отпечатък върху околната среда, като привидно малки промени могат да доведат до големи такива в дългосрочен план. \r\nБояна АТАНАСОВА", "date": "2019.04.06", "title": "Илиян Илиев, ОЦОСУР – Варна: Забраната на пластмасовите изделия за еднократна употреба е една голяма крачка за човечеството към ограничаване на замърсяването, обаче не е голям скок"}
{"url": "http://www.focus-news.net/news/2019/04/06/2643610/prof-boyan-durankev-koalitsiya-za-balgariya-tryabva-da-promenim-evropa-za-da-se-promeni-i-balgariya-koeto-oznachava-totalna-evropeyska-voyna-na-koruptsiyata.html", "text": "Трябва да променим Европа, за да се промени и България, което означава тотална европейска война на корупцията. Това каза водачът на листата на „Коалиция за България“ на евровота проф. Боян Дуранкев по време на пресконференция, предаде репортер на  Агенция „Фокус“ . Проф. Дуранкев посочи, че „Коалиция за България“ влиза с чистота в кампанията и подчерта, че няма случайни хора в листата. „По тази причина очакваме изненадата да дойде именно от \"Коалиция за България\". Ако позволите една закачка към журналистите. Предлагам на всеки, който пожелае в понеделник още или през следващата седмица, когато му е удобно да го запозная с моя асансьор, с моята тераса и с моя апартамент. Добре дошли сте на кафе. Заповядайте само да уточним часа и ще ви посрещнем с най-голямо удоволствие“, допълни още проф. Дуранкев. Той представи пет свои тези, с които би застанал в Европейския парламент и би ги защитавал докрай. По думите му ЕС се нуждае от едно балансирано развитие на регионите. „Обратно казано – това означава, че България трябва да постигне един догонващ растеж, до 2030 г. да постигне средното ниво на ЕС и да престане да бъде последната страна. Затова е необходима европейска програма. Второ, едно демографско развитие на страните, които като България са изпаднали в една демографска криза, като Литва, Латвия, Естония, Румъния, Македония, Украйна. Това изисква да има по-добра програма европейска 2020-2025 г. за демографски растеж. Трето задължително трябва да има сближаване на доходите на трудовите хора и въвеждане на принципа в ЕС – равни заплати, независимо къде работиш и въвеждане на минимална европейска заплата, която да не бъде по-малка от една втора от средната европейска заплата и то от 2020 г. Четвъртото е нормализиране на отношенията между ЕС и Русия. Поне моят житейски опит ме е убедил, че никъде по света войните и санкциите не са водили до добри резултати, нито за едната, нито за другата страна. ЕС може да бъде водещ в изглаждането, подобряването и нормализирането на отношенията с Русия. Петото да променим Европа, за да се промени и България, което означава тотална европейска война на корупцията, както на корумпираните, така и на корумпиращите. Това означава добри идеи да разгърнем в ЕП за добри хора и България до 2025 г. да почувства този ефект много мощно“, допълни още проф. Дуранкев. \r\nДеница КИТАНОВА", "date": "2019.04.06", "title": "Проф. Боян Дуранкев, „Коалиция за България“: Трябва да променим Европа, за да се промени и България, което означава тотална европейска война на корупцията"}
{"url": "http://www.focus-news.net/news/2019/04/06/2643617/yoakim-kalamaris-gartsiya-i-evropa-sa-izpraveni-pred-porednata-migrantska-kriza.html", "text": "Гърция и Европа са изправени пред поредната мигрантска криза. Това каза в обзорното политическо предаване „Метроном“ на  Радио „Фокус“   Йоаким Каламарис, анализатор и университетски преподавател, относно мигрантското напрежение в южната ни съседка. Свидетели сме на резултатите от политиката, в която, за съжаление, всички участваме – политиката на новия световен ред. По негови думи официалният брой на мигрантите, определен като 70 000, е недействителен, тъй като е известно в страната, че само тези от Пакистан са половин милион. „Съществува решение – да се появи сериозен лидер и да поеме ситуацията в ръце, защото нещата са много сериозни. Балканските граждани изнемогват финансово и отгоре на всичко финансират нечий план-програма. Да не забравяме, може би затова се повтаря историята, за Първата и Втората световна война също е бил план на същите сили, които днес управляват тези процеси и за които съжалявам, че ще споделя с вас, целия български журналистически елит, освен вас, разбира се, и вашето радио, мълчи тактично. Говорим за велурена революция срещу самите граждани на Балканите, за третиране на нашите страни, на нашите деца и на нашето поколение като трета скорост в Европейския съюз, докато ние даваме всичко от себе си, от нашите спестявания, за т.нар. обща еволюция на Европейския съюз и получаваме какво – недоимък, евакуация на страните и бъдеще без никакво планиране“, каза той. Йоаким Каламарис добави, че Турция получава солидни средства от ЕС да възпира тези милиони, които по информация от там се събират на нейна територия, но чрез служби и механизми ги препращат към другите държави на Балканите.  \r\nЦоня СЪБЧЕВА", "date": "2019.04.06", "title": "Йоаким Каламарис: Гърция и Европа са изправени пред поредната мигрантска криза"}
{"url": "http://www.focus-news.net/news/2019/04/06/2643619/burgas-bez-zatrudneniya-se-osashtestvyava-preminavaneto-prez-gkpp-malko-tarnovo.html", "text": "Без затруднения се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява безпроблемно. \r\nМария ПОПЧЕВА", "date": "2019.04.06", "title": "Бургас: Без затруднения се осъществява преминаването през ГКПП „Малко Търново“"}
{"url": "http://www.focus-news.net/news/2019/04/06/2643620/emil-iliev-kmet-na-strumyani-mnogo-sme-gordi-ot-fakta-che-obshtinata-ima-bogata-investitsionna-programa.html", "text": "Много сме горди от факта, че Община Струмяни има богата инвестиционна програма. Това каза за  Радио „Фокус“ – Пирин  кметът на Струмяни Емил Илиев по повод празника на Общината. По думите му през тази година се очаква да се случат ред инфраструктурни събития, за които от Община Струмяни са работили много усилено през последните няколко години. „Най-голямото от които, естествено, е очакването през следващата година да бъде завършен 7-километровия от общо 30 км от главен път Е-79 – автомагистрала „Струма“, където беше открит пътния възел на ЛОТ 3.3 към бъдещия ГКПП „Клепало“. Както вече казах, имаме и богата инвестиционна програма. Предвиждаме корекция при реките Шашка и Цапаревска с изграждане на крайбрежни улици и зони за отдих. Освен това ще бъдат реновирани, но и ще се направят нови улици в по-големите населени места“, посочи Илиев.  \r\nТой добави, че предстои обновяване на най-голямата детска градина - в село Микрево. Емил Илиев допълни, че предстои и изграждането на дом с четири къщи по линия на Агенцията за социално подпомагане за деинституционализация на социалните домове. „Това е един проект, който ще позволи да предложим по-качествена услуга за хората, които имат психични разстройства от село Раздол. В ромската махала пък предстои изграждането на социален център за хора в риск, където ще бъде предложено качествено медицинско и професионално обслужване. Пак там, държа да подчертая, че ще бъде изграден изцяло нов водопровод. Продължаваме да работим и по други проекти, част от които - трансграничини“, отбеляза Илиев.  \r\nПо повод празника на Общината, той пожела на всички здраве и късмет, но и да вярват, че Струмяни продължава да се развива и занапред. \r\nЛивия НИНОВА", "date": "2019.04.06", "title": "Емил Илиев, кмет на Струмяни: Много сме горди от факта, че Общината има богата инвестиционна програма"}
{"url": "http://www.focus-news.net/news/2019/04/06/2643622/", "text": "Футбол: Еспаньол спечели като гост на Жирона с 2:1 в мач от 31-ия кръг на испанската Ла Лига. Головете за гостите отбеляза Серхи Дардер в 59-ата и 89-ата минута, а за домакините бе точен Кристиян Стуани от дузпа в 80-ата минута. Еспаньол заема 13-тото място с 38 точки, следван от Жирона с 34 точки.", "date": "2019.04.06", "title": "Спорт : Еспаньол спечели като гост на Жирона с 2:1 в мач от 31-ия кръг на испанската Ла Лига"}
{"url": "http://www.focus-news.net/news/2019/04/06/2643623/razgrad-v-oblastta-zapochna-izpalnenieto-na-proekt-za-obezvrezhdane-na-pestitsidi-s-iztekal-srok-na-godnost.html", "text": "Областният управител на Разград Гюнай Хюсмен назначи шестчленна междуведомствена комисия, с което стартираха дейностите в областта по реализацията на проекта „Екологосъобразно обезвреждане на излезли от употреба пестициди и други препарати за растителна защита с изтекъл срок на годност“. Това съобщиха от  Областна администрация . На територията на Разградска област консорциумът, изпълнител на дейностите по обезвреждане, трябва да преопакова, транспортира до Франция и окончателно обезвреди УОЗ-пестициди, опасни отпадъци, неопасни отпадъци и други препарати за растителна защита от седем склада. Те се намират в Разград, Балкански, Езерче, Владимировци, Тръбач и Самуил. Два от складовете са частна собственост, четири са общински, един е държавна собственост. Препаратите са натрупани преди 1990 г. в някогашните ТКЗС-та и АПК-та. Пестицидите в складовете са основно два вида – фунгициди за третиране на растенията срещу гъбни заболявания, и инсектициди – за борба срещу вредителите. Някои са в течно, други в прахообразно състояние и предстои да бъдат преопаковани за транспортиране според европейските изисквания за международен превоз на опасни товари по шосе.  \r\nПроцесът се извършва под контрола на високо квалифицирани специалисти и се гарантира, че ще е напълно безопасен за околната среда и за хората. Складовете, в които досега са били съхранявани пестицидите, ще бъдат обезвредени и санирани. Първият склад в Разградска област, в който започват дейностите по проекта, е на Гарова промишлена зона в Разград. Те стартираха с подписване на складов протокол за официално предаване на изпълнителя и за връщане на собственика на складовете по образец. Той бе подписан от представители на: Областна администрация - Разград, РИОСВ - Русе, фирмата-изпълнител, фирмата-собственик, ПУДООС и Българо-швейцарската програма за сътрудничество. След подписването на протокола започна инвентаризация на складовете. Ориентировъчното количество на предвидените за събиране и унищожаване негодните и опасни за околната среда препарати в седемте склада в Разградска област е около 180 тона.", "date": "2019.04.06", "title": "Разград: В областта започна изпълнението на проект за обезвреждане на пестициди с изтекъл срок на годност"}
{"url": "http://www.focus-news.net/news/2019/04/06/2643618/", "text": "Ескалиращият конфликт в Либия заплашва да разстрои глобалното снабдяване с петрол в момент, когато цените се повишават и увеличава вероятността САЩ да подновят освобождаването от санкции на  някои купувачи на ирански петрол, пише авторитетният американски вестник  The Wall Street Journal . \r\nТези намерения на администрацията на Тръмп идват на фона на офанзивата на съперника на властта в Либия за да поеме контрола върху либийската столица, което потенциално застрашава възстановяването на добива на петрол в страната след дългото спиране на производството. \r\nПотенциалният срив в Либия подкопава плановете на САЩ за намаляване на доставките на петрол от Иран и Венецуела до нула. Цените на петрола продължават да растат от началото на годината, когато ОПЕК и коалиция от страни, ръководени от Русия, започнаха да намаляват производството, за да въздействат на свръхпредлагането на суров петрол. Резултатът е повече от 25% увеличение на цената на петрола сорт „Брент“ – глобален показател за цените на черното злато, от 1 януари насам. \r\n„Либия отново е изложена на риск“, заяви американски високопоставен представител, чиято роля включва наблюдение на напредъка на санкциите в Иран. \"Не можем да си позволим инцидент на петролния пазар.\" \r\nПрез последната година Либия утрои производството на петрол до 1,3 милиона барела дневно, включително чрез неотдавнашното откриване на най-голямото петролно находище в страната - Шарара. Фелдмаршал Халифа Хафтар, чиято милиция се опитва да превземе Триполи, след като пое контрола над повечето либийски петролни съоръжения, опита миналата година да блокира износа. \r\nБелият дом е в трудната позиция да се опита да балансира две групи санкции срещу големите петролни страни. През ноември САЩ наложиха санкции върху иранския петрол и предостави освобождавания на осем държави, което им позволява да продължат да купуват от Ислямската република. \r\nПрез януари САЩ забраниха покупките на петрол от венецуелския режим на Николас Мадуро. \r\nСъображенията на САЩ за удължаване на разрешението за някои от иранските купувачи на петрол, както и усилването на натиска срещу Ислямската революционна гвардия в Иран, подчертава прагматичния характер на усилията за санкции. \r\nВъпреки че се стреми да ограничи намесата на Техеран в Близкия изток, администрацията на Тръмп също се опитва да предотврати повишаването на цените на петрола, което може да навреди на американските потребители. \r\nДори преди размириците в тази седмица в Либия, Белият дом започна да обмисля удължаване на освобождаванията, които ще започнат през май. \r\nОчаква освобождаване от санкции за Италия, Гърция и Тайван, защото те са спрели да купуват от Иран. Всяко освобождаване на останалата група - Китай, Индия, Турция, Южна Корея и Япония - ще позволи закупуването на петрол, но в по-малки количества от тези, разрешени миналата есен. \r\nДържавният департамент отказа  коментар по въпроса. \r\nСпоред Джоузеф Макмониъл, енергиен анализатор, тези намерения  вероятно ще намалят износа на ирански петрол с 200 000 барела дневно, от 1 милион барела дневно. \r\nВсе пак Вашингтон стигна до заключението, че в средносрочен план петролният пазар може да се справи със загубата на иранския  и венецуелския  петрол, благодарение на нарастващия износ на САЩ и Ирак.  Юлиян Марков", "date": "2019.04.06", "title": "The Wall Street Journal: Кризата в Либия представлява ново предизвикателство за САЩ и петролните пазари"}
{"url": "http://www.focus-news.net/news/2019/04/06/2643626/nimh-vodnoto-kolichestvo-na-reka-pirinska-bistritsa-pri-selo-gorno-spanchevo-e-okolo-praga-za-visoki-vodi.html", "text": "През последното денонощие нивата на наблюдаваните реки в Западнобеломорския басей са останали без съществени изменения, сочи справка в сайта на  Националния институт по метеорология и хидрология  (НИМХ). Регистрираните колебания на речните нива за водосбора на река Места са от -4 см до +4 см, а за водосбора на река Струма – от -5 см до +6 см. Водните количества на почти всички реки в басейна са около и под праговете за средни води, само водното количество на река Пиринска Бистрица при село Горно Спанчево е около прага за високи води. Днес и през следващите два дни нивата на наблюдаваните реки в басейна ще останат без съществено изменение. Вследствие на валежи от следобедните и вечерните часове на 8 април ще започнат повишения на речните нива в басейна. По-значителни повишения ще има във вечерните часове на 8 април и през нощта срещу 9 април в средното и долно течение на река Струма и притока ѝ река Струмешница, река Места и средните и долни части от водосбора на река Доспат. В резултат на интензивни валежи комбинирани със снеготопене вечерните часове на 8 април и през нощта срещу 9 април има опасност от възникване на поройни наводнения в долните части от водосбора на река Доспат, във средните и горни части от водосбора на река Места и притоците ѝ - реките Бабешка, Златарица, Матан и Граднишка.", "date": "2019.04.06", "title": "НИМХ: Водното количество на река Пиринска Бистрица при село Горно Спанчево е около прага за високи води"}
{"url": "http://www.focus-news.net/news/2019/04/06/2643621/kathimerini-treti-den-prodalzhavat-sblasatsite-mezhdu-migranti-i-politsiya-kray-migrantski-lager-okolo-solun.html", "text": "Стотици протестиращи мигранти се сблъскаха с полицията за трети пореден ден край пренаселения лагер в района на Солун, като мигрантите хвърляха камъни срещу полицейските служители, които отговориха със сълзотворен газ и шокови гранати, пише електронното издание на гръцкия вестник  Kathimerini . \r\nНяколко мигранти, включително деца, припаднаха в облаците от сълзотворен газ в събота. Протестиращите са запалили огън, за да направят въздуха по-поносим, но пожари също избухнаха от експлодиращи шокови гранати. \r\nГръцките власти казват, че мигрантите са били мобилизирани чрез фалшиви новини от социални медии и фалшиви съобщения, че пътят към Централна Европа, затворен за мигрантите в продължение на три години, е отворен и че автобусите, наети от неправителствени организации, чакат от другата страна на границата със Северна Македония, на около 60 километра на север.  Юлиян Марков", "date": "2019.04.06", "title": "Kathimerini: Трети ден продължават сблъсъците между мигранти и полиция край мигрантски лагер около Солун"}
{"url": "http://www.focus-news.net/news/2019/04/06/2643628/sport-ansambalat-pri-devoykite-specheli-dva-bronzovi-medala-na-turnira-sofiya-kap.html", "text": "Художествена гимнастика: Българският ансамбъл за девойки спечели два бронзови медала на финалите на отделните уреди на международния турнир по художествена гимнастика \"София Къп\", който се провежда в зала \"София\". \r\nТимът стана трети на финала с пет обръча с оценка 18.000 точки и трети на финала с пет ленти с 16.450 точки. На пет обръча шампион стана Русия с 22.550 точки, а на пет ленти на първо място е Унгария с 18.500 точки. По-късно днес са финалите на отделните уреди при девойките и при жените със силно българско участие.", "date": "2019.04.06", "title": "Спорт: Ансамбълът при девойките спечели два бронзови медала на турнира „София къп“"}
{"url": "http://www.focus-news.net/news/2019/04/06/2643630/evrodeputatat-andrey-novakov-se-vklyuchi-v-initsiativata-na-gerb-mladost-za-postavyane-na-kashtichki-za-knigi.html", "text": "Евродепутатът от ГЕРБ/ЕНП Андрей Новаков се включи в инициативата на ГЕРБ-Младост за поставяне на къщички за книги в два големи парка в района. Това съобщиха от пресцентъра на  ПП ГЕРБ . \r\nЧитални на открито бяха поставени в парка срещу районната администрация в жк. \"Младост 3\" и в парк \"100 години София\", жк. \"Младост 2\". Предприетата инициатива от народния представител Мария Илиева е в посока насърчаване четенето на открито и превръщането му в приятно занимание сред подрастващите. \r\nЕвродепутатът Андрей Новаков остави две книги в читалнята на открито. Едната от тях е със заглавие „Български народни приказки\". „Избрах я, защото този парк е предпочитано място от много семейства с деца. Втората книга е „До Чикаго и назад“ на Алеко Константинов, символиката тук е с препратка към първата българска програма на ЕС, която се казва именно А.L.E.C.O. и подпомага млади предприемачи да пътуват из цял свят, раздавайки им стипендии до почти 4000 евро“, каза Андрей Новаков. Той благодари на организаторите за поканата и възможността да се включи в прекрасната инициатива. \r\nНародният представител Мария Илиева подчерта, че това е първата читалня на открито в района на парка в „Младост 3\". Къщичка за книги е поставена и в парк \"100 години София\", ж.к. \"Младост 2\".  \r\n„Много съм щастлива, че реализирахме тази кампания. Една от нейните цели е да популяризира четенето и да го направи достъпно за всички. Паркът, освен място за игра и спорт, е и място, където хората обичат да четат книги. Ние даваме възможност на всеки да има достъп до тях, също така може да донесе и собствената си книга, която иска да предаде на друг.  Освен образователна цел, книгата е и комуникация. Поставили сме книги, както за големи, така и за малки. В Младост има много автори на различен вид литература, които също се включиха в тази инициатива, като ни дадоха техни книги“, заяви депутатът от ГЕРБ. Мария Илиева постави в откритите читални История Славянобългарска на Паисий Хилендарски. \r\nВ инициативата в двата парка в квартал Младост се включи заместник-министърът на спорта Николай Павлов, народният представител Валентин Николов, общински съветници, членове и симпатизанти на ГЕРБ.", "date": "2019.04.06", "title": "Евродепутатът Андрей Новаков се включи в инициативата на ГЕРБ - Младост за поставяне на къщички за книги"}
{"url": "http://www.focus-news.net/news/2019/04/06/2643616/koalitsiya-za-balgariya-shte-vnese-dokumentite-si-za-registratsiya-v-tsik-na-7-april.html", "text": "„Коалиция за България“ ще внесе документите си за регистрация в ЦИК на 7 април 2019 г. в 11.00 часа. Това съобщиха от пресцентъра на  ПП АБВ .", "date": "2019.04.06", "title": "„Коалиция за България“ ще внесе документите си за регистрация в ЦИК на 7 април"}
{"url": "http://www.focus-news.net/news/2019/04/06/2643632/tass-v-rezultat-na-vazdushnite-udari-v-libiya-e-zaginalo-chetirichlenno-semeystvo.html", "text": "В резултат на въздушните удари в Либия, нанесени от проправителствените сили е загинало четиричленно семейство . Това съобщи телевизионният канал Al-Hadath, цитиран от  TACC . \r\nСпоред информацията властите са бомбардирали  къща близо до град Гарян, разположена на 60 км южно от Триполи и завзет от части на Либийската национална армия (ЛНА) под командването на фелдмаршал Халифа Хафтар. Според канала, градските старейшини и местни активисти са осъдили нападението и са призовали армията да гарантира безопасността на цивилните. \r\nПо-рано полковник от силите на премиера  Фаез Сарадж е потвърдил факта на нападенията над хората на Хафтар в селищата Гарян и Мизда. Използването на самолети  за \"защита на цивилното население\" е било предварително разпоредено от ръководителя на правителството на националното съгласие (ПНС). За загуби в редиците на ЛНА информация не е получена. \r\nСлед въздушните атаки командването на силите на Хафтар обяви въвеждането на зона за забрана на полетите за борба с военната авиация в западния район на страната, като обеща да нанесе удари по всички летища, от които излитат самолети.  Юлиян Марков", "date": "2019.04.06", "title": "ТАСС: В резултат на въздушните удари в Либия е загинало четиричленно семейство"}
{"url": "http://www.focus-news.net/news/2019/04/06/2643625/veselin-marinov-pevets-fokus-ostana-edinstvenata-mediya-chiito-prioritet-e-patriotizmat.html", "text": "„Фокус“ остана единствената медия, чиито приоритет е патриотизмът и паметта към историята. Това каза в предаването „За честта и славата на България“ на  Радио „Фокус“   певецът Веселин Маринов, по повод „Песен за летеца“ и предстоящия Международен ден на авиацията и космонавтиката. Изпълнителят припомни че „Песен за летеца“ е първата песен от поредицата патриотични мелодии, посветени на Българската армия. „До ден днешен съм благодарен на творчеството, приятелството и живота, който имах с големите творци, като Тончо Русев и поета Евтим Евтимов. Благодарение на тях аз преоткрих и провокирах в себе си неща, които и до ден днешен са много важни за мен. Това беше една поредица, която ме накара да се чувствам малко повече потребен, малко повече българин, нужен на хората“, разказа изпълнителят. \r\nМаринов допълни, че дълги години след това винаги е имал в новите си албуми по една такава песен. „Този жанр е като че ли забравен от българските медии, изключвам единствено „Фокус“, а отделно, че такива песни много малко хора могат да пишат. Няма ги такива имена, като Тончо Русев и Евтим Евтимов, които са закърмени с тази музика“, посочи певецът. Веселин Маринов допълни, че след няколко дни излиза новият му 29-ти албум, под заглавието „Легенда за любовта“. \r\nЕвелина БРАНИМИРОВА", "date": "2019.04.06", "title": "Веселин Маринов, певец: „Фокус“ остана единствената медия, чиито приоритет е патриотизмът"}
{"url": "http://www.focus-news.net/news/2019/04/06/2643635/", "text": "Авиационното образование е водещ бизнес в света, а България може да обучава не само свои специалисти, но и чужди. Това каза в интервю за предаването „За честта и славата на България“ на  Радио „Фокус“  полк. проф. Димитър Недялков, преподавател във Военната академия „Георги Стойков Раковски“, по повод Международния ден на авиацията и космонавтиката - 12 април и 40 години от полета на първия български космонавт Георги Иванов. Проф. Недялков отбеляза, че датата 10 април 1979 година, когато в орбита около Земята е изстрелян космическият кораб „Съюз – 33“ с първия български космонавт на борда – Георги Иванов,  е естествено продължение на развитието на българската военна авиация. „Георги Иванов е военен пилот, а и начинът, по който школата на българските военни летци се развива, предполага постигането на този полет, който е събитие в историята не само на българската авиация, но и на българската държава. Този полет ни нарежда сред водещите страни с традиции в космонавтиката. Това усилие е едно начало на българското участие в космоса, което дава тласък на развитие и на българската наука, и на практиката на България в космоса, а в края на 90-те години отрежда на страната ни шесто място в света. Това не е мит, а реален показател за начина, по който се развива българската нация, защото голяма част от технологиите, които впоследствие изнасяме в космоса, дължим и на този полет на 10 април 1979 година“, обясни проф. Димитър Недялков. По думите му българската наука и индустрия се включват в развитието на човечеството в областта на космическите технологии. „Много български учени са реализирали своите проекти, част от българската индустрия реализира своите способности в производства, свързани с развитието на космонавтиката, което е печалба за държавата и нацията“, каза още проф. Недялков. Според него недоразуменията, които са се случват в държавата в областта на авиацията, трябва да бъдат поправени. „Когато се вземат решения какво да се прави в бъдеще, трябва да се изучи опита в миналото. Едно от първите неща, които сме направили, развивайки българската авиация, е създаването на аеропланното училище. Неговото игнориране преди време даде шанс то да бъде развито дори от гледна точка на бизнеса, защото авиационното образование е един водещ бизнес в света. Възможността, която ни се дава в момента е в перспектива България да придобие способности не само да обучава и да квалифицира свои авиационни специалисти, но и да подготвя чужди специалисти“, посочи проф. Недялков. По думите му това е проблем много държави, дори близки до нас в Европа. „Предлагайки една адекватна услуга в областта на подготовката и квалификацията на авиационни кадри, ние можем да спечелим много. Това е свързано не само със самата практика, но и с общо технологично развитие на държавата“, отбеляза проф. Недялков. Той допълни, че в бъдеще страната ни може да развие и производство на собствена авиационна техника.  \r\nЕвелина БРАНИМИРОВА", "date": "2019.04.06", "title": "Полк. проф. Димитър Недялков: Авиационното образование е водещ бизнес в света, а България може да обучава не само свои специалисти, но и чужди"}
{"url": "http://www.focus-news.net/news/2019/04/06/2643633/todor-donev-mezhdunarodna-asotsiatsiya-po-kibersigurnost-oshte-nyama-dostapni-mehanizmi-chrez-koito-potrebitelite-mogat-da-proveryat-dali-elektronnata-im-poshta-e-komprometirana.html", "text": "Все още не съществуват достъпни механизми, чрез които потребителите могат да проверят дали електронната им поща е компрометирана. Това каза в интервю за  Радио „Фокус“ – Варна  експертът по киберсигурност към Международна асоциация по киберсигурност във Варна. „Огромен е броя на потребителите, които изобщо не подозират, че някога във времето сайт Х е бил компрометиран и техният e-mail фигурира в някаква база данни. По принцип e-mail-ите, които са компрометирани, се използват, за да се изпращат спам съобщения, фишинги и най-различни други неща“, съобщи експертът. По думите му, в момента има разработени програми, които могат да покажат дали личните данни или информацията на даден потребител са били откраднати, но те все още са твърде сложни и всеобхватни, за да могат да бъдат внедрени във всекидневието на човек.  \r\n„Има механизми, които по някакъв начин може да проверите дали случайно вашия e-mail  не е бил част от компрометирани web сайтове, но самите база данни, които поддържат тази информация, едно че са огромни, едно че те имат предназначение да обслужват не някакво конкретно приложение, а набор от най-различни приложения. Може да се направи нещо подобно, но наистина не е толкова просто“, обясни Тодор Донев. Експертът допълни, че на подобен принцип може да бъде създаден модул, който е част от система за електронна търговия или онлайн магазин и предупреждава клиентите на тази платформа за евентуална опасност. „Примерно, клиент Х иска да се регистрира и да си закупи някакъв продукт от сайт, в който е сложен такъв модул. В момента, в който потребителя въведе слаба парола или парола, която по някакъв начин е била компрометирана и собствения си имейл адрес, електронния магазин, който има сложен такъв модул, той съответно ще покаже съобщение, че този e-mail е бил компрометиран някъде във времето и че е бил засечен в няколкостотин хиляди откраднати база данни“, каза още експертът. По думите му, използването на подобни системи в по-голям мащаб е възможно, но те изискват ресурси и капацитет, за да бъдат постигнати реални резултати. \r\nБояна АТАНАСОВА", "date": "2019.04.06", "title": "Тодор Донев, Международна асоциация по киберсигурност: Още няма достъпни механизми, чрез които потребителите могат да проверят дали електронната им поща е компрометирана"}
{"url": "http://www.focus-news.net/news/2019/04/06/2643634/zamestnik-predsedatelyat-na-gerb-tsvetan-tsvetanov-shte-poseti-tervelskoto-selo-zarnevo-na-7-april.html", "text": "Заместник-председателят на ГЕРБ Цветан Цветанов ще посети на 7 април 2019 г. тервелското село Зърнево. Това съобщиха от пресцентъра на  ПП ГЕРБ . Той ще посети селото по покана на областното и общинско ръководства на партията и ще бъде съпроводен от народните представители вицеадмирал Пламен Манушев - областен координатор на партията, и Даниела Димитрова. \r\nОт 17.00 часа Цветан Цветанов ще връчи членски карти на новоприети членове на ГЕРБ от с. Зърнево. Точният брой на новите членове е 139 души при положение, че в селото живеят за постоянно около 1200 души.  \r\nПо-късно Цветанов ще се запознае с хода на изпълнението на инфраструктурен проект - рехабилитация на участъци от водопроводната мрежа в селото, който се финансира по Програмата за развитие на селските райони (ПРСР). \r\nСлед това зам.-председателят на ГЕРБ ще има и среща с общинските ръководители на партията в област Добрич, както и с останалите членове на областното ръководство на ГЕРБ.", "date": "2019.04.06", "title": "Заместник-председателят на ГЕРБ Цветан Цветанов ще посети тервелското село Зърнево на 7 април"}
{"url": "http://www.focus-news.net/news/2019/04/06/2643629/iliyan-iliev-otsosur-varna-ako-365-dni-piete-po-edno-kafe-v-portselanova-chasha-sutrin-365-plastmasovi-chashki-po-malko-shte-otidat-v-smetishteto.html", "text": "Ако 365 дни пиете по едно кафе в порцеланова чаша сутрин, значи 365 пластмасови чашки по-малко ще отидат в сметището. Това каза в интервю за  Радио „Фокус“ – Варна  Илиян Илиев, член на Управителния съвет на гражданската организация „Обществен център за околна среда и устойчиво развитие (ОЦОСУР) – Варна. По думите на Илиян Илиев чашите за кафе за еднократна употреба са един от най-разпространените отпадъци, като дори привидно хартиените чаши от вендинг машините имат пластмасово покритие.  \r\n„Ако трябва да кажем нещо като призив, то той е - сменете сутрешното си кафе от чашка за еднократна употреба с чашка за многократна употреба. Ако 365 дни пиете по едно кафе сутрин, значи 365 чашки ще отидат по-малко в сметището. Ако ги мултиплицираме по един град като Варна, който е да речем половин милион души, представете си какво количество се получава, ако го мултиплицираме за цялата държава и т. н. Ето едно най-обикновено, просто действие“, посочи експертът. Той допълни, че подобен подход може да се предприеме и към други навици от ежедневието, като закупуването на хляб например. По думите му найлоновите опаковки на хляба също остават в околната среда изключително дълго време, а е възможно хората просто да закупуват хляб, който не е опакован и нарязан, като направят всичко това вкъщи и спестят една опаковка на природата. Като друг пример експертът даде взимането на храна за вкъщи.  \r\nТой изрази разочарованието си, че много от заведенията в града отказват да дават храна за дома в лично донесена купа или съд. „Казвам им - моля ви, сложете ми храната в тази купа, която аз си нося. Те ми казват, че било забранено. Не знам дали това е вътрешна разпоредба или има някаква друга забрана, но, повярвайте ми, аз не виждам някаква опасност, ако те просто ми сипят храната в тази купа. Лошото е, че всички тези пластмасови чинийки, пластмасови ножчета и др. стават норма за българина“, каза още Илиян Илиев. Той алармира, че пластмасовите изделия се разграждат на много по-малки частици, които са много по-опасни и трудни за локализиране в природата. Според него много от тях индиректно попадат в растенията и животните, а неизбежно - и в човешкия организъм чрез храната. \r\n„Аз знам, че ние няма утре да спрем пластмасата, няма да се откажем от нея и ще трябва да минат десетилетия, докато минем в някаква друга форма, тъй като пластмасата е заела нашето ежедневие и още дълго ще има сектори, в които тя ще продължи да доминира, защото няма да имаме с какво да я заместим, но в сферата на еднократното използване на чаши, ножчета, вилички, сламки и т. н. ние трябва колкото се може по-бързо да се отървем от тези навици“, посочи експертът. Илиян Илиев допълни, че организацията, в която работи, от две години развива кампанията „Аз избирам чаша за многократна употреба“, която напомня на хората, че могат да използват чаши от порцелан от друг материал, за да пият кафе на работното място или дори извън него, като така намаляват своя отпечатък върху природата. \r\nБояна АТАНАСОВА", "date": "2019.04.06", "title": "Илиян Илиев, ОЦОСУР – Варна: Ако 365 дни пиете по едно кафе в порцеланова чаша сутрин, 365 пластмасови чашки по-малко ще отидат в сметището"}
{"url": "http://www.focus-news.net/news/2019/04/06/2643637/skai-tv-gartsiya-poroyni-dazhdove-navodniha-iztochnata-chast-na-ostrov-krit.html", "text": "Поройни дъждове наводниха източната част на остров Крит, когато в рамките на 4 часа паднаха 110 мм дъжд., предава гръцкият телевизионен канал  Skai . \r\nПовечето проблеми се съсредоточават в района  на Йерапетра, община Ахарнес-Астерусия и Виану. \r\nВ Йерапетра са евакуирани  четирима души, които са се били качили по покрива на дома си, тъй като нивото на водата надвишава 3 метра. Има пострадали селскостопански постройки и оранжерии и удавени животни. Високите води застрашават стар мост в градчето. \r\nВ неделя се очаква лошото време да засегне главно Додеканезките острови.   Юлиян Марков", "date": "2019.04.06", "title": "Skai TV (Гърция): Поройни дъждове наводниха източната част на остров Крит"}
{"url": "http://www.focus-news.net/news/2019/04/06/2643638/burgas-spokoyna-e-patnata-obstanovka-v-oblastta.html", "text": "Спокойна е пътната обстановка в област Бургас, пътищата са сухи и проходими. Това съобщиха за  Радио „Фокус“ – Бургас  от Областното пътно управление. Условията за пътуване са добри, няма въведени ограничения поради влошено време или затворени пътни участъци. Проходите на територията на областта са отворени за движение на всички моторни превозни средства. \r\nБезпроблемно се осъществява движението, както по пътищата в областта, така и по основните пътни артерии на град Бургас. По-интензивен е трафикът по пътя Бургас – кв. „Сарафово“, по пътната отсечка Бургас – автомагистрала „Тракия“, както и на пътя Бургас – Созопол в района на Военноморска база „Бургас“ при село Атия. Движението в централна част на областния център се осъществява без затруднения. Струпване на автомобили се наблюдава в района на кръстовището между улиците „Спортна“ и „Индустриална“, при болницата на бул. „Стефан Стамболов“, както и по надлез „Владимир Павлов“.  \r\nМария ПОПЧЕВА", "date": "2019.04.06", "title": "Бургас: Спокойна е пътната обстановка в областта"}
{"url": "http://www.focus-news.net/news/2019/04/06/2643636/blagoevgrad-intenziven-e-trafikat-po-glaven-pat-e-79-vtoroklasen-pat-19-i-avtomagistrala-struma-v-oblastta.html", "text": "Ограничено е движението за тежкотоварни автомобили с тегло над 12 тона по третокласен път 108 в района на село Рибник, поради аварийни ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. Няма регистрирани тежки пътни инциденти по пътищата от републиканската пътна мрежа в Благоевградска област. Интензивен е трафикът по главен път Е-79, второкласен път 19 и автомагистрала „Струма“ в областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление – Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nВ Благоевград трафикът не е интензивен. По-натоварено движение се наблюдава по входно-изходните пътни артерии в града. \r\nЛивия НИНОВА", "date": "2019.04.06", "title": "Благоевград: Интензивен е трафикът по главен път Е-79, второкласен път 19 и автомагистрала „Струма“ в областта"}
{"url": "http://www.focus-news.net/news/2019/04/06/2643640/varna-s-normalna-intenzivnost-e-trafikat-po-glavnite-napravleniya-v-regiona.html", "text": "С нормална интензивност е трафикът по главните направления във Варна и региона, предаде репортер на  Радио „Фокус“ – Варна . Към момента няма данни за инциденти, които да затрудняват движението по пътната мрежа на територията на областта.  \r\nПродължават ремонтните дейсности в участъци на автомагистралите „Хемус“ и „Черно море“. Движението в участъка на автомагистрала „Хемус“ Неофит Рилски – Девня от км 389 до км 400 се осъществява двупосочно в дясното платно посока София – Варна. Затворено за движение е лявото платно в посока София. Ограничено е качването и слизането при пътен възел „Неофит Рилски, като движението е пренасочено по път I-2 Варна – Шумен. Ремонти дейности по асфалтовата настилка се извършват и по автомагистрала „Черно море“ от км 0 до км 8. Движението се осъществява двупосочно в платното посока Варна – Бургас. Движението по път III-2902 Панорама — Куманово при км 11 се осъществява с повишено внимание, като е въведено ограничение на скоростта до 30 км/ч, поради неравности на асфалтовата настилка. Забранено е преминаването на моторни превозни средства над 10 тона по път I-9 в участъка Кранево – Варна при км 83. Обходният маршрут е през Кичево и Оброчище. \r\nБояна АТАНАСОВА", "date": "2019.04.06", "title": "Варна: С нормална интензивност е трафикът по главните направления в региона"}
{"url": "http://www.focus-news.net/news/2019/04/06/2643641/parviyat-balgarski-kosmonavt-gen-georgi-ivanov-balgariya-ima-badeshte-v-oblastta-na-aviatsiyata-i-kosmonavtikata.html", "text": "България има бъдеще в областта на авиацията и космонавтиката, и сега българска апаратура лети на Международната космическа станция. Това каза в предаването „За честта и славата на България“ на  Радио „Фокус“  първият български космонавт генерал Георги Иванов, по повод 40 години от полета му с космическия кораб „Союз-33“, с командир Николай Рукавишников. Георги Иванов посочи, че българските учени от Института за космически изследвания и технологии работят много успешно по много програми с Европейската космическа агенция, с Русия и САЩ. „Полетите в космоса не могат да се изпълняват от една държава, иска се много силно международно сътрудничество. Виждате как могат на една космическа станция да летят по шест месеца американски астронавти, руски космонавти, европейски астронавти, японски, китайски и взаимоотношенията са прекрасни. Георги Иванов допълни, че е един щастлив човек защото е успял да сбъдне мечтата си да лети в космоса. По повод тиражираната през годините история, че командирът на „Союз-33“Николай Рукавишников е изгубил съзнание по време на полета, Георги Иванов каза това е журналистическа измислица, целяща търсене на сензация. Всичко е тръгнало  от пресконференция, на която Николай Рукавишников е отговорял на въпрос, свързан с провеждането на тренировките. „Ние като влезем вътре в кораба сме по 4-5-6 часа. Отвън инструкторите, по-специално нашият инструктор, ни задава най-различни нещастни случай, които са се случвали дотогава на космическите кораби, и които предполага, че ще се случат. Един от тези нещастни случай – единият от нас е загубил съзнание – бордния инженер е изгубил съзнание, аз играех ролята на борден инженер, и тогава командирът трябва да изпълнява всички действия, на двамата – и моите действия, които имам като задача по инструкция и неговите. Николай това го разказваше много подробно и цветущо – журналистите го взеха, за  истински разказ“. Такова нещо с припадане не е имало“, обясни първият български космонавт.  Георги Иванов обърна внимание на факта, че Николай Рукавишников е първият цивилен, а не военен командир на космически кораб. Това е първият инженер, допуснат до такъв пост, каза още Георги Иванов. \r\nЕвелина БРАНИМИРОВА", "date": "2019.04.06", "title": "Първият български космонавт ген. Георги Иванов: България има бъдеще в областта на авиацията и космонавтиката"}
{"url": "http://www.focus-news.net/news/2019/04/06/2643624/", "text": "Не говори добре в началото на сезона за имиджа на България въвличането на министъра на туризма в скандали. Това каза за  Радио „Фокус“  Лъчезар Тодоров, управител на „Тера Тур Сервиз“. Според Тодоров замесването на министър Ангелкова в корупционния скандал „Апартаментгейт“ се отразява негативно на туристическия бранш. „Не съм политик, занимавам се с туризъм и бизнес, но чисто политически вероятно Валери Симеонов и неговата партия ще се опитат да извлекат някакви дивиденти от този скандал, очевидно заради това са го направили. Като гражданин считам, че дори да има такива дивиденти, те ще бъдат краткосрочни. От гледна точка на бизнеса - това не е добре. Въвличането на министъра на туризма в началото на сезона в някакви скандали не говори добре за имиджа на страната и няма как това да не разклати доверието. Ние се опитваме да върнем туристите, като работим с нашите традиционни партньори и няма нищо по-добро от това министърът да вдигне телефона и да се обади на изпълнителния директор на ТУИ, на „Томас Кук\" или на друг от големите гиганти и да помоли да бъде обърнато специално внимание на страната ни. В сегашната ситуация това ще бъде доста по-трудно за министър Ангелкова“, допълни Лъчезар Тодоров. Той каза още, че в ситуация, в която браншът се нуждае от всяка помощ, която държавата може да окаже, министърът на туризма е вкаран в ситуация да се обяснява или да губи част от времето си, за да се занимава с някакъв скандал. „Скандалите като цяло са безполезни и не са добре за бизнеса“, подчерта Лъчезар Тодоров. \r\nЦоня СЪБЧЕВА", "date": "2019.04.06", "title": "Лъчезар Тодоров, туроператор: Не говори добре в началото на сезона за имиджа на България въвличането на министъра на туризма в скандали"}
{"url": "http://www.focus-news.net/news/2019/04/06/2643644/gd-granichna-politsiya-trafikat-na-gkpp-kapitan-andreevo-e-intenziven-na-izhod-ot-stranata-a-na-gkpp-kulata-i-gkpp-makaza-i-v-dvete-posoki.html", "text": "Трафикът на ГКПП \"Капитан Андреево\" на българо-турската граница е интензивен на изход от страната, а на ГКПП \"Кулата\" и ГКПП \"Маказа\" на българо-гръцката - и в двете посоки, по данни към 18.00 часа. Това съобщиха от  ГД \"Гранична полиция\" . \r\nНа българо-румънската, българо-сръбската и българо-македонската граница трафикът е нормален на всички контролно-пропускателни пунктове.", "date": "2019.04.06", "title": "ГД \"Гранична полиция\": Трафикът на ГКПП \"Капитан Андреево\" е интензивен на изход от страната, а на ГКПП \"Кулата\" и ГКПП \"Маказа\" - и в двете посоки"}
{"url": "http://www.focus-news.net/news/2019/04/06/2643645/pregled-na-mezhdunarodnite-novini-do-18-chasa-agentsiya-fokus.html", "text": "Бойната авиация на международно признатото либийско правителство на национално съгласие(ПНС) на Либия, стартира серия от атаки срещу либийската национална армия (ЛНА) на 80 км южно от Триполи в събота. Това съобщи телевизионният канал Al-Jazeera,цитиран от  TACC . \r\nСпоред него, частите на фелдмаршал Халифа Хафтар, който ръководи атаката срещу Триполи, са били подложени на въздушен удар в град Гарян. Това селище е окупирано от отрядите на ЛНА без бой на 4 април. \r\nИзползването на авиацията за \"защита на цивилните\" е разпоредено  от министър-председателя на ПНС Фаез Сарадж. Той заповяда на командирите на военните окръзи Себха, западните и централните райони, както и на района на Триполи, \"да достигнат максимално ниво на готовност и да преразпределят своите части, за да гарантират изпълнението на заповеди и да използват сила, ако е необходимо\". Подобни директиви бяха издадени от Министерството на отбраната и президентската охрана в столицата.  \r\n***  Граничните власти на пункта „Батровци“ (на сръбско-хърватската граница, по главния път между Белград и Загреб - бел. ред.) са открили около 21,8 килограма хероин и са задържали българския гражданин А.Д на 36 години, предаде електронното издание на белградския ежедневник  Telegraf . Хероинът е бил опакован в 40 пакета, скрити в тайници в покрива и под задната седалка на автомобил „Фолксваген“ с българска регистрация. Българинът е с мярка „задържане под стража“ за 48 часа. \r\n*** Либийската национална армия (ЛНА), под командването на фелдмаршал Халифа Хафтар, съобщи в събота за въвеждането на забранена за полети зона против действията на бойната авиация в западния регион на страната, където провежда офанзива срещу Триполи. Това съобщи телевизионният канал Al-Arabiya , цитиран от  TACC . \r\n\"Либийската армия обявява западния регион на страната за зона на военни операции и налага забрана за полети на бойната авиация в тази област\", се казва в съобщението. \"Ще ударим всички летища на запад, от които се правят бойни мисии.\" \r\nИзявлението на ЛНА бе направено няколко часа след като военновъздушните сили на министър-председателя Фаез Сарадж  нападнаха позициите на армията на Хафтар в Гарян и Мизда на юг от Триполи. Операцията е извършена от самолети базирани в Мисрата.  \r\n*** Стотици протестиращи мигранти се сблъскаха с полицията за трети пореден ден край пренаселения лагер в района на Солун, като мигрантите хвърляха камъни срещу полицейските служители, които отговориха със сълзотворен газ и шокови гранати, пише електронното издание на гръцкия вестник  Kathimerini . \r\nНяколко мигранти, включително деца, припаднаха в облаците от сълзотворен газ в събота. Протестиращите са запалили огън, за да направят въздуха по-поносим, но пожари също избухнаха от експлодиращи шокови гранати. \r\nГръцките власти казват, че мигрантите са били мобилизирани чрез фалшиви новини от социални медии и фалшиви съобщения, че пътят към Централна Европа, затворен за мигрантите в продължение на три години, е отворен и че автобусите, наети от неправителствени организации, чакат от другата страна на границата със Северна Македония, на около 60 километра на север. \r\n*** Конференция между воюващите страни на Либия, която трябва да започне на 14 април, ще продължи, независимо от подновените сражения около Триполи, заяви пратеникът на ООН Хасан Саламе в събота, цитиран от  AFP . \r\n\"Ние сме решени\" да проведем преговорите \"по график\", освен ако не бъдат възпрепятствани от сериозни пречки, заяви той на пресконференция в столицата, визирайки  новата офанзива тази седмица на фелдмаршал Халифа Хафтар. \r\nХафтар, командир на самопровъзгласената Либийска национална армия (ЛНА), започна в четвъртък офанзива в опит  да вземе столицата, държана от подкрепяното от ООН Правителство на националното съгласие (ПНС) и редица милиции. \r\nКонференцията на ООН, в която трябва да вземат участие ключовите играчи в либийския конфликт трябва да изготви \"пътна карта\", която да доведе Либия до парламентарни и президентски избори. \r\nЛибийските  лидери се договориха в Париж миналата година да проведат избори преди края на годината, но тези избори не бяха организирани, докато двете съпернически администрации и многобройните милиции се борят за властта в богатата на петрол страна. \r\n*** Поройни дъждове наводниха източната част на остров Крит, когато в рамките на 4 часа паднаха 110 мм дъжд., предава гръцкият телевизионен канал  Skai . \r\nПовечето проблеми се съсредоточават в района  на Йерапетра, община Ахарнес-Астерусия и Виану. \r\nВ Йерапетра са евакуирани  четирима души, които са се били качили по покрива на дома си, тъй като нивото на водата надвишава 3 метра. Има пострадали селскостопански постройки и оранжерии и удавени животни. Високите води застрашават стар мост в градчето. \r\nВ неделя се очаква лошото време да засегне главно Додеканезките острови.  \r\n*** Френският външен министър Жан-Ив Ле Дриан заяви в събота, че е време кризата около Брекзит да приключи, заявявайки, че тя не може да продължи да доминира в дискусиите в ЕС, цитира думите му  AFP . \r\n\"Време е тази ситуация да свърши\", каза той пред репортери в кулоарите на среща на Г-7 в Динар, Северна Франция. \r\n\"Не можем да живеем постоянно с Брекзит. В един момент трябва да има напускане от страна на Великобритания“. \r\n\"Британските власти и британският парламент трябва да разберат, че Европейският съюз няма да може постоянно да се изтощава с възходи и падения на британската вътрешна политика.\" \r\n\"Британците трябва много бързо да ни кажат как ще излязат от кризата\", добави той. \r\nФранция се стреми да засили натиска върху британския премиер Тереза Мей преди спешната среща на високо равнище на европейските лидери в Брюксел в сряда. Френският президент Еманюел Макрон заяви, че искането й за удължаване на срока за Брекзит няма автоматично да бъде прието, което означава, че Великобритания може да напусне блока без споразумение, коментира агенцията.", "date": "2019.04.06", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/06/2643611/sitel-makedoniya-stevo-pendarovski-predstavi-osem-proekta-za-parvite-osem-mesetsa-ot-mandata-mu.html", "text": "Кандидатът за президент Стево Пендаровски представи днес осем проекта, които ще започнат да се реализират през първите осем месеца от мандата му, които, както той изтъква, отразяват неговите ключови ангажименти и стълбове на програмата, информира македонският  телевизионен  канал  “Сител“ . \r\nКато първи проект той предвижда  организирането на форум за безпартиен политически диалог. \r\n„След години на конфликти и разделение на Македония е необходим междупартиен диалог по най-важните въпроси за гражданите. Президентът трябва да бъде глас на разума, баланс между политическите партии“, каза днес Пендаровски, добавяйки, че именно това е целта на този форум, който ще включва академичната и професионална общественост, бизнес общността, синдикатите и организациите на гражданското общество. \r\nДиректни срещи с гражданите, с предварително определен годишен календар на срещите, президентски център за непрекъснато политическо образование, който ще бъде различен от сегашното училище за млади лидери на Георги Иванов, стипендиантска програма, годишна конференция за научно-техническия прогрес, жените в политиката и президент на всички граждани са проектите, върху които ще се фокусира Пендаровски. \r\nТой информира, че ще назначи специален съветник по въпросите на равенството между половете и ще насърчи участието на жените в политиката, а в кабинета си ще подготви стратегия за насърчаване на участието на жените в политиката. Той подчерта, че ще подкрепи ангажимента за задължително участие на най-малко 50% жени в избирателните листи на парламентарни и местни избори. \r\nКабинетът на президента, отбелязва Пендаровски, ще отразява мултикултурния характер на обществото. \r\n„Аз ще бъда президент на всички граждани и първо ще го докажа в моя кабинет. Кабинетът на президента ще има представители от всички етнически общности, подбрани според тяхната компетентност и професионализъм“, каза Пендаровски. \r\nНа въпроса как оценява текущия ход на предизборната кампания, Пендаровски подчерта, че е доволен от степента на коректност на самите кандидати един спрямо друг. Що се отнася до политическата оферта, той подчерта, наред с другото, че неговата оферта е по-добра по всички важни точки за Република Северна Македония, започвайки от вътрешното сближаване, до интеграцията, която е ключов проект, без който страната не може да върви напред. \r\nСпоред него е крайно време кандидатите в своите кампании да включат конкретни срокове и ако тези срокове не бъдат спазени, политическата отговорност да се носи на следващите избори.  Юлиян Марков", "date": "2019.04.06", "title": "„Сител“ (Македония): Стево Пендаровски представи осем проекта за първите осем месеца от мандата му"}
{"url": "http://www.focus-news.net/news/2019/04/06/2643643/ministar-rumen-porozhanov-izpalnyavat-se-proekti-na-stoynost-25-mln-evro-za-vazstanovyavane-na-manastiri-i-religiozni-hramove-v-tsyalata-strana-po-prsr.html", "text": "В момента се изпълняват проекти на стойност 25 млн. евро в цялата страна за възстановяване на манастири и религиозни храмове по мярка 7.6 „Проучвания и инвестиции, свързани с поддържане, възстановяване и подобряване на културното и природното наследство на селата” от Програмата за развитие на селските райони (ПРСР 2014-2020). Предстои отварянето на втория прием, който ще е за около 15 млн. евро. Това каза министърът на земеделието, храните и горите Румен Порожанов, който участва в освещаването на възстановения по ПРСР ранносредновековен манастир „Св. 40 мъченици“ в село Лева река, община Трън, съобщиха от пресцентъра на   Министерството на земеделието, храните и горите . Министър Порожанов добави, че както първия прием, така и предстоящия ще бъде съобразен с всички изисквания на Светия Синод за това, къде да бъде даден приоритет. Ще бъдат подпомагани основно паметници на културата, независимо от национално, регионално или друго значение.  \r\n„Паметниците на културата минават през специален режим за одобрение на проектите, респективно и при плащането. Това води до известно забавяне в процеса, но получаваме съдействие от Министерство на културата”, посочи министърът.  \r\nВодосветът на манастира беше извършен от белоградчишкия епископ Поликарп. Сред гостите бяха областният управител на Перник Ирена Соколова, кметовете на общините Перник, Трън, Земен, както и кметовете на околните населени места.", "date": "2019.04.06", "title": "Министър Румен Порожанов: Изпълняват се проекти на стойност 25 млн. евро за възстановяване на манастири и религиозни храмове в цялата страна по ПРСР"}
{"url": "http://www.focus-news.net/news/2019/04/06/2643646/sport-parma-i-torino-zavarshiha-00-v-mach-ot-31-iya-krag-na-italianskata-seriya-a.html", "text": "Футбол: Парма и Торино завършиха 0:0 в мач от 31-ия кръг на италианската Серия „А“. След равенството Торино се изкачи на седмото място във временното класиране с 48 точки, колкото имат и Лацио и Рома, но римските отбори са с мач по-малко. Парма заема 12-то място с 34 точки. От 19:00 играят Ювентус и Милан , а от 21:30 Сампдория приема Рома.", "date": "2019.04.06", "title": "Спорт: Парма и Торино завършиха 0:0 в мач от 31-ия кръг на италианската Серия „А“"}
{"url": "http://www.focus-news.net/news/2019/04/06/2643647/predstoyashti-sabitiya-v-stranata-za-7-april-agentsiya-fokus.html", "text": "*** \r\nОт 11.00 часа в Централата на партията (пл. „България“ 1, НДК, Административна сграда, ет.17) ПП ГЕРБ ще представи слогана си за предстоящата предизборна кампания за европейския вот на 26 май тази година. \r\n*** \r\nОт 09.00 часа в  Софийския университет „Св. Климент Охридски“ ще се проведе кандидат-студентски изпит по български език и литература. От 12.00 часа започват изпитът по теология – устен, и събеседване за специалност „Музикални медийни технологии и тонрежисура“. \r\n*** \r\nОт 9.00 часа в манастира „Св. апостоли Петър и Павел“ Негово преосвещенство Белоградчишки епископ Поликарп - викарий на Софийския митрополит ще оглави Архиерейска света Литургия. \r\n*** \r\nВ 11.00 часа „Коалиция за България“ ще се регистрира в Централната избирателна комисия (ЦИК) за участие в предстоящите избори за Европейски парламент.  \r\n*** \r\nОт 11.00 часа в Националния военноисторически музей ще се проведе образователна програма „Животните на фронта“. \r\n*** \r\nОт  17.00 часа в митрополитската катедрала „Св. Вмца Неделя“ Негово преосвещенство Белоградчишки епископ Поликарп - викарий на Софийския митрополит ще оглави Архиерейска велика вечерня. \r\n*** \r\nОт 18.00 часа в Софийската опера и балет ще бъде открита Фотоизложбата „55 години живот на сцената“. \r\n*** \r\nОт 19.00 часа в Камерна зала \"България\" – ул. „Аксаков“ 1, Унгарски културен институт организира предвеликденски концерт.  \r\n*** \r\nОт 19.30 часа в Сатиричния театър „Алеко Константинов” ще се проведе шоу - спектакълът \r\nЗлатен Кукерикон 2019г. \r\n*** \r\nОт 11.00 часа в Туристически комплекс „Акве Калиде“ ще се проведе творческа работилница. \r\n*** \r\nОт 11.00 часа МОЛ \"Бургас Плаза\" Лечебните заведения в Бургас ще се включат с прегледи и консултации на свои специалисти в изложение \"Зона Здраве\". \r\n*** \r\nНа кортовете на тенис клуб „Авеню“ – Бургас тенисисти от над 20 държави ще гостуват в Бургас за един от най-силните турнири за юноши и девойки до 18-годишна възраст. \r\n*** \r\nОт 10.00 часа в Младежки дом – Варна ще се проведе Първи ученически шахматен турнир за наградите на вестник \"НахОДКи\". \r\n*** \r\nОт 17.00 часа в Народна астрономическа обсерватория и планетариум „Николай Коперник“ ще се проведе Международен майсторски клас на ЦЕРН. \r\n*** \r\nОт 10.00 часа до кафе-бар „Галерията“, зад сградата на Художествена галерия „Борис Денев“, ще се проведе националната благотворителна кампания „Капачки за Бъдеще“. \r\n*** \r\nОт 10.00 часа в Младежки център -  Добрич ще бъде даден старт на Общинска кампания „Бъди здрав“ – Добрич 2019. \r\n*** \r\nОт 11.00 часа в Държавен куклен театър „Дора Габе“ ще се проведе Куклен спектакъл „Косе Босе“ по Ран Босилек. \r\n*** \r\nОт 17.00 часа заместник-председателят на ГЕРБ Цветан Цветанов ще връчи членски карти на новоприети членове на партията от с. Зърнево. По-късно Цветанов ще се запознае с хода на изпълнението на инфраструктурен проект - рехабилитация на участъци от водопроводната мрежа в селото, който се финансира по Програмата за развитие на селските райони (ПРСР). След това зам.-председателят на ГЕРБ ще има и среща с общинските ръководители на партията в област Добрич, както и с останалите членове на областното ръководство на ГЕРБ. \r\n*** \r\nОт 10.00 часа на площад „Свобода” Дупница ще бъде домакин на първи атлетически пробег „Дупница – Рън”. \r\n*** \r\nОт 08.00 часа в гатера на Ловно-рибарско дружество-Черноочене ще се проведе състезание за ловни кучета. \r\n*** \r\nОт 9.00 часа в местността Гергевана ще се проведе Вторият офроуд събор „Велинград – 2019”. \r\n*** \r\nОт 9.00 часа в митрополитския храм „Св. Вмца Марина“ знеполският епископ Арсений- викарий на Пловдивския митрополит ще оглави Архиерейска света литургия.  \r\n*** \r\nОт 9.00 часа в храм „Св. пророк Илия“ Константийският епископ Яков ще оглави Архиерейска света Литургия. \r\n*** \r\nОт 11.00 часа пред сградата на областната болница „Д-р Иван Селимински“ ще се проведе едночасов протест на медицинските сестри в Сливен в Деня на здравния работник. \r\n*** \r\nОт 11.00 часа в Кукления театър ще бъде представена премиерата на „Банда бацили“ от Мария Донева и Янчо Иванов.                                           \r\n*** \r\nОт 15.00 часа в Парк „5-ти октомври“ ще се проведе авторският спектакъл на театър „МАЛЕ-МАЛЕ” – София, „Концерт на куклите”. \r\n*** \r\nОт 17.00 часа в парк „Пети октомври“ ще се състои „Хора за хората“ – общоградска инициатива.", "date": "2019.04.06", "title": "Предстоящи събития в страната за 7 април (Агенция „Фокус“)"}
{"url": "http://www.focus-news.net/news/2019/04/06/2643649/veliko-tarnovo-gradat-se-vklyuchva-v-natsionalnata-blagotvoritelna-kampaniya-kapachki-za-badeshte-za-zakupuvane-na-novi-kuvyozi-za-obshtinskite-bolnitsi.html", "text": "Велико Търново се включва в националната благотворителна кампания „Капачки за Бъдеще“ за закупуване на нови кувьози за общинските болници. Това съобщиха за  Радио „Фокус“ – Велико Търново  организаторите на инициативата за Велико Търново от Фондация „Лазар Радков“. Капачки в града ще се събират на 7 април до кафе-бар „Галерията“, зад сградата на Художествена галерия „Борис Денев“, между 10.00 и 14.00 часа.  \r\nОсвен във Велико Търново кампанията ще се проведе паралелно и във Варна, Враца, Плевен, Пазарджик, Благоевград и Шумен. Организаторите съобщават, че до момента са рециклирани близо 70 000 кг пластмаса и са дарени кувьози за болниците в Червен бряг, Чирпан, Ботевград, Нова Загора, Троян и Кнежа. Най-новият кувьоз в тези лечебни заведения е бил от 1989 година. С настоящата кампания те очакват да съберат средства за четири нови кувьоза, които да дарят на болници в малки общини. \r\nПоследната кампания за събиране на капачки във Велико Търново се проведе в края на септември миналата година. Тогава бяха събрани 1 240 кг капачки. \r\nНадежда КРЪСТЕВА", "date": "2019.04.06", "title": "Велико Търново: Градът се включва в националната благотворителна кампания „Капачки за Бъдеще“ за закупуване на нови кувьози за общинските болници"}
{"url": "http://www.focus-news.net/news/2019/04/06/2643648/predstoyashti-mezhdunarodni-sabitiya-za-7-april-agentsiya-fokus.html", "text": "***  Провеждане на ежегодния маратон \r\n***  Среща на заместник-председателя на ЕК Франс Тимерманс с полски политически лидери \r\n***  Близкоизточна конференция за добива на петрол и газ \r\n***  25 години от геноцида в Руанда", "date": "2019.04.06", "title": "Предстоящи международни събития за  7 април  (Агенция \"Фокус\")"}
{"url": "http://www.focus-news.net/news/2019/04/06/2643651/plovdiv-nad-1000-kvadratni-metra-nova-trotoarna-nastilka-be-postavena-v-rayon-trakiya.html", "text": "Над 1000 квадратни метра нова тротоарна настилка бе поставена в участъка на бул. „Съединение“ между ул. „Братан“ и бул. „Шипка“ в район „Тракия“ в Пловдив. Това съобщи за  Радио „Фокус“-Пловдив  кметът на района Костадин Димитров. „Работата по обекта започна през февруари и с него бе даден старт на капиталовата програма в района“, информира още районният кмет. В пешеходната зона ще бъдат поставени пейки и големи саксии с растителност. Мястото е наситено с търговски обекти, като е сред най-посещаваните в район „Тракия“ и по тази причина се работи по облагородяването му. \r\nПредвидените дейности в район „Тракия“ тази година включват благоустрояване в микрорайоните А6, А7 и А8.", "date": "2019.04.06", "title": "Пловдив: Над 1000 квадратни метра нова тротоарна настилка бе поставена в район „Тракия“"}
{"url": "http://www.focus-news.net/news/2019/04/06/2643652/sport-layptsig-pobedi-kato-gost-bayer-leverkuzen-s-42-v-mach-ot-28-iya-krag-na-bundesligata.html", "text": "Футбол:  Лайпциг победи като гост Байер Леверкузен с 4:2 в мач от 28-ия кръг на Бундеслигата. Домакините повеждаха два пъти в резултата през първото полувреме с голове на Хаверц, но през второто полувреме гостите от Лайпциг отбелязаха три безответни гола, като по този начин се утвърдиха на третото място във временното класиране с 55 точки, само на три от четвъртия Айнтрахт, който също като гост победи Шалке 04 с 2:1 \r\nИзиграха се още три мача от този кръг, които завършиха при следните резултати: \r\nВолфсбург – Хановер  3:1 \r\nХерта Берлин – Фортуна Дюселдорф  1:2 \r\nЩутгарт – Нюрнберг  1:1 \r\nОт 19:30 играят Байерн и Борусия Дортмунд в спор за първото място.", "date": "2019.04.06", "title": "Спорт: Лайпциг победи като гост Байер Леверкузен с 4:2 в мач от 28-ия кръг на Бундеслигата"}
{"url": "http://www.focus-news.net/news/2019/04/06/2643669/veliko-tarnovo-rabotni-mesta-za-obshti-rabotnitsi-shloseri-gotvachi-shivachi-gladachi-servityori-i-mehanizatori-za-selskoto-stopanstvo-sa-bili-obyaveni-v-svishtov-prez-fevruari.html", "text": "Работни места за общи работници, шлосери, готвачи, шивачи, гладачи, сервитьори и механизатори за селското стопанство са били обявени в Свищов през февруари. Това съобщи за  Радио „Фокус“ – Велико Търново  Вера Алексиева, младши експерт в Дирекция „Бюро по труда“ – Свищов. Изходящият поток от регистрираните в „Бюро по труда“ – Свищов безработни за месеца е превишавал входящия със 104 души. „Новорегистрираните лица са 95 души, тези с възстановена регистрация – 2, като общата численост на входящия поток е 97 души. Изходящият поток наброява 201 души, от които 159 са постъпили на работа. Трудова реализация с посредничество на бюрото по труда са намерили 135 души, от които 12 – по Оперативна програма „Развитие на човешките ресурси”, 5 - по други програми. а останалите 118 – на първичен пазар“, поясни експертът. Прекратените регистрации поради неспазване на задълженията от страна на търсещите работа са 26, а по други причини – 16. \r\nЛуиза ТРАНЧЕВА", "date": "2019.04.06", "title": "Велико Търново: Работни места за общи работници, шлосери, готвачи, шивачи, гладачи, сервитьори и механизатори за селското стопанство са били обявени в Свищов през февруари"}
{"url": "http://www.focus-news.net/news/2019/04/06/2643627/afp-razgovorite-za-libiya-shte-prodalzhat-vapreki-izostryaneto-na-konflikta.html", "text": "Конференция между воюващите страни на Либия, която трябва да започне на 14 април, ще продължи, независимо от подновените сражения около Триполи, заяви пратеникът на ООН Хасан Саламе в събота, цитиран от  AFP . \r\n\"Ние сме решени\" да проведем преговорите \"по график\", освен ако не бъдат възпрепятствани от сериозни пречки, заяви той на пресконференция в столицата, визирайки  новата офанзива тази седмица на фелдмаршал Халифа Хафтар. \r\nХафтар, командир на самопровъзгласената Либийска национална армия (ЛНА), започна в четвъртък офанзива в опит  да вземе столицата, държана от подкрепяното от ООН Правителство на националното съгласие (ПНС) и редица милиции. \r\nКонференцията на ООН, в която трябва да вземат участие ключовите играчи в либийския конфликт трябва да изготви \"пътна карта\", която да доведе Либия до парламентарни и президентски избори. \r\nЛибийските  лидери се договориха в Париж миналата година да проведат избори преди края на годината, но тези избори не бяха организирани, докато двете съпернически администрации и многобройните милиции се борят за властта в богатата на петрол страна.  Юлиян Марков", "date": "2019.04.06", "title": "AFP: Разговорите за Либия ще продължат въпреки изострянето на конфликта"}
{"url": "http://www.focus-news.net/news/2019/04/06/2643642/prokuror-katitsa-yaneva-makedoniya-pak-shte-se-kandidatiram-za-rakovoditel-na-spetsializiranata-prokuratura.html", "text": "Пак ще се кандидатирам за ръководител на Специализираната прокуратура , заяви в интервю ръководителят на Специализираната прокуратура Катица Янева пред вестник  “Независен“ \r\n„Ще се конкурирам, ако бъде приет новият Закон за прокуратурата. Всички прокурори, които отговарят на условията, предвидени в законопроекта, имат право на това. Считам, че отговарям на условията и ще представя документи. Няма да се откажа. Разбира се, не мога да повлияя на изборите, това е работата на Съвета на прокуратурата, казва настоящият ръководител на Специализираната прокуратура пред вестника. Тя твърди, че няма намерение да влиза в политиката. \r\nСпециализираната прокуратура води предварителното разследване срещу  бившия премиер Никола Груевски, което има за цел да проучи богатството и финансите му. Тя отново потвърди, че бягството му не е по вина на Специализираната прокуратура. \r\n„След обявяването на присъдата прокуратурата няма правомощия в частта си как да бъде осигурено лице, докато не отиде да изтърпи присъдата си. Ние няколко пъти поискахме за него задържане, но съдът не го наложи. Не виждам никаква вина на Специализираната прокуратура, на мен или на моите помощник-прокурори. След всички изявления и снимки, публикувани в медиите, виждаме, че той живее комфортно в чужда страна. Ние възнамеряваме, освен финансовото разследване, което водим срещу Груевски, да търсим международна помощ и да видим какви са източниците на пари, които осигуряват охолния живот на Никола Груевски в тази чужда страна. Но за това трябва да приемем закона за прокуратурата, казва Янева.  Юлиян Марков", "date": "2019.04.06", "title": "Прокурор Катица Янева (Македония): Пак ще се кандидатирам за ръководител на специализираната прокуратура"}
{"url": "http://www.focus-news.net/news/2019/04/06/2643670/varna-vremenna-organizatsiya-na-dvizhenieto-po-bul-narodni-buditeli-v-kvartal-asparuhovo-shte-bade-vavedena-ot-8-april-poradi-rekonstruktsiya-na-chast-ot-bulevarda.html", "text": "Временна организация на движението по бул. „Народни будители“ в квартал „Аспарухово“ във Варна ще бъде въведена от 8 април поради реконструкция на част от булеварда. Това съобщиха от  дирекция „Инженерна инфраструктура и благоустрояване“  в Община Варна. Реконструкция ще се извършва в участъците на бул. „Народни будители“ от ул. „Мара Тасева“ до ул. „Нарва“ и от ул. „Св. Св. Кирил и Методий“ до ул. „Мара Тасева“, като временна организация на движението ще обхване и трасето на обръщача за обществения транспорт на ул. „Св. Св. Кирил и Методий“. Движението на превозни средства в района ще се осъществява двупосочно в лявото плато, в посока от Варна към квартал „Аспарухово“.", "date": "2019.04.06", "title": "Варна: Временна организация на движението по бул. „Народни будители“ в квартал „Аспарухово“ ще бъде въведена от 8 април поради реконструкция на част от булеварда"}
{"url": "http://www.focus-news.net/news/2019/04/06/2643672/pazardzhik-nad-320-izpalniteli-shte-vzemat-uchastie-v-xv-natsionalen-festival-za-mladi-izpalniteli-na-balgarska-patriotichna-pesen-rodolyubie-v-panagyurishte.html", "text": "Над 320 изпълнители от 16 населени места ще вземат участие в XV Национален фестивал за млади изпълнители на българска патриотична песен „Родолюбие“, Панагюрище - 2019. Това съобщи за  Радио „Фокус“ – Пазарджик  Радка Костуркова от Община Панагюрище. Тя уточни, че изпълнителите са от Русе, Карлово, Пловдив, София, Берковица, Пазарджик, Панагюрище, Велинград, Стара Загора, Варна, Хисаря, Мездра, Устина, Челопеч, Кричим и Ихтиман.  \r\n„Тази година фестивалът се посвещава на 130-ата годишнина от рождението на Захари Стоянов и 180-ата годишнина от рождението на Нешо Бончев, и ще се проведе на 20 и 21 април в Театър Дом-паметник. Организатори на родолюбивия форум са Община Панагюрище и Център за подкрепа за личностно развитие – Панагюрище. Конкурсът е включен и в Националния календар за извънучилищни дейности на Министерството на образованието и науката за 2018/2019 година. Целта на фестивала е да издигне националното самосъзнание, да разпали родолюбиви чувства и даде поле за изява на млади таланти. Всяко от изпълненията ще се оценява от професионално и от детско жури. Те ще оценяват подбора на репертоара (съобразно възрастта), интонация, вокална техника, художественост на изпълнението и сценична реализация.  \r\nСпециалната награда и тази година е престижната статуетка „Живият пламък”. Фестивалът „Родолюбие” дава поле за изява на млади изпълнители от цялата страна. През всичките години от създаването си фестивалът има безспорен успех и напълно заслужен авторитет на едно от най-добрите издания за патриотична песен в България. Той печели все повече последователи, съмишленици и приятели, които събира в Панагюрище през април“, коментира Костуркова. \r\nВаня НИКОЛОВА", "date": "2019.04.06", "title": "Пазарджик: Над 320 изпълнители ще вземат участие в XV Национален фестивал за млади изпълнители на българска патриотична песен „Родолюбие“ в Панагюрище"}
{"url": "http://www.focus-news.net/news/2019/04/06/2643650/zhan-iv-lyo-drian-reshenieto-na-krizata-v-libiya-mozhe-da-bade-samo-politichesko.html", "text": "Френският външен министър Жан-Ив Льо Дриан изключва възможността за военно решение в Либия. Той каза това в събота, като говори в Динар за резултатите от двудневната среща на външните министри на страните от Г-7, цитира думите му  TACC . \r\n\"По отношение на Либия е абсолютно ясно какво точно трябва да се направи. Главното е, че не може да има военно решение. Решението може да бъде само политическо и то е свързано, преди всичко, с провеждането на национална конференция, която да доведе до провеждане на избори, в които всички либийци ще могат да участват - това се отнася както за парламентарните, така и за президентските избори, \"каза Льо Дриан. \r\nВ същото време той отбеляза, че целта на националната конференция ще бъде \"създаването на конституционен механизъм, който да позволи провеждането на такива избори\". \"Но за да се случи всичко това в спокойна атмосфера, е необходимо да се постигне преодоляване на сегашната ситуация. И също така всички страни трябва проявят сдържаност\", каза министърът. \r\nТой подчерта, че \"това е точно това, което се желае\" от Франция и други страни от \"седемте\". \"Франция се движи в определена посока\", добави той. \"Ние вярваме, че е необходимо да обединим либийските институции на властта, да се откажем от насилието и да започнем изборния процес\". Министърът изрази увереност, че \"всички участници в процеса са наясно с това.\" \r\n„Ние сме близо до постигане на споразумение, което ще осигури нормализиране на ситуацията“, смята Льо Дриан. \"Либийският народ е уморен от сегашната ситуация и се стреми към политическа яснота в страната. Ето защо толкова много граждани изразиха желанието си да участват в изборите, така че политическият процес да надделее над военното съперничество. Важно е цялата световна общност да преследва същата линия\".  Юлиян Марков", "date": "2019.04.06", "title": "Жан-Ив Льо Дриан: Решението на кризата  в Либия може да бъде само политическо"}
{"url": "http://www.focus-news.net/news/2019/04/06/2643639/zhan-iv-lyo-drian-vreme-e-krizata-okolo-brekzit-da-priklyuchi.html", "text": "Френският външен министър Жан-Ив Ле Дриан заяви в събота, че е време кризата около Брекзит да приключи, заявявайки, че тя не може да продължи да доминира в дискусиите в ЕС, цитира думите му  AFP . \r\n\"Време е тази ситуация да свърши\", каза той пред репортери в кулоарите на среща на Г-7 в Динар, Северна Франция. \r\n\"Не можем да живеем постоянно с Брекзит. В един момент трябва да има напускане от страна на Великобритания“. \r\n\"Британските власти и британският парламент трябва да разберат, че Европейският съюз няма да може постоянно да се изтощава с възходи и падения на британската вътрешна политика.\" \r\n\"Британците трябва много бързо да ни кажат как ще излязат от кризата\", добави той. \r\nФранция се стреми да засили натиска върху британския премиер Тереза Мей преди спешната среща на високо равнище на европейските лидери в Брюксел в сряда. Френският президент Еманюел Макрон заяви, че искането й за удължаване на срока за Брекзит няма автоматично да бъде прието, което означава, че Великобритания може да напусне блока без споразумение, коментира агенцията.  Юлиян Марков", "date": "2019.04.06", "title": "Жан-Ив льо Дриан: Време е кризата около Брекзит да приключи"}
{"url": "http://www.focus-news.net/news/2019/04/06/2643674/plovdiv-mezhdunarodnata-dzhaz-formatsiya-western-balkans-band-bg-shte-gostuva-v-grada-na-1-yuni.html", "text": "Международна джаз формация Western Balkans Band BG ще изнесе концерт в България като част от програмата на инициативата „Пловдив – Европейска столица на културата 2019“. Това съобщиха от  Фондация „Пловдив 2019“ . Във формацията свирят шестима музиканти от България, Северна Македония, Сърбия, Босна и Херцеговина, Албания и Черна гора със световноизвестни кариери. Публиката ще се наслади на виртуозното майсторство на Теодосий Спасов, (България), Влатко Стефановски, китара и вокал (Северна Македония), Васил Хаджиманов, клавишни (Сърбия), Амар Сесляр, барабани (Босна и Херцеговина), Йелена Йовович, вокал (Черна гора), и Дритан Хекурани, бас китара (Албания). Шестимата музиканти от балканските страни са обединени от идеята за общите корени на своята история и култура. В този концерт те ще представят уникалното звучене на балканската музика, наситена с живот, с несравним ритъм и спонтанност. Концертът ще се проведе от 20.00 часа на 1 юни в Античния театър.", "date": "2019.04.06", "title": "Пловдив: Международната джаз формация Western Balkans Band BG ще гостува в града на 1 юни"}
{"url": "http://www.focus-news.net/news/2019/04/06/2643675/varna-ot-20-april-zapochva-priemat-v-detskite-gradini-v-grada.html", "text": "От 20 април започва приемът в детските градини във Варна за учебната 2019/2020 година. Обявените свободни места за деца в първа група са 2012. Това съобщиха за  Радио „Фокус“ – Варна  от дирекция „Образование и младежки дейности“ в Общината. 349 от местата са за яслените групи. Електронният прием ще продължи до 20 май. Класирането на децата и обявяването на резултатите ще бъде на 31 май. Заявления за прием в яслени групи се подават за деца, родени през 2017 и 2018 година, а за прием в първа група – за родените през 2016 г. \r\nДиана СТОЕВА", "date": "2019.04.06", "title": "Варна: От 20 април започва приемът в детските градини в града"}
{"url": "http://www.focus-news.net/news/2019/04/06/2643676/sport-milan-povede-no-yuventus-go-pobedi-s-21.html", "text": "В 31-ви кръг от италианската „Серия А“ Ювентус победи Милан с 2:1 като домакин.  \r\nМилан поведе в 39-та минута, когато полякът Пьонтек отбеляза първия гол в този мач. В 60-та минута Дибала изравни от дузпа за Ювентус, а в 84-тата – с гола на Кийн се определи и крайният резултат от срещата – 2:1 за Ювентус. \r\nТака Милан изгуби за осми пореден път от Ювентус и е четвърти в класирането, а за шампионите от италианското футболно първенство тази победа се оценява от специалистите като крачка към нова титла. Те могат да я спечелят в неделя при евентуална загуба на Наполи от Дженоа или след седмица – ако победят СПАЛ.  \r\nВ друг мач от 31-ия кръг Парма и Торино завършиха 0:0.", "date": "2019.04.06", "title": "Спорт: Милан поведе, но Ювентус го победи с 2:1"}
{"url": "http://www.focus-news.net/news/2019/04/06/2643678/afp-prezidentat-na-senegal-prizova-premiera-na-zapadnoafrikanskata-darzhava-da-brakuva-sobstveniya-si-post.html", "text": "Президентът на Сенегал Маки Сал, който в първата седмица на април започна втори мандат, в събота се обърна към Махаммед Бун Абдаллах Дион, който напуска премиерския пост, да смята длъжността, която е заемал до този момент, за закрита, съобщават от президентската пресслужба, предава  AFP .  \r\nСпоред президентски указ, прочетен по националната телевизия, Дион вече ще бъде главен секретар на републиката. В президентското съобщение се заявява, че институционалните реформи, които трябва да се водят от Дион, ще започнат със „закриване на междинното равнище, което заема постът на министър-председателя“.   Ивелина Ватова", "date": "2019.04.06", "title": "AFP: Президентът на Сенегал  призова премиера на западноафриканската държава да „бракува“ собствения си пост"}
{"url": "http://www.focus-news.net/news/2019/04/06/2643677/andrey-hristov-zelenchukoproizvoditel-na-pazarite-v-blagoevgradska-oblast-veche-ima-mestni-zelenchutsi.html", "text": "На пазарите в Благоевградска област вече има местни зеленчуци. Това каза за  Радио „Фокус“ – Пирин  Андрей Христов, зеленчукопроизводител и търговец. По думите му хората предпочитат да купуват български зеленчуци, въпреки че са по-скъпи. „Българските домати варират от 2.30 до 2.70 лева, краставиците - от 1.40 до 2.30 лева, а репите са 70 стотинки“, посочи Христов. Той отбеляза, че вносните зеленчуци са по-евтини с до 50 стотинки.  \r\n„Въпреки по-високата цена, хората предпочитат да купуват местни зеленчуци“, коментира Андрей Христов. Той допълни, че трудностите пред зеленчукопроизводителите са много. „Сам човек не може да се справи и е необходима помощ от семейството и от работници, за да може да се справи човек със земеделието“, каза още Христов. Той добави, че хората трябва да оглеждат зеленчуците преди да ги купуват. „Те може да се ориентират и по месеците, като от октомври до март няма местно производство, а от април вече има“, заяви Андрей Христов. \r\nДенис НИКИФОРОВ", "date": "2019.04.06", "title": "Андрей Христов, зеленчукопроизводител:  На пазарите в Благоевградска област вече има местни зеленчуци"}
{"url": "http://www.focus-news.net/news/2019/04/06/2643679/pazardzhik-prodalzhavat-dnite-na-detskata-kniga-i-detskoto-chetene-v-regionalna-biblioteka-nikola-furnadzhiev.html", "text": "Продължават Дните на детската книга и детското четене в Регионална библиотека „Никола Фурнаджиев“ в Пазарджик, съобщи за  Радио „Фокус“ – Пазарджик  Диана Варникова от библиотеката. На 9 април, от 10.30 часа, ще започне Ателие „Великденче“, с участие на малчугани от детските градини „Здравец“, „Валентина Терешкова“ и „Дъга – филиал Явор“.  \r\nДните на детската книга и детското четене ще продължат с различни прояви до 22 април. Те се провеждат в детския отдел на Регионална библиотека „Никола Фурнаджиев“ в Пазарджик. \r\nВаня НИКОЛОВА", "date": "2019.04.06", "title": "Пазарджик: Продължават Дните на детската книга и детското четене в Регионална библиотека „Никола Фурнаджиев“"}
{"url": "http://www.focus-news.net/news/2019/04/06/2643668/tass-natsionalnata-armiya-na-libiya-privetstva-pozitsiyata-na-moskva-za-situatsiyata-v-arabskata-darzhava.html", "text": "Либийската национална армия (ЛНА) под командването на фелдмаршал Халиф Хафтар приветства позицията на Русия за обстановката в северноафриканската арабска държава. Това заяви в събота официалният представител на ЛНА бригаден генерал Ахмед ал-Мисмари, на специална пресконференция, излъчвана директно по телевизия Al Arabiya, предава  ТАСС . \r\n\"Приветстваме позицията на Русия, която разбира каква е необходимостта да се сложи край на заплахата от опълчението и терористичните групировки \",  е казал бригадният генерал, коментирайки изявлението на руския министър на външните работи Сергей Лавров, направено в Кайро по време на срещата му с египетския му колега Самех Шукри. \r\nПо-рано в събота Лавров заяви, че Москва „следи за пренасочването на въоръжени сили, както от ЛНА, така и от други групировки, включително и от такива, които са обявени за незаконни въоръжени формирования и контролират значителни части от столицата на страната и редица други територии \". Шефът на руската дипломация изтъкна колко е важно „да не се определят виновници в опита да се търси едностранен начин за създаване на порядък в страната \". \r\nВ момента в Либия действат две правителства: в Триполи - признатото от международната общност правителство на националното съгласие с премиер Фаиз Сарадж, и в източните части на страната – временен министерски кабинет, оглавяван от Абдал Абдурахман ат-Тани, което функционира съвместно с избран парламент и поддържащата го ЛНА. \r\nНа 4 април главнокомандващият ЛНА Халиф Хафтар обяви начало на настъпление към Триполи. Армейски военни части активно се придвижват към  столицата по южното направление.   Ивелина Ватова", "date": "2019.04.06", "title": "ТАСС: Националната армия на Либия приветства позицията на Москва за ситуацията в арабската държава"}
{"url": "http://www.focus-news.net/news/2019/04/06/2643683/vestnik-izvestiya-po-germanska-televiziya-obyaviha-che-rusiya-e-nahaltala-v-estoniya.html", "text": "Водещият на новини в германския телевизионен канал ZDF Клаус Клебер обяви, че Русия „е нахълтала“ в Естония, пише вестник  „Известия“ .  \r\nСпоред думите на водещия новинар армиите на САЩ и страните от Европейския съюз са се насочили към дадената територия, за да „изгонят подразделенията на руските въоръжени сили, които са настъпили в нея, както се е случило с Крим преди няколко години“.  \r\nВсе пак, малко по-късно самият Клебер е заявил, че подобна ситуация не е имало изобщо и е помолил зрителите на телевизията да не се тревожат. Той им е обяснил, че „Това не е истина. Просто имидж. И въпреки всичко напълно реалистичен“, предава РИА „Новости“, цитирана от всекидневника. После водещият е обяснил колко важна е „въздържащата“ роля на НАТО. Той е изтъкнал, че мирът на европейския континент се дължи именно на алианса. \r\nТази емисия от „новини“ е възмутила руският телевизионен водещ Владимир Соловьов, който написал в социалната мрежа Instagram, че „подобна модерация на държавния канал на ФРГ е провокация, излязла от Гьобелсовата кутия.“  \r\nНа 5 април полският външен министър Яцек Чапутович заяви, че държавите, членки на НАТО гледат на Русия като на главна заплаха. Москва неведнъж е отбелязвала, че алиансът сам себе си плаши с несъществуваща „руска заплаха“, като така си поставя за цел да натрупва военна сила по границата с Руската федерация. Кремъл припомня, че ще е длъжен симетрично да отвърне на растящата опасност.   \r\nОт вестника припомнят, че Крим влезе в състава на Русия през 2014 година след референдум, на който мнозинството от жителите на полуострова изразиха желание  да се присъединят към Федерацията.  Ивелина Ватова", "date": "2019.04.06", "title": "Вестник „Известия“:  По германска телевизия обявиха, че Русия е „нахълтала“ в Естония"}
{"url": "http://www.focus-news.net/news/2019/04/06/2643681/sport-sled-pobeda-s-41-sreshtu-hadarsfild-lestar-e-sedmi-v-angliyskata-vissha-liga.html", "text": "След като победи Хъдърсфилд с 4:1, отборът на Лестър се изкачи на седмо място в класирането след съботните срещи от програмата на 33 кръг в английската Висша лига. \r\nГоловете за Лестър вкараха:   Тилеманс – в 24-та мин, Варди - в 48-та и в 84-та след дузпа, и Медисън – в 79-та. Единственият гол за Хъдърфилд вкара Муи в 52-та минута от дузпа. \r\nДругите два резултата от съботните срещи в английската Висша лига: \r\nБърнли победи Борнемут с 3:1, а Кристал Палас надви Нюкасъл с 1:0.", "date": "2019.04.06", "title": "Спорт: След победа с 4:1 срещу Хъдърсфилд, Лестър е седми в английската Висша лига"}
{"url": "http://www.focus-news.net/news/2019/04/06/2643682/api-vremenno-e-ogranicheno-dvizhenieto-po-pat-i-6-aytos-karnobat-v-uchastaka-chernograd-pirne.html", "text": "Временно е ограничено движението по път I-6 Айтос - Карнобат в  участъка Черноград - Пирне поради ПТП. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание, спазвайки указанията на “Пътна полиция”, по обходния маршрут: АМ “Тракия” Ветрен - Карнобат.", "date": "2019.04.06", "title": "АПИ: Временно е ограничено движението по път I-6 Айтос - Карнобат в  участъка Черноград - Пирне"}
{"url": "http://www.focus-news.net/news/2019/04/06/2643684/sport-real-madrid-pobedi-eybar-s-21-kato-gost.html", "text": "В събота се изиграха четири мача от програмата на 31-вия кръг на испанското първенство по футбол.  \r\nСрещата между Реал, Мадрид, и Ейбар откриха домакините в 39-та минута с гола на 23-годишния нападател на Ейбар Кардона. През второто полувреме обаче двата гола на Бензема (в 59-та и 81-та мин.) определиха финалния резултат от 2:1 за мадридския Реал. \r\nДругите съботни мачове от испанското първенство приключиха със следните резултати: \r\nЕспаньол победи Жирона с 2:1; \r\nРайо Валекано – Валенсия с 2:0, \r\nи Барселона-Атлетико, Мадрид, 2:0.", "date": "2019.04.06", "title": "Спорт: Реал, Мадрид, победи Ейбар с 2:1 като гост"}
{"url": "http://www.focus-news.net/news/2019/04/06/2643671/tass-klichko-predlozhi-na-poroshenko-i-zelenskiy-da-ne-razsmivat-horata.html", "text": "Украинският боксьор Владимир Кличко призова кандидатите за президент на Украйна Петро Порошенко и Владимир Зеленский „ да не разсмиват хората“ и да  правят медицински изследвания, които да бъдат правилно анализирани, предава  ТАСС .    \r\n\"Медицинският тест, който направихте, беше смешен. По друг начин не мога да определя това, което се случи. Аз съм спортист с 30-годишна практика и знам, че поне 48 часа трябва да минат преди да се обявят резултатите в социалните медии \", е заявил спортистът в специално видеообръщение във Фейсбук. Той е призовал двамата претенденти да се използват подобни методи: „Недейте да лъжете и себе си, и нас, гражданите на Украйна, които искат да изберат чист президент, чист в най-главното – в мислите си \". \r\nПреди дни Зеленский предложи на сега действащия президент да се срещнат в публичен дебат на най-големия стадион в Украйна – „Олимпийски“, като преди това преминат през медицински тестове за наркотици и алкохол в организма. Порошенко прие предложението и в петък сутринта двамата в присъствието на журналисти се явиха в различни медицински центрове, за да проведат нужните изследвания. Главният лекар на Градската болница за наркомани в Киев незабавно обяви, че е проведен експресен анализ, според който в кръвта на Порошенко не са открити забранени препарати. След това от неговия предизборен щаб публично заподозряха, че резултатите от медицинския тест на Зеленский може да се окажат фалшиви.   Ивелина Ватова", "date": "2019.04.06", "title": "ТАСС: Кличко предложи на Порошенко и Зеленский \"да не разсмиват хората \""}
{"url": "http://www.focus-news.net/news/2019/04/06/2643673/tass-spored-guaydo-vlastta-vav-venetsuela-e-v-panika.html", "text": "Лидерът на венецуелската опозиция Хуан Гуайдо обяви в събота, че администрацията на президента Николас Мадуро е в паника заради протестите в страната, информира  ТАСС , като се позовава на негово изявление на митинг в Каракас, предаван пряко от телевизия TVV. \r\n\"Те [властите] са изпаднали в паника. Президентският дворец „Мирафлорес“ се тресе, защото ние сме на улицата. Докато те контролират четири квартала [Каракас], ние протестираме на 358 места в цялата страна \", прави сметки Гуайдо.  Опозиционерът е изтъкнал, че протестите „няма да спрат, колкото и да е трудно“. По думите му, следващата фаза на операция „Свобода“ ще започне на 10 април. \"В сряда [10 април] започва нов етап от операция \"Свобода\".“  \r\nПолитикът обаче не е уточнил какво именно разбира под втора фаза, но е призовал привържениците си „да запазят единството и организираността си“.  Ивелина Ватова", "date": "2019.04.06", "title": "ТАСС: Според Гуайдо властта във Венецуела е в паника"}
{"url": "http://www.focus-news.net/news/2019/04/06/2643680/afp-premierat-na-libiya-saradzh-tarzhestveno-obeshta-tvardost-pred-ofanzivata-na-haftar.html", "text": "Току-що (22.00 ч. бълг.- време – бел. ред.) френската телеграфна агенция  AFP  съобщи, че премиерът на Либия Сарадж, оглавяващ кабинет, признат от международната общност, е обещал да се запази „самообладание и твърдост“ пред лицето на офанзивата, предприета от Хафтар (главнокомандващ ЛНА, която настъпва от юг към Триполи. – бел. ред.). \r\nМалко по-рано в събота либийският премиер Сарадж обвини съперника си Хафтар, че го „предава“.   Ивелина Ватова", "date": "2019.04.06", "title": "AFP:  Премиерът на Либия Сарадж  тържествено обеща „твърдост“ пред офанзивата на Хафтар"}
