{"url": "http://www.focus-news.net/news/2019/10/23/2711377/suhi-i-prohodimi-sa-patnite-nastilki-v-oblast-burgas.html", "text": "Сухи и проходими са пътните настилки в областта. Това съобщиха за  Радио \"Фокус\" - Бургас  от Областно пътно управление. Видимостта е отлична, няма затворени пътни участъци. Движението е интензивно в района на кръстовището с кръгово движение край Поморие, в района на Военноморска база Бургас край село Атия, както и по автомагистрала \"Тракия\" в посока София до разклона за град Българово. По входно-изходните пътни артерии на град Бургас трафикът също е натоварен - струпване на автомобили се наблюдава по някои участъци от бул. \"Тодор Александров\" в посока ж.к. \"Меден рудник\", както и по пътната отсечка Бургас - кв. \"Сарафово\". В централната градска част движението е интензивно в района на жп гара Бургас, в района на Новата поща, както и в района на кръстовището с кръгово движение \"Трапезица\".  \r\nМария ПОПЧЕВА", "date": "2019.10.23", "title": "Сухи и проходими са пътните настилки в област Бургас"}
{"url": "http://www.focus-news.net/news/2019/10/23/2711375/mestni-izbori-2019-kostadin-dimitrov-kandidat-na-pp-gerb-za-kmet-na-rayon-trakiya-v-plovdiv-edna-matematicheska-gimnaziya-sashto-bi-bila-dobre-situirana-v-trakiya.html", "text": "Силно се надявам, че моите достойнства са довели до видими резултати в Район „Тракия“. Това каза за  Радио „Фокус“- Пловдив  кандидатът за кмет на Район „Тракия“ от ПП ГЕРБ Костадин Димитров. „В рамките на 8 години ние успяхме да преобразим изцяло района. Емблематичен за нас е парк „Лаута“, който в началото на мандата беше едно непроходимо и опасно за преминаване място, а сега е място, където всеки гражданин на Пловдив може да дойде и да спортува, да прекара свободното си място на барбекютата, на детските площадки, по алеите в парка, да разположи своите одеяла и хамаци на местата за почивка и не само. Направихме и други малки интервенции в парка. Самият той се превърна и в сцена за мероприятия. Виждате как един народен събор се превърна във фолклорен фестивал, с над 4000 участници, който се разшири на три сцени. Имаме все повече децентрализация на културата, именно в този парк. Виждате как Тракия се превърна в място, където се провеждат много събития. Но парк „Лаута“ не е всичко, което сме направили. Успяхме да преобразим и няколко микрорайона, и това, което сме поели като ангажименти през годините го направихме. Успяхме да помогнем за паркирането в А 13, успяхме да направим малко тротоари в A 10, близо до Лаута, успяхме в А11 да преобразим изцяло пътната настилка, успяхме в А5 да направим така, че близо до блоковете да направим търговските центрове, които са едни уникални магазини и то изцяло със съгласието на хората и тяхната препоръка. Успяхме де имаме добър контакт с гражданите и те да предложат и в други микрорайони какво да направим, за да продължим напред. Това показва, че ние сме свършили работата добре, само още работа, работа, работа ни предстои, за да заживеят и други микрорайон по-добре“, посочи Костадин Димитров. \r\n„Недовършени останаха няколко малки обещания, които са на последната страница на моя тефтер и съм се ангажирал в моя нов мандат да ги изпълня“, каза още Димитров. „Моята най-голяма гордост е безспорно новата Детска ясла „Приказка“, която стана като една истинска приказка. 30 години в Район „Тракия” не е строена детска ясла”, каза Костадин Димитров и обеща да продължи работата в тази посока. „Несъмнено се гордея и с парковете, които изградихме, като новият парк „Пловдив 2019””, добави той. Сега хората се наслаждават на много нови паркови места, на велоалеи, на места за фитнес за открито. Гордост от свършеното е и залесяването в района, което е емблематично, над 80 дка. „Много е направено, но най-доброто предстои, имаме енергия за много повече”, добави кандидатът за кмет на Район „Тракия” Костадин Димитров. \r\n„Вярваме, че хората ще оценят свършеното и в изборната бюлетина ще посочат номер 43”, каза Димитров. По думите му свършената работа няма как да бъде неглижирана и ако му гласуват отново доверие, ще бъдат свършени и още много неща в района. „Надявам се да успеем да реализираме и Парка „Хан Крум“, което е голяма хапка за района. Една Математическа гимназия също би била добре ситуирана в „Тракия” и би била добре за района. Ние имаме добри математици, които са нашата гордост в чужбина, радвам се, че имаме такива умни и добри деца, както и спортисти, които се надявам да ни донесат още много успехи”, каза още Костадин Димитров. \r\n„Моето послание към вас е да бъдете положителни, трезвомислещи и да гласувате със съвест! Това, което направихме е много, но ни предстои още много повече, затова гласувайте с бюлетина номер 43“, добави кандидатът за кмет на Район „Тракия”, от ПП ГЕРБ Костадин Димитров. \r\nЦветана ТОНЧЕВА", "date": "2019.10.23", "title": "Местни избори 2019: Костадин Димитров, кандидат на ПП ГЕРБ за кмет на Район „Тракия“ в Пловдив: Една Математическа гимназия също би била добре ситуирана в „Тракия“"}
{"url": "http://www.focus-news.net/news/2019/10/23/2711374/shte-bade-napravena-parva-kopka-na-parvi-etap-ot-rekonstruktsiyata-i-podmyanata-na-vodoprovodnata-mrezha-po-republikanskiya-pat-dragichevo-rudartsi-kladnitsa-na-24-oktomvri.html", "text": "На 24 октомври в 11 часа ще бъде направена първа копка на първи етап от реконструкцията и подмяната на водопроводната мрежа по републиканския път Драгичево - Рударци - Кладница. Това съобщиха от пресцентъра на  Община Перник . Стартът на строителството ще бъде даден в Рударци. Общината кани всички, които желаят да присъстват на церемонията.", "date": "2019.10.23", "title": "Ще бъде направена първа копка на първи етап от реконструкцията и подмяната на водопроводната мрежа по републиканския път Драгичево - Рударци - Кладница на 24 октомври"}
{"url": "http://www.focus-news.net/news/2019/10/23/2711380/mestni-izbori-2019-kandidatat-za-kmet-na-sofiya-yordanka-fandakova-prodalzhavame-izgrazhdaneto-na-bul-filip-kutev-v-lozenets.html", "text": "„Завършването на бул. „Филип Кутев“ от бул. „Черни връх“ до бул. „Симеоновско шосе“ е ключово за облекчаване на трафика. Продължаваме и разширението на бул. „Тодор Каблешков“. И двата булеварда са част от вътрешния ринг на града, като голямата цел е да изградим връзка между бул. „Цар Борис III“ и „Симеоновско шосе“. В момента текат отчуждителни процедури и се проектират и двата обекта“. Това каза Йорданка Фандъкова, кандидат за кмет на София на среща с граждани в район „Лозенец“, на която присъства и кандидатът за кмет на района Любомир Дреков, съобщиха от пресцентъра на  ПП ГЕРБ .  \r\n„За по-добрата връзка на кв. „Витоша ВЕЦ Симеоново“ с центъра и метрото предвиждаме  обособено трамвайно трасе от Семинарията до Зоопарка. Това е проект, за който работим заедно с досегашния кмет и Любомир Дреков и гражданите от квартала“, каза още Йорданка Фандъкова. Тя обясни, че вече е подготвена маршрутната схема за довеждащ транспорт, който ще подобри свързаността с градски транспорт на „Витоша ВЕЦ Симеоново“. В момента текат и процедурите за закупуване на малки електробуси, които могат да минават по кварталните улици.  Довеждащ транспорт от кварталите до метрото е един от новите проекти в програмата на Фандъкова, който може да стартира от следващата година.", "date": "2019.10.23", "title": "Местни избори 2019: Кандидатът за кмет на София Йорданка Фандъкова: Продължаваме изграждането на бул. „Филип Кутев“ в „Лозенец“"}
{"url": "http://www.focus-news.net/news/2019/10/23/2711376/mestni-izbori-2019-vodachat-na-listata-za-obshtinski-savetnitsi-na-abv-v-sofiya-ivaylo-kalfin-progoni-oktopoda-simvolizirasht-koruptsiyata-v-stolitsata.html", "text": "Водачът на листата за общински съветници на АБВ в София Ивайло Калфин прогони октопода, символизиращ корупцията в столицата, предаде репортер на  Агенция „Фокус“ . Своеобразният октопод изобрязява корупцията в столицата и с неговите пипала са свързани инфраструктурата, ВиК, ТЕЦ-овете и обществените поръчки на София.  По време на предизборната кампания октоподът бе „разходен“ от младежите на АБВ из софийските улици. Ивайло Калифин заедно с младежи от АБВ и в присъствието на кандидата за кмет на София Мая Манолова отърва столицата от пипалата на октопода по най-хуманния начин. Октоподът бе опакован в кашон и изпратен за Марианската падина в Тихия океан. „Октоподът си замина на мястото. Мястото му е в океана в Марианската падина. Няма по-дълбоко място“, отчете Ивайло Калфин и заяви, че там октоподът няма да се занимава със софийските въпроси и ще плува там. Събитието се проведе Националната библиотека „Св. св. Кирил и Методий“. Там присъстваха още председателят на столичната организация на АБВ Емил Кало, заместникът му Пламена  Заячка, младеж и симпатизанти на партията.  \r\nДеница КИТАНОВА", "date": "2019.10.23", "title": "Местни избори 2019: Водачът на листата за общински съветници на АБВ в София Ивайло Калфин прогони октопода, символизиращ корупцията в столицата"}
{"url": "http://www.focus-news.net/news/2019/10/23/2711446/deneshen-makedoniya-pompeo-privetstva-protokola-za-priemaneto-na-makedoniya-v-nato.html", "text": "Държавният секретар на САЩ Майк Помпео приветства ратифицирането на протокола за членство на Северна Македония в НАТО, пише скопският вестник  “Денешен“ . \r\nВ своето изявление, публикувано от Държавния департамент, Помпео подчерта, че приемането на протокола за присъединяване на Македония към НАТО в американския парламент подчертава ангажимента на САЩ към трансатлантическата сигурност и представлява важна стъпка напред в прогреса на страната към членство в Алианса. \r\n„Ние силно подкрепяме ангажимента на Северна Македония за по-близка интеграция в трансатлантическата общност. Това гласуване потвърждава постоянния ангажимент на Северна Македония към демократичните принципи и върховенството на закона и приносът й за мира и сигурността в региона. Очакваме Македония скоро като 30-ти член на НАТО“, каза Помпео в изявлението си. \r\nПо-рано американският парламент прие резолюция за ратифицирането на протокола за членство в НАТО на Северна Македония с общо 91 гласа „за“ и два „против“.  \r\nОбщо 25 от 29 страни членки на НАТО са ратифицирали протокола за приемане на страната в Алианса. \r\n \r\n : Теодор Пенев", "date": "2019.10.23", "title": "„Денешен“ (Македония): Помпео приветства протокола за приемането на Македония в НАТО"}
{"url": "http://www.focus-news.net/news/2019/10/23/2711383/mestni-izbori-2019-ivaylo-kalfin-abv-shte-rabotim-za-chestni-obshtinski-finansi.html", "text": "Ще работим за честни общински финанси. Това каза водачът на листата общински съветници на АБВ в София Ивайло Калфин на предизборно мероприятие  пред Националната библиотека „Св. св. Кирил и Методий“, предаде репортер на  Агенция „Фокус“ . Преди да произнесе слово заедно с младежите от АБВ Ивайло Калфин прогони октопод, символизиращ корупцията в София в Тихия океан. „Това е символ, с който показваме, че смятаме да работим честни общински финанси и гражданите да знаят къде отиват парите“, заяви още Калфин. Той отправи и призив на 27-ми и след това, ако се наложи още един път следващата седмица, в ръцете на всички е градът да стане по-различен и по-честен. Калфин изрази надежда, че АБВ ще получи подкрепа от кандидата за кмет на София Мая Манолова за прозрачната политика. На това тя отговори: „Така е. Корупцията е навсякъде около нас. В институциите в Столична община от обществените поръчки за десетки милиони левове, до възможността да запишеш дете в детска градина. Корупцията няма цвят, затова и борбата срещу нея също няма цвят и трябва да се прави от всички, независимо дали са партийни или безпартийни граждани“, каза Манолова. Тя посочи, че в нейната платформа са включени много мерки. В края на словата Ивайло Калфин и Мая Манолова си стиснаха ръцете.  \r\nДеница КИТАНОВА", "date": "2019.10.23", "title": "Местни избори 2019: Ивайло Калфин, АБВ: Ще работим за честни общински финанси"}
{"url": "http://www.focus-news.net/news/2019/10/23/2711381/premierat-boyko-borisov-ne-chuvstvam-che-sam-uvolnil-bobi-mihaylov-nito-imam-pravo-nito-sam-go-napravil.html", "text": "Нито имам право, нито съм уволнил шефа на Българския футболен съюз Борислав Михайлов, но изразих като всеки гражданин, пък и от тази гледна точка, която правим през спортното и финансовото министерство за футбола, бяха категоричен, че повече не може да продължава. Това каза премиерът Бойко Борисов в интервю за предаването „Лице в лице“ по  бТВ . Той посочи, че прави чест на БФС за подаването на оставките им след расисткия скандал заради мача Англия-България. „Сега ще си изберат ново ръководство и се надявам да обърнат внимание на детско-юношеския футбол. Ние можем да помогнем за детско-юношеския футбол и за това да се дадат перспективи за развитие. Всичко останало си е работа на футболните хора“, посочи още премиерът.", "date": "2019.10.23", "title": "Премиерът Бойко Борисов: Не чувствам, че съм уволнил Боби Михайлов – нито имам право, нито съм го направил"}
{"url": "http://www.focus-news.net/news/2019/10/23/2711382/bezplaten-kurs-po-portugalski-ezik-shte-se-provede-v-burgas.html", "text": "Ако сте почитател на тази южна и екзотична страна, все още може да се запишете на безплатен курс по португалски в Бургас. За пета поредна година стартира безплатно обучение по португалски език, насочено към студенти и преподаватели от Бургаския свободен университет и университет \"Проф. д-р Асен Златаров\". Това съобщиха от пресцентъра на  Община Бургас . Инициативата се реализира от Португалски културен и езиков център \"Камойш\" и има за цел да популяризира португалската култура. Обучителните часове в двата университета се реализират в удобно за групата време. Всеки курсист ще усъвършенства своите езикови умения по разговорен и писмен португалски за начинаещи, ниво А1 и А2. Езиковата подготовка се води от Деница Александрова. За студенти и преподаватели от Университет \"Проф. д-р Асен Златаров\" групата стартира на 25-ти октомври, петък от 09:30 часа в новия корпус на Медицинския университет. За студентите на БСУ първите часове ще започнат на 26-ти октомври (събота) от 09.30 часа. Обучението е безплатно и се финансира въз основа на подписано споразумение за сътрудничество между Институт  \"Камойнш\" и БСУ, както и споразумение между Институт  \"Камойнш\" и университет \"Проф. д-р Асен Златаров\". За контакти: Деница Александрова - 0878872613.", "date": "2019.10.23", "title": "Безплатен курс по португалски език ще се проведе в Бургас"}
{"url": "http://www.focus-news.net/news/2019/10/23/2711384/premierat-boyko-borisov-varhovenstvoto-na-zakona-e-tochno-tova-kogato-ima-proiznesena-prisada-da-se-saobrazish-s-neya-nezavisimo-dali-si-saglasen.html", "text": "Върховенството на закона е точно това: когато има произнесена присъда, да се съобразиш с нея, независимо дали си съгласен. Това каза премиерът Бойко Борисов в интервю за предаването „Лице в лице“ по  бТВ . На въпрос дали Европейският съвет и Европейският парламент ще приемат предложението на ЕК за отпадането на мониторинга за България Борисов отговори, че когато сме влизали в ЕС, тогава е взето решение Европейската комисия да реши колко време ще продължи мониторинговият механизъм. „Комисията взе решение да отпадне. Оттук насетне всички останали неща, които предполагате, са нови и би трябвало да се взимат отделни решения за всяка една от другите държави. Факт е, че ние сме изпълнили всички указания, всички мерки, които бяха предписани. Далеч не считам, че сме идеални“, допълни министър-председателят.  Той посочи още, че проблеми с правосъдието и вътрешния ред има във всички европейски страни. „Именно затова много от колегите изразиха недоволство, че само към България и Румъния има такъв механизъм, а към другите няма. В много други държави също се получават такива недъзи да ги наречем. Сега ще има един общ механизъм за всички държави, което е добре, защото ние  трябва непрекъснато да се усъвършенстваме и върховенството на закона да стои винаги на първо място“, добави още Бойко Борисов.", "date": "2019.10.23", "title": "Премиерът Бойко Борисов: Върховенството на закона е точно това: когато има произнесена присъда, да се съобразиш с нея, независимо дали си съгласен"}
{"url": "http://www.focus-news.net/news/2019/10/23/2711386/premierat-boyko-borisov-protestite-sreshtu-geshev-sa-delo-samo-na-edna-politicheska-partiya.html", "text": "Протестите срещу Гешев са дело само на една политическа партия. Това каза премиерът Бойко Борисов в интервю за предаването „Лице в лице“ по  бТВ . Той допълни, че ако се върнем назад във времето, тези предложения и промени в закона, с които прокурорската колегия на ВСС издига кандидатите за главен прокурор, са били внесени още по времето, когато Христо Иванов е бил правосъден министър.  „Тогава, за да не се месят политиците, защото дотогава знаете как се избираха и главният прокурор, и председателят на ВКС, се взе решение от парламента и законът се промени прокурорите да номинират и издигат своите кандидатури, а съдиите да номинират и издигат своите кандидатури“, допълни министър-председателят.", "date": "2019.10.23", "title": "Премиерът Бойко Борисов: Протестите срещу Гешев са дело само на една политическа партия"}
{"url": "http://www.focus-news.net/news/2019/10/23/2711379/premierat-boyko-borisov-edinstvenata-ni-vrazka-s-kamiona-ot-eseks-e-tabelata-za-registratsiya.html", "text": "Единствената връзка на България с камиона от Есекс е табелата за регистрация. Това каза премиерът Бойко Борисов в интервю за предаването „Лице в лице“ по  бТВ . „Камионът от Есекс е български. Всички сме покъртени. Регистриран е 2017 година от ирландска гражданка, тогава напуска България и повече не е влизал в пределите на страната ни. Ние не сме свързани, освен с табелата на камиона. Работим добре с английските служби по всички теми и максимално ще съдействаме\", допълни още премиерът.", "date": "2019.10.23", "title": "Премиерът Бойко Борисов: Единствената ни връзка с камиона от Есекс е табелата за регистрация"}
{"url": "http://www.focus-news.net/news/2019/10/23/2711387/aktsenti-v-sutreshniya-blok-dobro-utro-balgariya-po-radio-fokus-na-24-oktomvri.html", "text": "Според доклад на ООН България е една от 10-те държави с най-бързо усложняваща се демографска обстановка, на фона на това какви са механизмите за превенция на изоставянето на деца и подкрепа на деца в риск и техните семейства? По тези и други въпроси в сутрешния блок  „Добро утро, България“  на   Радио „Фокус“  ще разговаряме с Димитрина Петрова, Директор „Развитие програми“, SOS детски селища България. Със зам.-председателя на ДПС Ахмед Ахмедов ще обобщим посланията и акцентите в предизборната кампания на Движението за права и свободи. Използването на социалните мрежи от политиците е част от успешната битка за гласоподаватели или нов модел на комуникация? Как това ще промени медийната среда? Между това политическо говорене и суперблогърите, в капан ли са традиционните медии. Очаквайте коментира на социалния антрополог Харалан Александров. Оригиналът на Панагюрското златно съкровище се завръща у дома за 70-годишнината от откриването му. По този повод уникалните 9 златни съда ще бъдат изложени от 11 ноември до 16 декември в Историческия музей в Панагюрище. Повече за това каква е неговата история и какви митологични сцени са изобразени на съдовете, ще чуем от репортажа на Ваня Николова от Радио „Фокус“ – Пазарджик. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.10.23", "title": "Акценти в сутрешния блок „Добро утро, България“ по Радио „Фокус“ на 24 октомври"}
{"url": "http://www.focus-news.net/news/2019/10/23/2711378/daily-sabah-mezhdunarodnata-podkrepa-e-ot-klyuchovo-znachenie-za-zavrashtaneto-na-siriyskite-bezhantsi-smyata-erdogan.html", "text": "Анкара ще установи зоната за сигурност в Северна Сирия възможно най-скоро, за да подпомогне доброволното завръщане на бежанци с подкрепата международната общност, твърди президентът на Турция Реджеп Тайип Ердоган, пише проправителственият вестник  Daily Sabah . \r\nПрезидентът говори пред репортери в град Сочи, ден след като Турция и Русия постигнаха сделка за установяването на зона за сигурност в Северна Сирия. Според договора, кюрдските сили ще се изтеглят на 30 км от границата между Турция и Сирия в рамките на 150 часа. Освен това в региона ще започнат да оперират съвместни руско-турски патрули, които ще стигат до 10 километра навътре в територията на Сирия.  \r\n„Около един милион души могат да бъдат заселени отново в региона, който ще бъде превърнат в „зона за сигурност“ след операцията „Извор на мира“, заяви Ердоган, като добави, че този брой може да стигне до 2 млн. души, ако в зоната бъдат включени градовете Ракка и Дейр ез-Зор.  \r\nСпоред Ердоган, обаче това не е нещо, с което Турция може да се справи сама и тя ще има нужда от международна подкрепа.  \r\n„Ние установихме разходите, направихме нужните планове и приготвихме проектите, свързани с това. Дори представихме (плана) пред 17 лидери, с които разговарях по време на Общото събрание на ООН“, добави президентът.  \r\nТой подчерта, че Турция очаква въпроса да бъде дискутиран на срещата в Женева, където за първи път ще заседава Сирийския конституционен съвет на 29-30 октомври.  \r\n„Искаме да установим жилища, болнични заведения, училища и още, за да се завърнат сирийците“, заяви още Ердоган.  \r\nТой още заяви, че Русия винаги е подкрепяла турската намеса в Сирия, за разлика от САЩ и разкритикува помощта, която администрацията на бившия президент Барак Обама е изпратила до кюрдските сили в град Кобане.  \r\n„Ако ние държим 350 хил. души от Кобане, отговорност за това носи администрацията на Обама“, заяви още президентът. Той отхвърли твърденията, че Турция не държи кюрдски бежанци, като заяви, че освен тях в страната има и езиди и други сирийски мигранти.  \r\nСпоред него обаче сирийците са истинските притежатели на региона и Турция е там единствено за да се подсигури в това.  \r\n„Ние не сме окупаторска армия“, заяви президентът. \r\n \r\n : Теодор Пенев", "date": "2019.10.23", "title": "Daily Sabah: Международната подкрепа е от ключово значение за завръщането на сирийските бежанци, смята Ердоган"}
{"url": "http://www.focus-news.net/news/2019/10/23/2711388/detskiyat-pesenen-konkurs-biseri-ot-pomoriyskiya-bryag-2019-shte-se-provede-v-pomorie-na-26-oktomvri.html", "text": "Детският песенен конкурс “Бисери от поморийския бряг” 2019 ще се проведе на 26 октомври от 10.30 часа в залата на Народно читалище “Светлина 1939” – Поморие. Това съобщиха от пресцентъра на   Общината  . В 23-тото издание на конкурса отново ще вземат участие таланти на възраст от 4 до 18 години. Те ще представят любими български популярни песни, а  изявите им ще бъдат оценени от професионално жури. Всички жители и гости на Поморие са поканени, за да послушат хубава българска поп музика и да подкрепят младите изпълнители.", "date": "2019.10.23", "title": "Детският песенен конкурс “Бисери от поморийския бряг” 2019 ще се проведе в Поморие на 26 октомври"}
{"url": "http://www.focus-news.net/news/2019/10/23/2711061/pregled-na-osnovnite-temi-v-svetovniya-pechat-agentsiya-fokus.html", "text": "Срещата между президентите на Русия и Турция и писмо на бившия руски външен министър Андрей Козирев са сред темите на световния печат . \r\n*** \r\n \r\n Днес проведохме много продуктивни срещи с нашите руски колеги в Сочи и постигнахме отлично споразумение \", заяви висш турски чиновник, който говори при условие за анонимност пред турското англоезично издание  Daily Sabah . \r\n\"Анкара и Москва се договориха да създадат зона за сигурност, свободна от терористи\", добави той. \r\nВ съвместна пресконференция с президента Реджеп Тайип Ердоган  руският президент Владимир Путин заяви, че Москва разбира опасенията на Турция за тероризма на южната й граница. \"Ние споделяме тези опасения; тези сепаратистки движения бяха доскоро подстрекавани\", каза Путин. \r\n„Важно е терористите да не се възползват от турската военна операция„ Извор на мира“ в Сирия, заяви руският президент. \r\nЕрдоган започна изявлението, като каза, че Турция ще продължи да работи по-усилено за справяне с притесненията на руснаците относно ситуацията в Северна Сирия. \"Нашата операция \"Извор на мира\" се провежда за премахване на терористите от региона; ние не сме алчни за територията на никоя страна\", каза Ердоган. \r\n\"Турция и Русия се споразумяха да не допускат сепаратистки движения в Сирия. От 23 октомври, 12:00 часа на обяд, терористите от Отрядите за народна самоотбрана (ОНС) и техните боеприпаси ще бъдат изведени от зоната за сигурност и техните позиции ще бъдат демонтирани.\" \r\n\"ОНС ще се оттеглят на 30 километра навътре в сирийска територия в рамките на 150 часа, след това турско-руските съвместни патрули ще бъдат пуснати в зона с дълбочина 10 километра\", каза той. \r\n\"Терористите от ОНС в Тел Рифаат и Манбиж ще напуснат района\", добави още Ердоган, говорейки за северозападните сирийски градове, които понастоящем са заети от сили на ОНС. \r\nВестникът представя приетия от двете страни Меморандум: \r\n \r\nМеморандум за разбирателство между Турция и Руската федерация (Сочи, 22 октомври 2019 г.) \r\n \r\nПрезидентът на Република Турция Реджеп Тайип Ердоган и президентът на Руската федерация Владимир Путин се съгласиха по следните точки: \r\n \r\n1. Двете страни отново заявяват своя ангажимент за запазването на политическото единство и териториалната цялост на Сирия и защитата на националната сигурност на Турция. \r\n2. Те подчертават своята решимост да се борят с тероризма във всички форми и прояви и да попречат на  сепаратистките програми на сирийската територия. \r\n3. В тази рамка ще бъде запазено установеното статукво в сегашната зона на операцията „Извор на мира“, обхващаща Тел Абяд и Рас Ал Айн с дълбочина 32 км. \r\n4. Двете страни потвърждават важността на Споразумението от Адана. Руската федерация ще улесни прилагането на Споразумението от Адана при настоящите обстоятелства. \r\n5. От 12.00 часа на 23 октомври 2019 г. руската военна полиция и сирийските гранични служители ще влязат в сирийската страна на турско-сирийската граница, извън зоната на операция „Извор на мира“, за да улеснят извеждането на елементите на ОНС и техните оръжия в дълбочина от 30 км от турско-сирийската граница, което трябва да бъде завършено за 150 часа. От този момент съвместни руско-турски патрули ще започнат да се движат на запад и на изток от района на операция „Извор на мира“ с дълбочина 10 км, с изключение на град Камишли. \r\n6. Всички елементи на ОНС и техните оръжия ще бъдат премахнати от Манбидж и Тел Рифат. \r\n7. И двете страни ще предприемат необходимите мерки за предотвратяване на проникването на терористични елементи. \r\n8. Ще бъдат предприети съвместни усилия за улесняване на завръщането на бежанците по безопасен и доброволен начин. \r\n9. Ще бъде създаден съвместен механизъм за наблюдение и проверка, който да наблюдава и координира прилагането на този меморандум. \r\n*** \r\n \r\n Турският президент Реджеп Ердоган и руският президент Владимир Путин на 22 октомври постигнаха споразумение за създаване на зона за сигурност в северната част на Сирия по протежение на турската граница, пише англоезичното издание на турския вестник  Hurriyet . \r\nСпоред сделката, статуквото в зоната на операция „Извор на мира“ ще бъде запазено. \r\nСлед 150 часа, започващи от 23 октомври на обяд, всички бойци на Отрядите за народна самоотбрана (ОНС) ще се оттеглят отвъд 30-километровата линия от турската граница с оръжията си и техните укрепления ще бъдат унищожени. \r\nВ същото време турските и руските войски ще започнат патрулиране в 10-километровата зона на изток и запад от зоната на операцията, за да предотвратят проникването на бойците в зоната за сигурност. \r\nДвете страни ще работят заедно за безопасното завръщане на сирийските бежанци, заяви Ердоган след шестчасова среща с Путин. \r\n„Говорихме предимно за операцията „Извор на мира“и подробно запознах с нея руския президент Путин“, каза Ердоган на съвместна пресконференция с руския си колега. \r\nТурция и Русия няма да допуснат сепаратистки действия на сирийска земя в рамките на Споразумението от Адана, подписано между Турция и Сирия през 1998 г. \r\nРусия разбира стъпките на Турция по отношение на защитата на нейната национална сигурност, каза Путин и добави, че Ердоган е обяснил подробно  турската операция в Сирия. \r\n„Събитията на място не трябва да осуетят плановете на Сирийския конституционен комитет да започне работа в Женева следващата седмица“, заяви Путин. \r\nГоворейки преди заминаването си за Сочи, Ердоган изключи присъствието на ОНС от всяко бъдещо решение за Сирия, където конфликтът продължава. \r\n\"Терористите от ОНС нямат място в бъдещето на Сирия\", заяви Ердоган на пресконференция на летището в Анкара  „Есенбоджа“. \r\n„Ще обсъдим стъпките, които трябва да се предприемат за прекратяване на присъствието на ОНС в райони, където има елементи на сирийския режим.“ \r\nПрезидентът добави, че операцията на Турция в Северна Сирия е неутрализирала 775 бойци от ОНС, докато в рамките й са убити седем турски войници, 79 членове на подкрепяната от Турция Сирийска национална армия (SNA) и 20 цивилни. \r\nУспешната операция, насочена към установяване на мир в региона, прочисти площ от 2200 квадратни километра от терористични групи, добави той. \r\nАнкара и САЩ постигнаха споразумение за 32-километрова зона за сигурност на юг от турската граница в Сирия, където Турция иска да настани повече от 3 милиона бежанци, които в момента е намират на нейна територия. \r\nОколо 700 - 800 бойци се оттеглиха от зоната за сигурност, а 1200 - 1300 планират да се оттеглят, каза Ердоган. \r\nПо отношение на въпроса за разговора на френския президент Еманюел Макрон с Путин за удължаване на 120-часовата пауза, Ердоган заяви, че не е получил предложение по въпроса. \r\n„Макрон обсъжда тези проблеми с терористите“, каза Ердоган. „Сигурно е избрал начин да ни предаде косвено предложението на терористите.“ \r\n*** \r\n \r\n В статия озаглавена „От Русия с възхищение и отчаяние“ в американския вестник  The New York Times  бившият руски външен министър от времето на Борис Елцин Андрей Козирев коментира политическите събития в съвременния свят. Материалът е представен без редакторска намеса. \r\nСъединените щати често са играли основна роля в моя политически живот, започвайки преди 50 години, когато бях студент по международни отношения в московския университет. \r\nПо онова време съветската пропаганда беше добре тренирана в охулването на Ричард Никсън за отхвърляне на догмата на Кремъл, че в политиката целите оправдават средствата. Мистър Никсън спори по време на президентската си кампания през 1960 г., че американската демократична система признава за стандарт на моралната истина, който позволява на индивида да каже на правителството: „Дотук може да отидете, но не по-далеч.“ Ако това, което  Никсън казва, е истина , мнозина от нас в Съветския съюз мислеха, че тогава Америка е от правилната страна на историята. \r\nПо-късно Кремъл се възползва от скандала Уотъргейт, за да се подиграе на Никсън и като цяло на вярността на Америка към моралната истина, като нищо повече от лицемерие. Но това, което изглеждаше като лесна пропагандна победа, се оказа пирова победа. Когато републиканците се присъединиха към демократичната опозиция на Никсън в Конгреса и го принудиха да избира между оставка или импийчмънт, съветските дисидентски бюлетини отвърнаха, че стандартът на моралната истина в действителност се е оказал истински в Америка. И посочиха, че разследването на президента на САЩ е инициирано от двама млади репортери, представители на свободна преса. Кремъл не намери никакви контрааргументи, освен да осъди пресата като враг на народа и дисидентите като предатели. \r\nЖелязната завеса не беше достатъчна, за да блокира думите на моралната истина от Вашингтон. Постепенно все повече и повече хора в Русия ги чуваха и чуваха. Думите, изречени от последователни президенти, членове на Конгреса и много обикновени граждани, бяха силни и ясни - и когато бяха подкрепени от истински усилия за тяхното изпълнение, те бяха най-мощното оръжие в Студената война. За разлика от ядрените ракети, свободата на словото и моралната истина, която тя донесе, не бяха елемент от борбата за доминацията, която трябва да бъде открита в еднаква степен и между двамата съперници. Това беше уникално и съществено предимство от американска страна. \r\nСилната реакция на президента Джими Картър на руската военна намеса в Афганистан през 1979 г. имаше отрезвяващо въздействие върху съветските лидери. Президентът Картър каза: „Агресията, неподправена, се превръща в заразна болест.“ Решението му да изпрати военна помощ за съпротивата на Афганистан направи това морално и политическо послание конкретно. \r\nГодини по-късно президентът Роналд Рейгън по известен на всички начин помоли съветския лидер Михаил Горбачов да \"събори тази стена\" в Берлин като условие за подобряване на отношенията със САЩ и Запада. Тази продължителна американска позиция за морална истина в политическите партии помогна за спечелването на Студената война и проправи пътя за реален напредък в американско-съветските отношения. \r\n \r\nРазбира се американските президенти взеха няколко неуспешни, дори лицемерни решения, както във вътрешната, така и във външната политика. И все пак ние в Русия видяхме колко сериозно бяха критикувани от медиите и Конгреса, когато го направиха. \r\nПрез 1991 г. руският народ се надигна срещу съветските хардлайнерите и танковете, които бяха наредили до центъра на Москва, за да потушат недоволството. Това успешно въстание бе ръководено от Борис Елцин, първият (и последен) свободно и справедливо избран президент на Русия. Неслучайно сградата, от която Елцин призова за съпротива, се наричаше Белият дом. Гордеех се, че съм там. Няколко месеца по-късно краят на съветската власт и самият Съветски съюз беше обявен от този руски Бял дом. \r\nДнес, под лъжливи лозунги, обещаващи да направят Русия отново велика, кремълските босове се върнаха към старите си методи, включително догмата, че целите - властта - оправдават всякакви средства, включително да потушават недоволството вътре в Русия и, ако е възможно, в чужбина. Те изненадващо се втурнаха по пътя към подновена студена война, използвайки стари и нови инструменти за подривна дейност срещу установените демокрации в Америка и Европа и стремящи се към демокрации в Украйна и Грузия. Ако руският лозунг при комунизма беше „Пролетарии от всички страни съединявайте се!“,днес би бил: „Врагове на демокрацията и либералния свят, станете!“ И те правят това - от Китай до Венецуела, от Северна Корея до Сирия , възползвайки се от сегашното отсъствие на глобално американско лидерство, основано на морална истина. \r\n \r\nКато външен министър на новодемократична Русия през 1992 г. бях в същите обувки като днешното украинско ръководство, когато ни беше нужна и получих американска помощ за укрепване на нашата демокрация. Никой не го прие за даденост, но и на него не се гледаше само като на поредната дипломатическа размяна. Американската щедрост беше израз на друга морална истина:  демокрациите си помагат взаимно. По онова време президентът Джордж Х.У. Буш, републиканец, беше застрашен да загуби от кандидата на демократите Бил Клинтън на следващите избори. Идеята, че той или неговият представител биха ни поискали „компромат“ на своя съперник, е немислима. \r\nТози вид президентски морал изглежда е минало. Но Америка, която познавах тогава, е и до днес с нас, в сърцата и умовете на обикновените граждани и членове на Конгреса. Ако сега Вашингтон изглежда различно, вярвам, че това е отклонение. \r\nРусия отчасти харесва да вижда президента Тръмп в Белия дом, защото предоставя шанс на Кремъл да посочи грозната страна на американската политика . \r\n \r\nНо вярвам, че ако Конгресът, републиканците и демократите действат за отстраняването на този президент, че ще бъде изпратено ново мощно послание до правителствата и хората по целия свят, точно като това, което излезе през 1974 г.: Моралните принципи все още са от значение в американската политика. А бъдещето все още принадлежи на моралната истина и на онези, които я приемат.", "date": "2019.10.23", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/23/2711067/aleksandar-vuchich-sarbiya-ne-mozhe-da-priznae-kosovo-v-segashnite-mu-granitsi.html", "text": "Сръбският президент Александър Вучич изключи в интервю за виенския всекидневник Der Standard  Белград да признае Косово в сегашните му граници, цитира думите му сръбското радио  „Б 92“ . \r\nТой добави, че е малко вероятно Белград да признае Косово изобщо, въпреки че каза, че е чул от САЩ, че ЕС е променил позицията си и може да поиска Белград  да признае бившата си територия за самостоятелна държава. \r\nНа въпрос дали Сърбия някога ще признае Косово за равноправен член на международната общност, Вучич отговори, че това е труден въпрос за сърбите. \r\n\"Ние обаче искаме да видим какво казват те (преговарящите в Прищина) и защо го казват. Разбира се, ние искаме да чуем какво ще каже ЕС. Досега ЕС не е поставил предварителни условия за Сърбия\", каза Вучич. \r\n\"Ние обаче чухме от американците, че това може да се е променило, но искаме да го чуем от нашите европейски партньори. Не мога да изключа, че ЕС ще се стреми към признаване, но досега не е направил това\", обясни той. \r\nВучич каза, че идеята за ЕС е модел на споразумение между двете германски държави, без взаимно признаване, което, разбира се, както отбеляза, би било по-лесно за Сърбия. \r\nНа въпрос дали Белград може да признае Косово в рамките на съществуващите граници, Вучич каза: \"Мога да ви кажа, че почти абсолютно го изключвам\". \r\nНа въпрос дали това означава, че това може да стане само чрез промяна на границите или размяна на територии, той отговори, че не знае какво ще се случи. \r\n„Не е много вероятно да признаем Косово. Не мисля, че това ще се случи, но не можем да затворим вратата за диалог. И двете страни трябва да загубят, за да възникне ситуацията при която и двете страни печелят. Не може една страна да получи всичко - признание, наша територия и наш народ“. \r\n \r\n  Юлиян Марков", "date": "2019.10.23", "title": "Александър Вучич: Сърбия не може да признае Косово в сегашните му граници"}
{"url": "http://www.focus-news.net/news/2019/10/23/2711064/brutniyat-vatreshen-produkt-tazi-godina-shte-mine-120-miliarda-leva-obzor.html", "text": "Премиерът Бойко Борисов  беше на посещение днес в Пловдив за откриването на Завод за фарове на голям автомобилен завод, собственост на турска компания. Заводът ще осигури работа на 400  души, а продукцията ще бъде на стойност 600 милиона евро годишно. Според премиерът Брутният вътрешен продукт тази година ще мине 120 милиарда лева, за разлика от преди 4-5 години, когато е бил 50-60 милиарда. Той съобщи още, че до края на годината графикът на правителството е пълен с откриване на все повече заводи.  \r\nСпоред премиерът Борисов инвестициите в България идват, защото правителството изгражда индустриални зони, в които има ток, вода, канализация и там се строи, а все повече от тях са разпродадени. Той отново спомена строителството на пътищата, магистралите „Тракия“ и „Марица“, изграждането на АМ „Хемус“, пътя Пловдив – Асеновград, Ботевград – Мездра, което още повече подпомага навлизането на чуждестранни инвестиции в България. За да повдигне българското самочувствие, Борисов отбеляза и откриването преди седмица на завод край София, който ще осигури над 200 работни места, където ще се прави софтуерът на най-скъпото и сложно оборудване за хибридни автомобили.  \r\nПремиерът Бойко Борисов сподели пред журналистите, че правителството обмисля изграждането на голям хранителен хъб на летище „Пловдив“. „При този огромен икономически подем на град Пловдив не може летището да остане настрани, занемарено. Мисля че Балканите имат нужда от един голям хранителен хъб, от който да идват и да се изнасят стоки”, каза премиерът. По думите му може да се докаже, че със самолети ще е по-евтино да се изнася продукцията. Борисов обеща, че до две седмици ще може да каже повече за тази идея на правителството за летище \"Пловдив\". \r\n„Ще продължаваме да строим и магистрали, за да може тировете с продукция от новите заводи да могат да отиват по-бързо до производителите\", каза Борисов. \r\nПремиерът съобщи още, че Околовръстното на Пловдив ще бъде изградено задължително, защото Пловдив не може без него и ако е необходимо държавата ще помогне на града, работи се и по тази тема.", "date": "2019.10.23", "title": "Брутният вътрешен продукт тази година ще мине 120 милиарда лева (ОБЗОР)"}
{"url": "http://www.focus-news.net/news/2019/10/23/2711065/balgariya-e-na-1-myasto-po-opolzotvoryavane-na-opakovkite-za-rastitelna-zashtita-obzor.html", "text": "България е на 1 място по оползотворяване на опаковките за растителна защита. Това каза  министърът на земеделието, храните и горите Десислава Танева  по време на годишната конференция на тема: „За чисто земеделието и сигурна околна среда“. По време на срещата бяха представени резултатите от Системата за събиране и управление на опаковки от продукти за растителна защита на Асоциация растителнозащитна индустрия България /АРИБ/. Танева допълни, че тази конференция е една успешна политика по отношение оползотворяване на опаковките от препаратите за растителна защита. По думите и този успех е продукт на мениджмънта на Асоциация растителнозащитна индустрия България. Земеделският министър допълни, че и през следващият програмен период асоциацията и министерството ще продължават да търсят форми за стимулиране на подобни практики.  \r\n Експертът от Българска агенция по безопасност на храните (БАБХ) Николай Роснев  каза по време на конференцията, че е изключително хубаво да видим, че България е на едно от челните места от оползотворяването на опаковките за растителна защита. Той гарантира, че експертите от БАБХ и АРИБ ще продължат да работят в тази насока, защото тези резултати трябва да бъдат поддържани и подобрявани. Според Роснев най-важното през следващата година ще бъде кампанията по разясняване на това що е то растително здраве и какви мерки може да предприемем, за да предпазим страната и съответно Европейския съюз от него. По думите му вече е започната работа по проекта за следващата година.  \r\n Председателят на Асоциация растителнозащитна индустрия България (АРИБ) Детелин Куцаров  каза, че системата за събиране на празни опаковки е само една част от всички тези инициативи, с които асоциацията се занимава. Той добави, че поводът за тази конференция е, че вече 5 години в България има система за събиране на празни опаковки от пестициди. По думите му системата за събиране на празни опаковки работи вече с национален обхват. Според него, Асоциация растителнозащитна индустрия България е успяла да намери и един от най-добрите партньори, който да бъде изпълнител на тази система Куцаров добави, че трябва да сме отговорни към околната среда и крайният консуматор на земеделски продукти.  \r\n Жералдин Кутас, генерален директор на Европейска асоциация на растителна  защита обясни, че системата за събиране на опаковки от продукти за растителна защита премина в една самостоятелна система, която събира 97% от опаковките от подобни продукти само за три години. По думите й, земеделската индустрия е изложена на много атаки и критики от гражданското общество. Кутас коментира, че това е един невероятен пример на ангажимента на нашата индустрия към устойчивото земеделие. Тя посочи, че това постижение показва, че когато ние работим заедно в рамките на веригата за селскостопански хранителни продукти, може да покаже на обществото и на политиците, че ние внасяме нашата справедлива лента, за да може да произвеждаме висококачествени хранителни продукти. Жералдин Кутас се обърна към българските представители като ги поздрави за постигнатите успехи за толкова кратко време. Тя допълни, че резултатите, които България е постигнала по оползотворяване на опаковките могат да служат като модел на други страни не само в Европейския съюз, но и в света.  \r\nВиолета СИМЕОНОВА", "date": "2019.10.23", "title": "България е на 1 място по оползотворяване на опаковките за растителна защита (ОБЗОР)"}
{"url": "http://www.focus-news.net/news/2019/10/23/2711385/tass-turskata-armiya-ustanovi-voenen-kontrolno-propuskvatelen-punkt-v-severna-siriya.html", "text": "Части на турската армия установиха военен контролно-пропусквателен пункт недалеч от град Рас ал Айн в Северна Сирия, предава  TACC . \r\nСпоред наличната информация \"турските сили са установили армейски контролно-пропускателен пункт в село Ес Салахия, разположено западно от Рас ал Айн“, след което са издигнали турското знаме над него.  \r\nНа 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните  действия в Северна Сирия, след шест часа преговори. Според сделката от 23 октомври части на руската военна полиция и сирийските гранични служби ще да патрулират в региона.  \r\n \r\n \r\n \r\n \r\n : Теодор Пенев", "date": "2019.10.23", "title": "ТАСС: Турската армия установи военен контролно-пропусквателен пункт в Северна Сирия"}
{"url": "http://www.focus-news.net/news/2019/10/23/2711072/nezavisimaya-gazeta-pregovorite-v-sochi-slozhiha-tochka-na-vaprosa-za-kyurdite.html", "text": "Преговорите в Сочи сложиха точка на въпроса за кюрдите, пише руският вестник  “Независимая газета“ . \r\nРуският президент Владимир Путин нарече съдбовни решенията, които успя да съгласува с турския си колега Реджеп Тайип Ердоган в Сочи. Преговорите на лидерите, в центъра на които беше съдбата на Сирия, продължиха повече от шест часа. Това беше достатъчно, за да се определи по-нататъшния статут на онези райони, които от ръцете на кюрдските формирования попаднаха под контрола на сирийската правителствена армия. Сега, изглежда, Дамаск и Анкара ще трябва да търсят начини за изграждане на мостове - за намаляване на рисковете. \r\nВ меморандума, който беше подписан от президентите на двете страни, се посочва, че на 23 октомври извън зоната на турската операция „Извор на мира“ ще бъдат въведени формирования на руската военна полиция и сирийската гранична служба. Те ще помогнат на кюрдските формирования да се изтеглят на 30 км от сирийско-турската граница. Зоната трябва да бъде изчистена от тежки оръжия. Самото предизвикателство трябва да приключи в рамките на 150 часа след 12:00 часа на 23 октомври 2019 г. След това започва съвместен руско-турски патрул на дълбочина 10 км от границата на запад и изток от оперативната зона на „Извор на мира“, с изключение на град Камишли. Според параграфите на меморандума всички кюрдски формирования и техните оръжия ще бъдат изтеглени от Манбидж и Тел Рифат. \r\nОт споразумението следва, че статуквото в  зона на операция „Извор на мира“ – става дума за  отсечката между Тел Абаяд и Рас ал Айн с дълбочина до 32 км, ще бъде запазено. И Москва, и Анкара потвърдиха важността на Споразумението от Адана, на което многократно са се позовавали досега, и се съгласиха, че Русия ще допринесе за прилагането на това споразумение от 1998 г. в съвременния му контекст. Меморандумът от Сочи гласи, че Русия и Турция ще предприемат мерки за предотвратяване на проникването на терористични елементи (през сирийско-турската граница) и ще помогнат за безопасното и доброволно завръщане на бежанците. Акцентът очевидно е, че 30-километровата зона е необходима предимно за хуманитарни цели. \r\nКюрдските формации изглежда трябва да се примирят със съществуването на Сирийската арабска република. Независимо от това, руската страна очевидно разчита на ролята на посредник не само между Анкара и Дамаск, но и между Дамаск и кюрдските сили. \"Турците и сирийците ще трябва заедно да защитават мира и спокойствието на границата\", каза Путин след разговорите в Сочи. „И това  не можем да го постигнем без взаимно уважително сътрудничество между Турция и Сирия. Освен това трябва да се започне широк диалог между сирийското правителство и кюрдите, живеещи в Североизточна Сирия. Очевидно е, че в рамките на такъв приобщаващ диалог всички права и интереси на кюрдския народ, кюрдите като неразделна част от многонационалния сирийски народ, могат да бъдат напълно взети предвид и реализирани. \" \r\nПолитическият процес е посочен в споразумението като отделна клауза. „И двете страни (Анкара и Москва - НГ) ще продължат да работят за намиране на политическо решение на конфликта в Сирия в рамките на „Астанинския процес“ и ще подкрепят дейността на Конституционния комитет“, се казва в меморандума. Но как ще приложат всичко това е отделен въпрос, коментира изданието. \r\n \r\n  Юлиян Марков", "date": "2019.10.23", "title": "„Независимая газета“ : Преговорите в Сочи сложиха точка на въпроса за кюрдите"}
{"url": "http://www.focus-news.net/news/2019/10/23/2711071/hurriyet-turtsiya-i-rusiya-postignaha-sporazumenie-za-siriya.html", "text": "Турският президент Реджеп Ердоган и руският президент Владимир Путин на 22 октомври постигнаха споразумение за създаване на зона за сигурност в северната част на Сирия по протежение на турската граница, пише англоезичното издание на турския вестник  Hurriyet . \r\nСпоред сделката, статуквото в зоната на операция „Извор на мира“ ще бъде запазено. \r\nСлед 150 часа, започващи от 23 октомври на обяд, всички бойци на Отрядите за народна самоотбрана (ОНС) ще се оттеглят отвъд 30-километровата линия от турската граница с оръжията си и техните укрепления ще бъдат унищожени. \r\nВ същото време турските и руските войски ще започнат патрулиране в 10-километровата зона на изток и запад от зоната на операцията, за да предотвратят проникването на бойците в зоната за сигурност. \r\nДвете страни ще работят заедно за безопасното завръщане на сирийските бежанци, заяви Ердоган след шестчасова среща с Путин. \r\n„Говорихме предимно за операцията „Извор на мира“и подробно запознах с нея руския президент Путин“, каза Ердоган на съвместна пресконференция с руския си колега. \r\nТурция и Русия няма да допуснат сепаратистки действия на сирийска земя в рамките на Споразумението от Адана, подписано между Турция и Сирия през 1998 г. \r\nРусия разбира стъпките на Турция по отношение на защитата на нейната национална сигурност, каза Путин и добави, че Ердоган е обяснил подробно  турската операция в Сирия. \r\n„Събитията на място не трябва да осуетят плановете на Сирийския конституционен комитет да започне работа в Женева следващата седмица“, заяви Путин. \r\nГоворейки преди заминаването си за Сочи, Ердоган изключи присъствието на ОНС от всяко бъдещо решение за Сирия, където конфликтът продължава. \r\n\"Терористите от ОНС нямат място в бъдещето на Сирия\", заяви Ердоган на пресконференция на летището в Анкара  „Есенбоджа“. \r\n„Ще обсъдим стъпките, които трябва да се предприемат за прекратяване на присъствието на ОНС в райони, където има елементи на сирийския режим.“ \r\nПрезидентът добави, че операцията на Турция в Северна Сирия е неутрализирала 775 бойци от ОНС, докато в рамките й са убити седем турски войници, 79 членове на подкрепяната от Турция Сирийска национална армия (SNA) и 20 цивилни. \r\nУспешната операция, насочена към установяване на мир в региона, прочисти площ от 2200 квадратни километра от терористични групи, добави той. \r\nАнкара и САЩ постигнаха споразумение за 32-километрова зона за сигурност на юг от турската граница в Сирия, където Турция иска да настани повече от 3 милиона бежанци, които в момента е намират на нейна територия. \r\nОколо 700 - 800 бойци се оттеглиха от зоната за сигурност, а 1200 - 1300 планират да се оттеглят, каза Ердоган. \r\nПо отношение на въпроса за разговора на френския президент Еманюел Макрон с Путин за удължаване на 120-часовата пауза, Ердоган заяви, че не е получил предложение по въпроса. \r\n„Макрон обсъжда тези проблеми с терористите“, каза Ердоган. „Сигурно е избрал начин да ни предаде косвено предложението на терористите.“ \r\n \r\n  Юлиян Марков", "date": "2019.10.23", "title": "Hurriyet: Турция и Русия постигнаха споразумение за Сирия"}
{"url": "http://www.focus-news.net/news/2019/10/23/2711070/daily-sabah-turtsiya-i-rusiya-se-sporazumyaha-za-zonata-za-sigurnost-v-severna-siriya.html", "text": "Днес проведохме много продуктивни срещи с нашите руски колеги в Сочи и постигнахме отлично споразумение \", заяви висш турски чиновник, който говори при условие за анонимност пред турското англоезично издание  Daily Sabah . \r\n\"Анкара и Москва се договориха да създадат зона за сигурност, свободна от терористи\", добави той. \r\nВ съвместна пресконференция с президента Реджеп Тайип Ердоган  руският президент Владимир Путин заяви, че Москва разбира опасенията на Турция за тероризма на южната й граница. \"Ние споделяме тези опасения; тези сепаратистки движения бяха доскоро подстрекавани\", каза Путин. \r\n„Важно е терористите да не се възползват от турската военна операция„ Извор на мира“ в Сирия, заяви руският президент. \r\nЕрдоган започна изявлението, като каза, че Турция ще продължи да работи по-усилено за справяне с притесненията на руснаците относно ситуацията в Северна Сирия. \"Нашата операция \"Извор на мира\" се провежда за премахване на терористите от региона; ние не сме алчни за територията на никоя страна\", каза Ердоган. \r\n\"Турция и Русия се споразумяха да не допускат сепаратистки движения в Сирия. От 23 октомври, 12:00 часа на обяд, терористите от Отрядите за народна самоотбрана (ОНС) и техните боеприпаси ще бъдат изведени от зоната за сигурност и техните позиции ще бъдат демонтирани.\" \r\n\"ОНС ще се оттеглят на 30 километра навътре в сирийска територия в рамките на 150 часа, след това турско-руските съвместни патрули ще бъдат пуснати в зона с дълбочина 10 километра\", каза той. \r\n\"Терористите от ОНС в Тел Рифаат и Манбиж ще напуснат района\", добави още Ердоган, говорейки за северозападните сирийски градове, които понастоящем са заети от сили на ОНС. \r\nВестникът представя приетия от двете страни Меморандум: \r\n \r\nМеморандум за разбирателство между Турция и Руската федерация (Сочи, 22 октомври 2019 г.) \r\n \r\nПрезидентът на Република Турция Реджеп Тайип Ердоган и президентът на Руската федерация Владимир Путин се съгласиха по следните точки: \r\n \r\n1. Двете страни отново заявяват своя ангажимент за запазването на политическото единство и териториалната цялост на Сирия и защитата на националната сигурност на Турция. \r\n2. Те подчертават своята решимост да се борят с тероризма във всички форми и прояви и да попречат на  сепаратистките програми на сирийската територия. \r\n3. В тази рамка ще бъде запазено установеното статукво в сегашната зона на операцията „Извор на мира“, обхващаща Тел Абяд и Рас Ал Айн с дълбочина 32 км. \r\n4. Двете страни потвърждават важността на Споразумението от Адана. Руската федерация ще улесни прилагането на Споразумението от Адана при настоящите обстоятелства. \r\n5. От 12.00 часа на 23 октомври 2019 г. руската военна полиция и сирийските гранични служители ще влязат в сирийската страна на турско-сирийската граница, извън зоната на операция „Извор на мира“, за да улеснят извеждането на елементите на ОНС и техните оръжия в дълбочина от 30 км от турско-сирийската граница, което трябва да бъде завършено за 150 часа. От този момент съвместни руско-турски патрули ще започнат да се движат на запад и на изток от района на операция „Извор на мира“ с дълбочина 10 км, с изключение на град Камишли. \r\n6. Всички елементи на ОНС и техните оръжия ще бъдат премахнати от Манбидж и Тел Рифат. \r\n7. И двете страни ще предприемат необходимите мерки за предотвратяване на проникването на терористични елементи. \r\n8. Ще бъдат предприети съвместни усилия за улесняване на завръщането на бежанците по безопасен и доброволен начин. \r\n9. Ще бъде създаден съвместен механизъм за наблюдение и проверка, който да наблюдава и координира прилагането на този меморандум. \r\n \r\n  Юлиян Марков", "date": "2019.10.23", "title": "Daily Sabah: Турция и Русия се споразумяха за зоната за сигурност в Северна Сирия"}
{"url": "http://www.focus-news.net/news/2019/10/23/2711073/moskovskiy-komsomolets-putin-skloni-erdogan-kam-mir-v-zamyana-na-obeshtanie.html", "text": "b> Сочи  Руският президент Владимир Путин убеди турския си колега Реджеп Тайип Ердоган за мир в замяна на обещание, пише руският вестник  “Московский Комсомолец“ . \r\nВладимир Путин все пак успя да „измъкне“  Ердоган - след 6 часа изтощителни преговори, турският лидер  се съгласи да спре военната операция „Извор на мира“ в замяна на обещанието на Кремъл да изчисти от кюрдските сепаратисти зона в дълбочина 30 км по цялата сирийско-турска граница за 150 часа. \r\nКремъл очакваше преговорите в Сочи с  Ердоган да бъдат сложни и  не сбърка в прогнозите си. Путин и Ердоган разговаряха около 7 часа. През това време армията от журналисти, акредитирани да отразяват събитието, успя да изпразни напълно бюфета на президентската резиденция, а някои дори спяха на пода на залата за пресконференции. Въпреки това Владимир Путин нямаше възможност да се отпусне нито една минута: В по-голямата част от преговорите той беше изправен лице в лице с Ердоган, от време на време се обаждаше на други специалисти за консултации. \r\nПървоначално се предполагаше, че след срещата президентите ще дадат съвместна пресконференция. След толкова натоварен ден обаче изглежда, че те нямаха повече сили да отговарят на въпросите на журналистите. Путин и Ердоган се ограничиха в кратки изявления и значителна част от тях се оказаха посветени на двустранните въпроси, които, честно казано, този път не интересуваха никого. Едва в края на разгорещената си реч турският лидер каза, че страните са успели да постигнат съгласие за известно „споразумение от Сочи“, чието изпълнение ще започне в близко бъдеще и ще продължи 150 часа. \r\n\"Ние планираме стъпките си много внимателно, не сме алчни за чужда земя, но няма да позволим създаването на сепаратистки формирования. Всички кюрдски терористи ще бъдат изтеглени от тази територия\", каза Ердоган, като изясни, че контролираната от Турция зона за сигурност на сирийско-турската граница в някакъв вид ще бъде запазена. Въпреки това, турският лидер очевидно трябва да помисли за смяната на преводача: да се хване смисъла на думите му поради лош превод често (а това е осмата среща на Ердоган с Путин тази година) е изключително трудно. \r\nЗа щастие, този път въпросът не се ограничи само до изявления на президентите. Текстът на меморандума от Сочи на свой ред на руски и турски език беше прочетен от външните министри на Турция и Руската федерация. Накрая стана ясно, че с цената на невероятни усилия Владимир Путин все пак е успял да постигне основното - Ердоган се съгласи да спре военната операция „Извор на мира“, която предизвика гнева на Доналд Тръмп и загрижеността на Европейския съюз. Турците ще запазят под свой контрол само окупираното вече парче от сирийска територия на 32 км дълбочина между Тел Абяд и Рас Ал Айн, включително отсечка от турско-сирийската граница. \"Извън тази зона части от руската военна полиция и сирийската гранична служба ще бъдат разположени на сирийската страна на сирийско-турската граница\", се казва в меморандума. Това ще се случи в 12:00 часа московско време (съвпада с българското) на 23 октомври. Задачата на руските и сирийските военни е да улеснят изтеглянето на кюрдските части от Отрядите за народна самоотбрана (ОНС) и военното им оборудване на разстояние 30 км от границата. \r\nПредизвикателството, според постигнатите споразумения, трябва да приключи в рамките на 150 часа. След това турците ще могат да патрулират дълбоко в сирийска територия в дълбочина от 10 км. Но отново не сами - с руската военна полиция. Очевидно имаме пред себе си модернизиран вариант на споразуменията от Адана от 1998 г., както Москва искаше. (Вярно е, че в оригинал говорим за 5 км и сирийски контрол над цялата дължина на границата без изключения, но без компромиси изглежда е било невъзможно да се разреши въпросът). \r\nСергей Лавров потвърди пред репортери, че Меморандумът от Сочи всъщност се основава на споразуменията от Адана. А основната му цел е да спре кръвопролитието и операцията, което предизвиква безпокойство по целия свят. Той обясни отстъпките на Ердоган с факта, че „беше необходимо някак да се измъкне от това положение“. Министърът на отбраната Сергей Шойгу на свой ред изясни ситуацията около затворите за бойци на „Ислямска държава“ и бежанските лагери в зоната на турската военна операция (те не са обхванати от меморандума). \r\nСпоред него, тъй като в рамките на два дни някои обекти са останали неохранявани, около 500 души са избягали от тях. \"Сега те ни убеждават, че се предприемат мерки за издирването  и връщането им. В допълнение, ние практически ежедневно гарантираме запазването на охраната, която сега е там\", каза Шойгу. Най-трудният проблем обаче предстои. \"Ако всичко, което обсъдихме днес, може да бъде приложено, възниква въпросът за връщането на чуждестранни бойци в техните страни. Как ще се върнат? Това не е регламентирано от международното право\", оплака се министърът и добави, че или ще трябва да \"се създадат отделни органи\", или ООН ще трябва да направи това.\" \r\n \r\n  Юлиян Марков", "date": "2019.10.23", "title": "„Московский Комсомолец“: Путин склони Ердоган към мир в замяна на обещание"}
{"url": "http://www.focus-news.net/news/2019/10/23/2711074/the-guardian-deputatite-othvarliha-plana-na-boris-dzhonsan-za-barzo-razglezhdane-na-sdelkata-za-brekzit.html", "text": "Планът на Борис Джонсън да ускори разглеждането на сделката за Брекзит през парламента за да спази крайния срок от 31 октомври бе отхвърлен от депутатите, дори след като заплаши да изтегли законопроекта и да настоява за общи избори, пише британският вестник  The Guardian .  \r\nПравителството загуби гласуване с 322 срещу  308 гласа  мнозинство от само 14 гласа. \r\nДепутатите отхвърляха „предложението за програмата“, което определяше меко казано тридневен график, за да могат да разгледат законопроекта за споразумение оттегляне от ЕС от 110 страници. \r\nСлед поражението премиерът каза на депутатите, че ще ускори подготовката за Брекзит без сделка и ще „спре” законодателството за Брекзит, докато лидерите на ЕС не вземат решение. \r\n„Сега сме изправени пред по-нататъшна несигурност и сега ЕС трябва да реши да реагира на искането на парламента за отлагане“, заяви Джонсън. \r\n„Нашата политика остава същата - че не трябва да отлагаме. Трябва да напуснем ЕС на 31 октомври. И това ще кажа на ЕС и ще докладвам обратно в парламента. \r\n„По един или друг начин ще напуснем ЕС с тази сделка.“ \r\nНякои депутати, които обмисляха да подкрепят сделката на Джонсън, заявиха, че не могат да приемат такъв ускорен дебат. Законодателството бе публикувано едва късно в понеделник, а финансовият министър Саджид Джавид отказа да публикува икономически анализ на неговото въздействие. \r\nКамарата на общините по-рано подкрепи второто четене на законопроекта за оттегляне с 329 гласа „за“ срещу 299 „против“ - по-голямо очакваното мнозинство от 30. \r\nТова изглежда означава, че има потенциална подкрепа за сделката на премиера, въпреки че някои от депутатите от лейбъристите, които го подкрепиха, заявиха, че могат да оттеглят подкрепата си на по-късен етап от своя ход чрез Камарата на общините, ако не успеят да я променят. \r\nДепутатите внесоха поредица от изменения в законопроекта по въпроси, включващи митнически съюз, екологични стандарти и избягване на риска от излизане без сделка в края на 2020 година \r\nЛидерът на лейбъристите, Джереми Корбин, каза преди гласуванията: „Ще търсим много ясен ангажимент към митническия съюз, силна връзка с единния пазар, твърди ангажименти за правата на работниците, най-малкото запазване на екологичните стандарти и затваряне на всички вратички, за да се избегне заплахата от Брекзит без сделка веднъж завинаги.\" \r\n \r\n  Юлиян Марков", "date": "2019.10.23", "title": "The Guardian: Депутатите отхвърлиха плана на Борис Джонсън за бързо разглеждане на сделката за Брекзит"}
{"url": "http://www.focus-news.net/news/2019/10/23/2711075/tass-sasht-prodalzhavat-da-rabotyat-s-kyurdite-v-severoiztochna-siriya.html", "text": "b> Вашингтон.  Въоръжените сили на САЩ възнамеряват да продължат да работят с коалицията \"Сирийски демократични сили\" (СДС). Това обяви специалният представител на САЩ за Сирия Джеймс Джефри, цитиран от  ТАСС . \r\n\"В североизточната част на Сирия, върху която се фокусираме, ще продължим да работим със СДС. Това е нашият план. Лидерът на СДС - командирът Мазлум  - се ангажира да продължи да работи с нас\", каза служителят на Министерството на външните работи на САЩ, изказвайки се в изслушване пред Сената на комисията по външни отношения на Конгреса на САЩ. Джефри визираше командира на кюрдските формирования, включени в СДС, Мазлум Кобани. \r\nВстъпителното изказване на Джефри, подготвено за изслушването, потвърждава, че американската администрация остро осъжда военната операция на Турция в Сирия. \"Турция започна тази операция, въпреки нашите възражения, подкопавайки кампанията срещу „Ислямска държава“, заплашвайки цивилни и сигурността в региона, унищожи критичната цивилна инфраструктура. Военните операции на Турция предизвикаха хуманитарна криза и създадоха условия за извършване на възможни военни престъпления \", каза Джефри. \r\n \r\n  Юлиян Марков", "date": "2019.10.23", "title": "ТАСС: САЩ продължават да работят с кюрдите в Североизточна Сирия"}
{"url": "http://www.focus-news.net/news/2019/10/23/2711068/fokus-makedoniya-spored-financial-times-mrachni-dni-ochakvat-makedoniya-pri-smyana-na-vlastta.html", "text": "След евентуална смяна на властта в Северна Македония и евентуалното идване на националисти, противопоставили се на договора за промяна на името с Гърция, Балканите отново могат да се върнат към мрачните дни, прогнозира британският Financial Times в нов анализ на събитията след решението на Брюксел за незапочване на преговори с Македония и Албания, пише скопското издание  “Фокус“ . \r\n\"Ветото на Еманюел Макрон за започване на преговори със Северна Македония и Албания за присъединяване към ЕС може да бъде запомнено като историческа грешка, която ще отслаби Европа и ще подкопае амбициите й да стане геополитическа сила\", се казва в статията. \r\nАвторът пише, че Макрон със своята блокада торпилира политиката на разширяване на ЕС и го лишава от един от най-големите външнополитически инструменти. По този начин, подчертава авторът, Макрон може да предизвика дестабилизация в балканския двор на Европа. \r\n„И всичко това идва от лидер, който твърди, че е пример за европейски дух на солидарност и сътрудничество“, подчертава авторът. \r\nОсвен това авторът добавя, че исканията за нова методология на преговори не са достатъчна причина да не се започнат преговори за присъединяване с Македония и Албания, тъй като това е процес, който вероятно ще отнеме десетилетия. \r\n„Има сериозна загриженост за организираната престъпност, корупцията и върховенството на закона, особено в Албания, чиято мафия присъства в много страни от ЕС. Дания и Холандия също отхвърлиха преговорите с Албания, докато Франция отхвърли Северна Македония, като посочи, че не иска разширяване. Трудно е да си представим, че Макрон може да промени решението си преди изборите през 2022 г.“, оценява авторът. \r\n \r\n  Юлиян Марков", "date": "2019.10.23", "title": "„Фокус“ (Македония): Според Financial Тimes „мрачни дни очакват Македония при смяна на властта“"}
{"url": "http://www.focus-news.net/news/2019/10/23/2711076/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Срещата между Владимир Путин и Реджеп Тайип Ердоган в Сочи и  посещението на българския външен министър в Москва са сред темите на руския печат. \r\n*** \r\n \r\n Руският президент Владимир Путин убеди турския си колега Реджеп Тайип Ердоган за мир в замяна на обещание, пише руският вестник  “Московский Комсомолец“ . \r\nВладимир Путин все пак успя да „измъкне“  Ердоган - след 6 часа изтощителни преговори, турският лидер  се съгласи да спре военната операция „Извор на мира“ в замяна на обещанието на Кремъл да изчисти от кюрдските сепаратисти зона в дълбочина 30 км по цялата сирийско-турска граница за 150 часа. \r\nКремъл очакваше преговорите в Сочи с  Ердоган да бъдат сложни и  не сбърка в прогнозите си. Путин и Ердоган разговаряха около 7 часа. През това време армията от журналисти, акредитирани да отразяват събитието, успя да изпразни напълно бюфета на президентската резиденция, а някои дори спяха на пода на залата за пресконференции. Въпреки това Владимир Путин нямаше възможност да се отпусне нито една минута: В по-голямата част от преговорите той беше изправен лице в лице с Ердоган, от време на време се обаждаше на други специалисти за консултации. \r\nПървоначално се предполагаше, че след срещата президентите ще дадат съвместна пресконференция. След толкова натоварен ден обаче изглежда, че те нямаха повече сили да отговарят на въпросите на журналистите. Путин и Ердоган се ограничиха в кратки изявления и значителна част от тях се оказаха посветени на двустранните въпроси, които, честно казано, този път не интересуваха никого. Едва в края на разгорещената си реч турският лидер каза, че страните са успели да постигнат съгласие за известно „споразумение от Сочи“, чието изпълнение ще започне в близко бъдеще и ще продължи 150 часа. \r\n\"Ние планираме стъпките си много внимателно, не сме алчни за чужда земя, но няма да позволим създаването на сепаратистки формирования. Всички кюрдски терористи ще бъдат изтеглени от тази територия\", каза Ердоган, като изясни, че контролираната от Турция зона за сигурност на сирийско-турската граница в някакъв вид ще бъде запазена. Въпреки това, турският лидер очевидно трябва да помисли за смяната на преводача: да се хване смисъла на думите му поради лош превод често (а това е осмата среща на Ердоган с Путин тази година) е изключително трудно. \r\nЗа щастие, този път въпросът не се ограничи само до изявления на президентите. Текстът на меморандума от Сочи на свой ред на руски и турски език беше прочетен от външните министри на Турция и Руската федерация. Накрая стана ясно, че с цената на невероятни усилия Владимир Путин все пак е успял да постигне основното - Ердоган се съгласи да спре военната операция „Извор на мира“, която предизвика гнева на Доналд Тръмп и загрижеността на Европейския съюз. Турците ще запазят под свой контрол само окупираното вече парче от сирийска територия на 32 км дълбочина между Тел Абяд и Рас Ал Айн, включително отсечка от турско-сирийската граница. \"Извън тази зона части от руската военна полиция и сирийската гранична служба ще бъдат разположени на сирийската страна на сирийско-турската граница\", се казва в меморандума. Това ще се случи в 12:00 часа московско време (съвпада с българското) на 23 октомври. Задачата на руските и сирийските военни е да улеснят изтеглянето на кюрдските части от Отрядите за народна самоотбрана (ОНС) и военното им оборудване на разстояние 30 км от границата. \r\nПредизвикателството, според постигнатите споразумения, трябва да приключи в рамките на 150 часа. След това турците ще могат да патрулират дълбоко в сирийска територия в дълбочина от 10 км. Но отново не сами - с руската военна полиция. Очевидно имаме пред себе си модернизиран вариант на споразуменията от Адана от 1998 г., както Москва искаше. (Вярно е, че в оригинал говорим за 5 км и сирийски контрол над цялата дължина на границата без изключения, но без компромиси изглежда е било невъзможно да се разреши въпросът). \r\nСергей Лавров потвърди пред репортери, че Меморандумът от Сочи всъщност се основава на споразуменията от Адана. А основната му цел е да спре кръвопролитието и операцията, което предизвиква безпокойство по целия свят. Той обясни отстъпките на Ердоган с факта, че „беше необходимо някак да се измъкне от това положение“. Министърът на отбраната Сергей Шойгу на свой ред изясни ситуацията около затворите за бойци на „Ислямска държава“ и бежанските лагери в зоната на турската военна операция (те не са обхванати от меморандума). \r\nСпоред него, тъй като в рамките на два дни някои обекти са останали неохранявани, около 500 души са избягали от тях. \"Сега те ни убеждават, че се предприемат мерки за издирването  и връщането им. В допълнение, ние практически ежедневно гарантираме запазването на охраната, която сега е там\", каза Шойгу. Най-трудният проблем обаче предстои. \"Ако всичко, което обсъдихме днес, може да бъде приложено, възниква въпросът за връщането на чуждестранни бойци в техните страни. Как ще се върнат? Това не е регламентирано от международното право\", оплака се министърът и добави, че или ще трябва да \"се създадат отделни органи\", или ООН ще трябва да направи това.\" \r\n*** \r\n \r\n Преговорите в Сочи сложиха точка на въпроса за кюрдите, пише руският вестник  “Независимая газета“ . \r\nРуският президент Владимир Путин нарече съдбовни решенията, които успя да съгласува с турския си колега Реджеп Тайип Ердоган в Сочи. Преговорите на лидерите, в центъра на които беше съдбата на Сирия, продължиха повече от шест часа. Това беше достатъчно, за да се определи по-нататъшния статут на онези райони, които от ръцете на кюрдските формирования попаднаха под контрола на сирийската правителствена армия. Сега, изглежда, Дамаск и Анкара ще трябва да търсят начини за изграждане на мостове - за намаляване на рисковете. \r\nВ меморандума, който беше подписан от президентите на двете страни, се посочва, че на 23 октомври извън зоната на турската операция „Извор на мира“ ще бъдат въведени формирования на руската военна полиция и сирийската гранична служба. Те ще помогнат на кюрдските формирования да се изтеглят на 30 км от сирийско-турската граница. Зоната трябва да бъде изчистена от тежки оръжия. Самото предизвикателство трябва да приключи в рамките на 150 часа след 12:00 часа на 23 октомври 2019 г. След това започва съвместен руско-турски патрул на дълбочина 10 км от границата на запад и изток от оперативната зона на „Извор на мира“, с изключение на град Камишли. Според параграфите на меморандума всички кюрдски формирования и техните оръжия ще бъдат изтеглени от Манбидж и Тел Рифат. \r\nОт споразумението следва, че статуквото в  зона на операция „Извор на мира“ – става дума за  отсечката между Тел Абаяд и Рас ал Айн с дълбочина до 32 км, ще бъде запазено. И Москва, и Анкара потвърдиха важността на Споразумението от Адана, на което многократно са се позовавали досега, и се съгласиха, че Русия ще допринесе за прилагането на това споразумение от 1998 г. в съвременния му контекст. Меморандумът от Сочи гласи, че Русия и Турция ще предприемат мерки за предотвратяване на проникването на терористични елементи (през сирийско-турската граница) и ще помогнат за безопасното и доброволно завръщане на бежанците. Акцентът очевидно е, че 30-километровата зона е необходима предимно за хуманитарни цели. \r\nКюрдските формации изглежда трябва да се примирят със съществуването на Сирийската арабска република. Независимо от това, руската страна очевидно разчита на ролята на посредник не само между Анкара и Дамаск, но и между Дамаск и кюрдските сили. \"Турците и сирийците ще трябва заедно да защитават мира и спокойствието на границата\", каза Путин след разговорите в Сочи. „И това  не можем да го постигнем без взаимно уважително сътрудничество между Турция и Сирия. Освен това трябва да се започне широк диалог между сирийското правителство и кюрдите, живеещи в Североизточна Сирия. Очевидно е, че в рамките на такъв приобщаващ диалог всички права и интереси на кюрдския народ, кюрдите като неразделна част от многонационалния сирийски народ, могат да бъдат напълно взети предвид и реализирани. \" \r\nПолитическият процес е посочен в споразумението като отделна клауза. „И двете страни (Анкара и Москва - НГ) ще продължат да работят за намиране на политическо решение на конфликта в Сирия в рамките на „Астанинския процес“ и ще подкрепят дейността на Конституционния комитет“, се казва в меморандума. Но как ще приложат всичко това е отделен въпрос, коментира изданието. \r\n*** \r\n \r\n Посещението на вицепремиера и министър на външните работи на България Екатерина Захариева в Москва имаше за цел да даде допълнителен тласък на двустранните отношения, които попаднаха в сериозен застой след разтрогването на проекта „Южен поток“ от страна на София. Външно всичко изглеждаше добре: гостенката се обръщаше към руския си колега Сергей Лавров на „ти“, а той на свой ред се пошегува с бъдещи съвместни проекти в газовия сектор. В откритата част на срещата двамата дипломати се опитаха да избегнат болезнени теми, но не успяха да прикрият напълно различията помежду си, коментират в редакцията на руския вестник  „Коммерсантъ“ . \r\nБългарски министър на външните работи не е посещавал Русия от юни 2011 г. В този период първите дипломати на съседната й Сърбия направиха седем официални и работни посещения в Русия, на Турция - четири пъти, а на Гърция - три пъти. Ситуацията е по-лоша единствено по отношение на Румъния – за последно неин външен министър направи визита в Москва през далечната 2009 г. Но отношенията между Русия и Румъния традиционно са сложни, докато в представите на руснаците (особено родените СССР) българите принадлежат към приятелския лагер. \r\nВъпреки това през последните години отношенията между Москва и София са в застой. Сериозен удар за тях беше отказът на България - под натиск от САЩ и ЕС - от изграждането на газопровода „Южен поток“ през Черно море. Сътрудничеството между двете страни по изграждането на АЕЦ „Белене“ също претърпя провал – спорът дори бе предаден на международен арбитраж. Той обаче не допринесе за развитието на диалога, както и разногласията около Украйна и последвалите санкции, свързани с конфликта в Донбас.  \r\nПосещението на Захариева обаче имаше за цел да създаде впечатление, че нещата вървят във възходяща линия – при това в двете страни. Тя припомни за началото на строителството на територията на България на т.нар. „Балкански поток“, разклонение на „Турски поток“, през който ще се извършват доставки на руски природен газ в Сърбия и Унгария. Захариева подчерта също, че наскоро българските власти обявиха търг за възобновяване на строителството на АЕЦ „Белене\" и увери, че ще се радват на участието на Русия в този процес. В заключение тя очерта оптимистично перспективите за двустранните отношения в областта на туризма, образованието и културата. През цялото време българската гостенка се обръщаше към Сергей Лавров на „ти”. \r\nРуският министър говори за енергийното сътрудничество с еднакъв ентусиазъм и дори нарече „Балкански поток“ „Български поток“, което очевидно зарадва събеседника му. Сергей Лавров предаде на гостенката си документите за правото на неограничено използване на земята, върху която се намира посолството на България в Руската федерация. И похвали българските власти за създаването на благоприятни условия за изучаване на руски език в страната. \r\nВ откритата част на срещата си дипломатите не говориха директно по належащи въпроси. Но през последните седмици Москва и София се сблъскаха по два въпроса. Най-острото несъгласие предизвика изложбата, открита на 9 септември в Руския културно-информационен център в София за 75-годишнината от освобождението на Източна Европа от нацизма. Тогава от  Министерството на външните работи на България призоваха руснаците „да не затварят очите си за това, че щитовете на съветската армия донесоха на народите от Централна и Източна Европа половин век репресии, деформираха икономическото им развитие и ги изолираха от динамиката на процесите, протичащи в развитите европейски държави“. В отговор на това Москва гневно отбеляза, че София „пренаписва история\", като нарече позицията на българските власти „опасна тенденция\". \r\nДруг дразнещ ефект беше преследването на видни личности от русофилското обществено движение от страна на българските правоприлагащи органи . Те бяха обвинени в шпионаж, което в Москва бе изтълкувано като „русофобия\". \r\nПо информация на изданието, по време на закритата част от разговорите Сергей Лавров е повдигнал и двата въпроса пред Екатерина Захариева. В разговора с него тя е коментирала най-общо темата за Втората световна война, но е подчертала, че българската страна няма да промени позицията си. \r\nНа пресконференция след преговорите Екатерина Захариева, без да се обвързва с нищо, призова „да не се политизира историята“. И тя обяви намерението си да положи цветя на два особено важни за България паметници - на Героите от Плевен, както и на този на Св. св. Кирил и Методий. Трябва да се отбележи, че огромното мнозинство от външните министри, посещаващи Москва, полагат венци на Гроба на неизвестния войн. \r\nЩо се отнася до преследването на фигури, симпатизиращи на Москва, по информация на „Коммерсантъ“, Екатерина Захариева е уверила Сергей Лавров, че българското правителство няма нищо общо с подобни действия. \r\nДогодина се очаква Сергей Лавров да посети България. За последно той направи визита в София през 2014 година.", "date": "2019.10.23", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/10/23/2711077/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Загубата на ключовото гласуване за бързо приемане на законодателството за Брекзит и последващото като резултат неминуемо поредно отлагане на напускането на Великобритания от ЕС и кампанията за втори референдум са сред темите на британския печат. \r\n*** \r\n \r\n Планът на Борис Джонсън да ускори разглеждането на сделката за Брекзит през парламента за да спази крайния срок от 31 октомври бе отхвърлен от депутатите, дори след като заплаши да изтегли законопроекта и да настоява за общи избори, пише британският вестник  The Guardian .  \r\nПравителството загуби гласуване с 322 срещу  308 гласа  мнозинство от само 14 гласа. \r\nДепутатите отхвърляха „предложението за програмата“, което определяше меко казано тридневен график, за да могат да разгледат законопроекта за споразумение оттегляне от ЕС от 110 страници. \r\nСлед поражението премиерът каза на депутатите, че ще ускори подготовката за Брекзит без сделка и ще „спре” законодателството за Брекзит, докато лидерите на ЕС не вземат решение. \r\n„Сега сме изправени пред по-нататъшна несигурност и сега ЕС трябва да реши да реагира на искането на парламента за отлагане“, заяви Джонсън. \r\n„Нашата политика остава същата - че не трябва да отлагаме. Трябва да напуснем ЕС на 31 октомври. И това ще кажа на ЕС и ще докладвам обратно в парламента. \r\n„По един или друг начин ще напуснем ЕС с тази сделка.“ \r\nНякои депутати, които обмисляха да подкрепят сделката на Джонсън, заявиха, че не могат да приемат такъв ускорен дебат. Законодателството бе публикувано едва късно в понеделник, а финансовият министър Саджид Джавид отказа да публикува икономически анализ на неговото въздействие. \r\nКамарата на общините по-рано подкрепи второто четене на законопроекта за оттегляне с 329 гласа „за“ срещу 299 „против“ - по-голямо очакваното мнозинство от 30. \r\nТова изглежда означава, че има потенциална подкрепа за сделката на премиера, въпреки че някои от депутатите от лейбъристите, които го подкрепиха, заявиха, че могат да оттеглят подкрепата си на по-късен етап от своя ход чрез Камарата на общините, ако не успеят да я променят. \r\nДепутатите внесоха поредица от изменения в законопроекта по въпроси, включващи митнически съюз, екологични стандарти и избягване на риска от излизане без сделка в края на 2020 година \r\nЛидерът на лейбъристите, Джереми Корбин, каза преди гласуванията: „Ще търсим много ясен ангажимент към митническия съюз, силна връзка с единния пазар, твърди ангажименти за правата на работниците, най-малкото запазване на екологичните стандарти и затваряне на всички вратички, за да се избегне заплахата от Брекзит без сделка веднъж завинаги.\" \r\n*** \r\n \r\n Европейският съюз е готов да отложи Брекзит до февруари, след като депутатите отхвърлиха ускорената програма на Борис Джонсън, за да прокара своята сделка за Брекзит чрез Камарата на общините, пише британският евроскептичен вестник  Daily Express . \r\nЕвропейските източници заявиха, че Брюксел ще постигне съгласие за „гъвкаво“ удължаване до 31 януари 2020 г., което ще позволи на Великобритания да напусне по-рано, ако сделката бъде напълно ратифицирана преди приключването на удължаването. Доналд Туск, председател на Европейския съвет, ще увеличи усилията си да се консултира с лидерите на ЕС, преди да вземе окончателно решение. Пишейки в \"Туитър\", той каза: \"След решението на премиера Борис Джонсън да спре процеса на ратифициране на Споразумението за оттегляне и за да се избегне Брекзит без сделка, ще препоръчам на ЕС-27 да приеме искането на Великобритания за удължаване. Затова ще предложа (неприсъствено) одобрение чрез писмена процедура.\" \r\nСпоред един дипломат от ЕС, тримесечното закъснение ще бъде в съответствие с писмото на премиера, което той изпрати, за да се съобрази със закона на Бен. \r\nИзточникът казва: „Няма да надхвърлим искането на министър-председателя, което беше резултат на Закона на Бен.  \r\n\"Ако министър-председателят иска да използва по-малко време, ние, разбира се, бихме го приветствали.\" \r\n„Това би било начин да останем политически неутрални\", се коментира в Брюксел. \r\n*** \r\n \r\n Повече от 300 хиляди души са подписали  само за три дни писмо с искане за втори  референдум за Брекзит, пише левият проевропейски вестник  The Independent , който е един от организаторите на кампанията. \r\nОтвореното писмо, организирано от кампанията призовава официалните лица от Обединеното кралство и ЕС да разрешат на британската общественост да даде право за нов вот за сделката на Борис Джонсън за Брекзит. \r\nСтотици хиляди подписи са добавени в списъка с имена, подкрепящи петицията, след като един милион души отправиха искане към парламента в събота, за да поискат нов референдум. \r\nВ отвореното писмо се казва: „Не искаме властимащите да проведат насила Брекзит, който ще навреди на икономиката както на Великобритания, така и на ЕС, заплашва мирния процес в Северна Ирландия, както и ще доведе до години повече несигурност и хаос. \r\n„Моля, не обръщайте гръб на последния шанс да ни спре да се включваме. \r\nВ събота бе проведен най-големият протест в новата история на Обединеното кралство, според организаторите му, за втори референдум и за оставане в ЕС.", "date": "2019.10.23", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/10/23/2711078/pregled-na-mezhdunarodnite-novini-do-6-chasa-agentsiya-fokus.html", "text": "Норвежката полиция е арестувала двама души във връзка с инцидента с откраднатата линейка. Това съобщи телевизионният канал NRK, цитиран от  TACC . \r\nПърво органите на реда са задържали похитителя с помощта на служебно оръжие и той е леко ранен. Заподозреният мъж е 32-годишен норвежец, той е обвинен в опит за убийство. Неговият съучастник също е норвежки гражданин – жена на 25 години. И двамата обвиняеми са познати на полицаите от минали престъпления, те са свързани с екстремистки среди. \r\nОчевидци съобщават, че нападателят е стрелял по полицията по време на задържането. Автомобил, шофиран от него, е ударил двама пенсионери, както и жена с детска количка. Седеммесечните близнаци в количката, както и възрастен мъж, са леко ранени. \r\nПолицията смята, че мъжът умишлено е започнал да се движи по тротоара, за да прегази случайни минувачи. От заподозрените са иззети автоматичен пистолет и пушка. В линейката са открити и наркотици. \r\nСлед кражбата в колата са останали трима служители на Спешна помощ, които не са пострадали. Норвежката служба за сигурност на полицията (PSB), която се занимава с престъпления, свързани с екстремизма, се присъедини към разследването на инцидента. В момента служителите на реда нямат достатъчно информация, за да квалифицират престъплението. \r\n*** \r\n \r\n Сирийските кюрди са изтеглили всичките си сили от зоната, граничеща с Турция, в съответствие със споразумението за примирие, сключено от САЩ за прекратяване на турската операция, заяви висш кюрдски служител, цитиран от  AFP . \r\n\"Изпълнихме напълно условията на споразумението за прекратяване на огъня ... Оттеглихме всичките си военни и сили за сигурност от зоната на военните операции от Рас ал Айн на изток до Тeл Абяд на запад\", каза Редур Халил пред AFP. \r\n*** \r\n \r\n Руският президент Владимир Путин и турският му колега Реджеп Тайип Ердоган приключиха преговори в резиденцията на руския лидер Бочаров ручей в Сочи. Срещата продължи повече от шест часа, предава  TACC . \r\nПоредната лична среща между двамата лидери е вече осма от началото на годината. На нея страните обсъдиха ситуацията в Северна Сирия в контекста на военната операция, проведена там от турската армия. \r\nВладимир Путин каза, че турският президент  му е обяснил подробно целите и задачите на турската операция в Сирия. \r\nРуският президент е подчертал, че е важно да се попречи на  терористите, да се възползват от действията на Турция в Сирия. Според него Турция споделя подхода на Руската федерация относно необходимостта от поддържане на териториалната цялост на Сирия. Арабската република трябва да бъде освободена от незаконно чуждестранно военно присъствие. \r\nСпоред Владимир Путин ситуацията \"на терен\" в Сирия не трябва да възпрепятства старта на работата на Конституционния комитет  и коментира , че сепаратистките настроения в Сирия се подклаждат отвън. \r\n*** \r\n \r\n Турция и Русия ще извършват съвместни патрули в Сирия, заяви турският президент Реджеп Тайип Ердоган на съвместната пресконференция с руския президент Владимир Путин след продължилите повече от шест часа преговори между тях в Сочи, предава  TACC \r\nКюрдските военни формирования  трябва да бъдат изтеглени извън 30-километровата зона от турско сирийската граница в рамките на 150 часа, започващи да текат от 23 октомври. От 12:00 часа същия ден Руската военна полиция и и сили на сирийската правителствена армия ще бъда въведени в зоната на турската операция. \r\n*** \r\n \r\n Със 92 гласа „за“ и само 2 „против“ Сенатът на САЩ одобри протокола за присъединяване на  Македония към НАТО, информира скопският телевизионен канал  “Телма“ . \r\nДвама републикански сенатори, Ранд Пол от Кентъки и Майк Лий от Юта, гласуваха против. Преди днешното решение комисията по външни работи  ратифицира протокола през юли. \r\nЗа да стане Македония пълноправен член на Алианса, е необходимо протоколът да бъде ратифициран в парламентите на всички 29 държави-членки и след това в македонския парламент. \r\nПоради планираните избори в Испания надеждите на Скопие, че официалното приемане  ще се случи по време на срещата на върха на НАТО в Лондон в началото на декември, няма да се сбъднат. Сега  очаквания са, че това ще се случи в началото на следващата година, вероятно през февруари. \r\n*** \r\n \r\n Патрулирането на територията на Сирия съгласно новите споразумения между Руската федерация и Турция ще изисква участието на допълнителни сили и техника. Това заяви пред репортери руският министър на отбраната Сергей Шойгу след разговори между руския президент Владимир Путин и турския президент Реджеп Тайип Ердоган, цитиран от  TACC . \r\n„Що се отнася до допълнителните сили, ние естествено вярваме, че не можем веднага да кажем това, но е очевиден фактът, че е необходимо допълнително оборудване за патрулиране, все пак границата е достатъчно дълга и патрулирането трябва да бъде сериозно и задълбочено, с цел предотвратяване на всякакви сериозни инциденти, особено след като патрулирането ще бъде съвместно\", каза министърът. \r\n*** \r\n \r\n Британските депутати отхвърлиха във вторник плановете на премиера Борис Джонсън да получи одобрение на сделката си за Брекзит до 31 октомври, минути след като самият законопроект бе одобрен от депутатите, предава AFP \r\nКамарата на общините гласува с 308 срещу 322 гласа в полза на  отхвърляне на плана му за приемане на законопроекта за оттегляне, само за три дни. \r\nБританският премиер Борис Джонсън заяви веднага след това, че ще направи пауза в усилията си за гласуване на сделката за Брекзит , след като депутатите отхвърлиха предложения от него график. \r\n\"Ще спрем това законодателство\", заяви Джонсън пред депутатите и добави, че ще се консултира с лидерите на Европейския съюз относно по-нататъшно отлагане на Брекзит, но настоява, че Великобритания все пак трябва да напусне блока, както е планирано на 31 октомври. \r\n*** \r\n \r\n Въоръжените сили на САЩ възнамеряват да продължат да работят с коалицията \"Сирийски демократични сили\" (СДС). Това обяви специалният представител на САЩ за Сирия Джеймс Джефри, цитиран от  ТАСС . \r\n\"В североизточната част на Сирия, върху която се фокусираме, ще продължим да работим със СДС. Това е нашият план. Лидерът на СДС - командирът Мазлум  - се ангажира да продължи да работи с нас\", каза служителят на Министерството на външните работи на САЩ, изказвайки се в изслушване пред Сената на комисията по външни отношения на Конгреса на САЩ. Джефри визираше командира на кюрдските формирования, включени в СДС, Мазлум Кобани. \r\nВстъпителното изказване на Джефри, подготвено за изслушването, потвърждава, че американската администрация остро осъжда военната операция на Турция в Сирия. \"Турция започна тази операция, въпреки нашите възражения, подкопавайки кампанията срещу „Ислямска държава“, заплашвайки цивилни и сигурността в региона, унищожи критичната цивилна инфраструктура. Военните операции на Турция предизвикаха хуманитарна криза и създадоха условия за извършване на възможни военни престъпления \", каза Джефри.", "date": "2019.10.23", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/23/2711081/predstoyashti-sabitiya-v-stranata-za-23-oktomvri-agentsiya-fokus.html", "text": "*** \r\n \r\nОт 10.00 часа ще се проведе заседание на Министерски съвет.  \r\n \r\n*** \r\n \r\nОт 10.00 часа в двора на Детска градина „Снежанка“ на ул. „Илинден“ 5 под басейн „Олимпия“ ще се проведе традиционният спортен празник на учебното заведение. \r\n \r\n*** \r\n \r\nОт 10.00 часа в зала „Пресцентър“ на Министерство на труда и социалната политика, заместник-министърът на труда и социалната политика Лазар Лазаров ще открие заключителна конференция по проект \"Развитие на националната система за оценка на компетенциите MyCompetence”. \r\n \r\n*** \r\n \r\nОт 11.00 часа в Аулата в Ректората, хърватската писателка Дубравка Угрешич ще бъде удостоена с почетното звание „доктор хонорис кауза“ на Софийския университет „Св. Климент Охридски“. \r\n \r\n*** \r\n \r\nОт 11.00 часа в Гранд хотел София, зала „Триадица“, ще бъдат представени резултатите от проучването на празните опаковки от цигари, показващи тенденциите и нивата на незаконна търговия с цигари за 2-рото тримесечие на 2019 г.    \r\n \r\n*** \r\n \r\nОт 11.00 часа в зала „Роял“ на хотел “Балкан”, ще бъде представен вторият годишен доклад от националния изследователски проект SDIndex (Safe Drive Index/Индекс за безопасно шофиране). \r\n \r\n*** \r\n \r\nОт 14.00 часа в Руския-културно информационен център ще се проведе пресконференция на руски кинематографисти, посветена на откриването на Седмица на руското кино в България. \r\n \r\n*** \r\n \r\nОт 18.00 часа на „Пиротска“ 5, Македонски дом, МНИ, втори етаж, Голяма зала, ще се проведе лекция на тема „Съвместната историческо-образователна комисия с Р. Северна Македония в светлината на решението на ЕС за отлагане на преговорите за членство “. Ще ни гостува отново доц. д-р Наум Кайчев, заместник-председател на българската част на комисията. \r\n \r\n*** \r\n \r\nОт 18.30 часа в Литературен клуб „Перото“, ще бъде представена книгата „Потъване в мъртво море“ на Антония Апостолова. \r\n \r\n*** \r\n \r\nОт 20.00 часа в зала 1 ще бъде представен балетът на Борис Ейфман - „Евгений Онегин“. \r\n \r\n*** \r\n \r\nОт 13.00 часа на ГКПП - Станке Лисичково министърът на вътрешните работи Младен Маринов ще проведе работна среща с колегата си от Република Северна Македония, министър Оливер Спасовски. \r\n \r\n*** \r\n   \r\nОт 9.00 часа в Младежки културен център ще бъде открита Научна лаборатория „Байлаб“.  \r\n \r\n*** \r\n \r\nОт 17.30 в галерия „Пролет“ ще бъде открита изложба живопис на Долорес Дилова. \r\n \r\n*** \r\n \r\nОт 10.00 часа в Заседателната зала на МУ - Варна, ет. 2, ще се проведе пресконференция, на която медиите ще бъдат запознати с дейността на Научноизследователския институт на Медицински университет - Варна в областта на стволовите клетки.  \r\n \r\n*** \r\n \r\nОт 12.00 часа в ДТ „Стоян Бъчваров“ ще се проведе пресконференция по повод премиерата на постановката „Уестсайдска история“. \r\n \r\n*** \r\n \r\nОт 12.30 часа в залата на Общинския съвет заместник-кметът на Община Видин инж. Цветан Асенов ще награди отличилите се участници в XVI-то издание на Димитровденското математическо състезание.  \r\n \r\n*** \r\n \r\nОт 10.00 часа в база 2 на ДКЦ-1 (Втора градска поликлиника), ет. 2, ще бъде официално открит специализиран кабинет по репродуктивно здраве. \r\n \r\n*** \r\n \r\nОт 09.30 часа в Областна администрация ще бъде отворено помещението за съхранение на бюлетините, които ще бъдат разпределени на деветте общински администрации. \r\n \r\n*** \r\n \r\nОт 17.30 часа в народно читалище „Виделина – 1865“ ще се състои презентация на тема „Можем ли да излекуваме рака?“, която ще бъде представена като част от инициативата „Училище за пациенти“ от д-р Росица Кръстева, началник на Онкологичен център „Уни Хоспитал“. \r\n \r\n*** \r\n \r\nВ 10.30 часа в пространството между булевардите \"Източен\" и \"Княгиня Мария-Луиза\" ще се състои откриването на нов парк.  \r\n \r\n*** \r\n \r\nВ 10.30 часа в зала 3 на Районния съд ще се проведе заседание по делото срещу Кристиян К., обвинен че е спомогнал на Антония Л., извършила престъпления, да избегне наказателно преследване, без да се е споразумял с нея преди да е извършила самото престъпление, като заявил пред органите на МВР, че той е управлявал лек автомобил „Мазда“, модел „СХ -5“. \r\n \r\n*** \r\n \r\nВ 10.45 часа в зала 12 на Районния съд ще се проведе заседание по делото срещу Ангел В., обвинен е чрез обещаване и даване на материална облага – пари и като помагач, умишлено е улеснил Валери А., чрез предоставяне на стълба, сам да осъществи неправомерно присъединяване към електроразпределителна мрежа на „ЕВН България Електроразпределение“ ЕАД, с което е създал условия за непълно отчитане на потребената ел.енергия. \r\n \r\n*** \r\n \r\nВ 13.30 часа в зала 11 на Районния съд ще се проведе заседание по делото срещу Ненка Б., обвинена в съставянето на частен документ – саморъчно завещание от името на Нено Б., като попълнила лист, носещ подписа на издателя Нено Б. \r\n \r\n*** \r\n \r\nВ 13.50 часа в зала 12 на Районния съд ще се проведе заседание по делото срещу Николай П., обвинен в закана за убийство към частен съдебен изпълнител.  \r\n \r\n*** \r\n \r\nВ 14.00 часа в зала 12 на Районния съд ще се проведе заседание по делото срещу Светослав М., адвокат от Адвокатска колегия – Хасково, обвинен, че се е заканил с убийство на журналиста от интернет-сайта “Хасково.нет” Тодор К., изричайки думите “Ще те убия!” \r\n \r\n*** \r\n \r\nОт 20.30 часа в „Лъки – Дом на киното“ ще се състои световната премиера на пълнометражния документален филм „Следващото поколение“. \r\n \r\n*** \r\n \r\nОт 16.00 часа в Регионален исторически музей „Д-р Симеон Табаков“ почетният гражданин на Сливен проф. Иван Русев ще представи втори и трети том на сборника „Сливенци“ – издание на Сдружение „Мати Болгария“. \r\n \r\n*** \r\n \r\nОт 17.00 часа в изложбената зала „Сирак Скитник“ ще се състои откриването на Националната изложба за изобразително изкуство „Сливен 2019“. \r\n \r\n*** \r\n \r\nОт 16.00 часа пред драматичния театър ще бъде разположена информационна борса за набиране на войници и матроси. \r\n \r\n*** \r\n   \r\nОт 11.00 часа в пресклуба на БТА ще се състои пресконференция на вицепрезидента на КНСБ Пламен Нанков и на националния секретар на синдиката Огнян Атанасов по повод организирани дискусионни форуми в страната „Арена работеща България“ на тема „Фирмени политики за поведение на служителите в социалните мрежи“, с участието на граждани, работници и служители, представители на неправителствения сектор, институции и други.  \r\n \r\n*** \r\n   \r\nОт 11.00 часа в Неонатологично отделение на МБАЛ Шумен ще бъде направено дарение на пациентен монитор, изпълнена кауза „Дари шанс за живот на новородените деца в тежко състояние” по проекта „Дарявай, докато четеш” Инер Уил Клуб Шумен. \r\n  \r\n***  \r\n   \r\nОт 17.00 часа в  зала \"Сава Доброплодни\" на Народно читалище \"Добри Войников - 1856\" ще бъде открита Корейска културна изложба. \r\n \r\n \r\n \r\n \r\n \r\n*** \r\n \r\nОт 16.45 часа в Народната библиотека „Св. св. Кирил и Методий“ ще се проведе приемна с участието на водача на листата на АБВ Ивайло Калфин и гости. \r\n \r\n*** \r\n \r\nОт 10.00 часа в ОДМВР - Шумен ще се състои брифинг. Ще бъде дадена информация за готовността на областната дирекция във връзка с предстоящите избори. \r\n \r\n*** \r\n \r\nВ 11.00 часа в сградата на ОДМВР ще се проведе брифинг с участието на зам.-директора комисар Димитър Събчев и началника на отдел \"Охранителна полиция\" комисар Венелин Младенов. Те ще съобщят подробности около създадената организация за охрана на реда при провеждане на изборите на 27 октомври.", "date": "2019.10.23", "title": "Предстоящи събития в страната за 23 октомври (Агенция „Фокус“)"}
{"url": "http://www.focus-news.net/news/2019/10/23/2711063/putin-i-erdogan-dogovoriha-mir-obzor.html", "text": "След интензивни почти седемчасови преговори, проведени в Сочи, руският президент Владимир Путин и турският му колега Реджеп Тайип Ердоган договориха запазване на мира в Североизточна Сирия, а кюрдите поне засега са големите губещи от тези преговори. \r\nДвамата президенти одобриха следния Меморандум, представен в пълен текст: \r\nМеморандум за разбирателство между Турция и Руската федерация (Сочи, 22 октомври 2019 г.) \r\n \r\nПрезидентът на Република Турция Реджеп Тайип Ердоган и президентът на Руската федерация Владимир Путин се съгласиха по следните точки: \r\n \r\n1. Двете страни отново заявяват своя ангажимент за запазването на политическото единство и териториалната цялост на Сирия и защитата на националната сигурност на Турция. \r\n2. Те подчертават своята решимост да се борят с тероризма във всички форми и прояви и да попречат на сепаратистките програми на сирийската територия. \r\n3. В тази рамка ще бъде запазено установеното статукво в сегашната зона на операцията „Извор на мира“, обхващаща Тел Абяд и Рас Ал Айн с дълбочина 32 км. \r\n4. Двете страни потвърждават важността на Споразумението от Адана. Руската федерация ще улесни прилагането на Споразумението от Адана при настоящите обстоятелства. \r\n5. От 12.00 часа на 23 октомври 2019 г. руската военна полиция и сирийските гранични служители ще влязат в сирийската страна на турско-сирийската граница, извън зоната на операция „Извор на мира“, за да улеснят извеждането на елементите на ОНС и техните оръжия в дълбочина от 30 км от турско-сирийската граница, което трябва да бъде завършено за 150 часа. От този момент съвместни руско-турски патрули ще започнат да се движат на запад и на изток от района на операция „Извор на мира“ с дълбочина 10 км, с изключение на град Камишли. \r\n6. Всички елементи на ОНС и техните оръжия ще бъдат премахнати от Манбидж и Тел Рифат. \r\n7. И двете страни ще предприемат необходимите мерки за предотвратяване на проникването на терористични елементи. \r\n8. Ще бъдат предприети съвместни усилия за улесняване на завръщането на бежанците по безопасен и доброволен начин. \r\n9. Ще бъде създаден съвместен механизъм за наблюдение и проверка, който да наблюдава и координира прилагането на този меморандум  \r\n \r\nРуският президент Владимир Путин нарече съдбовни решенията, които успя да съгласува с турския си колега Реджеп Тайип Ердоган в Сочи. Преговорите на лидерите, в центъра на които беше съдбата на Сирия, продължиха повече от шест часа. Това беше достатъчно, за да се определи по-нататъшния статут на онези райони, които от ръцете на кюрдските формирования попаднаха под контрола на сирийската правителствена армия. Сега, изглежда, Дамаск и Анкара ще трябва да търсят начини за изграждане на мостове - за намаляване на рисковете. \r\nВ меморандума, който беше подписан от президентите на двете страни, се посочва, че на 23 октомври извън зоната на турската операция „Извор на мира“ ще бъдат въведени формирования на руската военна полиция и сирийската гранична служба. Те ще помогнат на кюрдските формирования да се изтеглят на 30 км от сирийско-турската граница. Зоната трябва да бъде изчистена от тежки оръжия. Самото предизвикателство трябва да приключи в рамките на 150 часа след 12:00 часа на 23 октомври 2019 г. След това започва съвместен руско-турски патрул на дълбочина 10 км от границата на запад и изток от оперативната зона на „Извор на мира“, с изключение на град Камишли. Според параграфите на меморандума всички кюрдски формирования и техните оръжия ще бъдат изтеглени от Манбидж и Тел Рифат. \r\nОт споразумението следва, че статуквото в зона на операция „Извор на мира“ – става дума за отсечката между Тел Абаяд и Рас ал Айн с дълбочина до 32 км, ще бъде запазено. И Москва, и Анкара потвърдиха важността на Споразумението от Адана, на което многократно са се позовавали досега, и се съгласиха, че Русия ще допринесе за прилагането на това споразумение от 1998 г. в съвременния му контекст. Меморандумът от Сочи гласи, че Русия и Турция ще предприемат мерки за предотвратяване на проникването на терористични елементи (през сирийско-турската граница) и ще помогнат за безопасното и доброволно завръщане на бежанците. Акцентът очевидно е, че 30-километровата зона е необходима предимно за хуманитарни цели. \r\nКюрдските формации изглежда трябва да се примирят със съществуването на Сирийската арабска република. Независимо от това, руската страна очевидно разчита на ролята на посредник не само между Анкара и Дамаск, но и между Дамаск и кюрдските сили. \r\nПатрулирането на територията на Сирия съгласно новите споразумения между Руската федерация и Турция ще изисква участието на допълнителни сили и техника. Това заяви пред репортери руският министър на отбраната Сергей Шойгу след разговори между руския президент Владимир Путин и турския президент Реджеп Тайип Ердоган. \r\n„Що се отнася до допълнителните сили, ние естествено вярваме, че не можем веднага да кажем това, но е очевиден фактът, че е необходимо допълнително оборудване за патрулиране, все пак границата е достатъчно дълга и патрулирането трябва да бъде сериозно и задълбочено, с цел предотвратяване на всякакви сериозни инциденти, особено след като патрулирането ще бъде съвместно\", каза министърът. \r\nВъоръжените сили на САЩ възнамеряват да продължат да работят с коалицията \"Сирийски демократични сили\" (СДС). Това обяви специалният представител на САЩ за Сирия Джеймс Джефри. \r\n\"В североизточната част на Сирия, върху която се фокусираме, ще продължим да работим със СДС. Това е нашият план. Лидерът на СДС - командирът Мазлум - се ангажира да продължи да работи с нас\", каза служителят на Министерството на външните работи на САЩ, изказвайки се в изслушване пред Сената на комисията по външни отношения на Конгреса на САЩ. Джефри визираше командира на кюрдските формирования, включени в СДС, Мазлум Кобани. \r\n \r\n  Юлиян Марков", "date": "2019.10.23", "title": "Путин и Ердоган договориха мир (ОБЗОР)"}
{"url": "http://www.focus-news.net/news/2019/10/23/2711062/predstoyashti-sabitiya-v-stranata-za-23-oktomvri-agentsiya-fokus.html", "text": "*** \r\n \r\nОт 10:00 часа ще се проведе заседание на Министерски съвет.  \r\n \r\n \r\n*** \r\n \r\nОт 10:00 часа, в двора на Детска градина \"Снежанка\" /ул. \"Илинден\" 5, под басейн Олимпия/ ще се проведе традиционният спортен празник на учебното заведение. \r\n \r\n \r\n*** \r\n \r\nОт 10:00 часа , зала „Пресцентър“ на Министерство на труда и социалната политика, заместник-министърът на труда и социалната политика Лазар Лазаров ще открие заключителна конференция по проект \"Развитие на националната система за оценка на компетенциите MyCompetence”. \r\n \r\n \r\n*** \r\n \r\nОт 11.00 часа в Аулата в Ректората, хърватската писателка Дубравка Угрешич ще бъде удостоена с почетното звание „доктор хонорис кауза“ на Софийския университет „Св. Климент Охридски“. \r\n \r\n \r\n*** \r\n \r\nОт 11.00 часа в Гранд хотел София, зала „Триадица“, ще бъдат представени резултатите от проучването на празните опаковки от цигари, показващи тенденциите и нивата на незаконна търговия с цигари за 2-рото тримесечие на 2019 г.    \r\n \r\n*** \r\n \r\nОт 11:00 часа в зала „Роял“ на хотел “Балкан”, ще бъде представен вторият годишен доклад от националния изследователски проект SDIndex (Safe Drive Index/Индекс за безопасно шофиране). \r\n \r\n*** \r\n \r\nОт 14:00 часа в Руския-културно информационен център ще се проведе пресконференция на руски кинематографисти, посветена на откриването на Седмица на руското кино в България. \r\n \r\n*** \r\n \r\nОт 18:00 часа на „Пиротска “-5, Македонски дом, МНИ, втори етаж, Голяма зала, ще се проведе лекция на тема: „Съвместната историческо-образователна комисия с Р. Северна Македония в светлината на решението на ЕС за отлагане на преговорите за членство “. Ще ни гостува отново доц. д-р Наум Кайчев, заместник-председател на българската част на комисията. \r\n \r\n*** \r\n \r\nОт 18:30 часа в Литературен клуб „Перото“, ще бъде представена книгата „Потъване в мъртво море“ на Антония Апостолова. \r\n \r\n*** \r\n \r\nОт 20:00 часа в зала 1, ще бъде представен балетът на Борис Ейфман - „Евгений Онегин“. \r\n \r\n \r\n*** \r\n \r\nОт 13.00 часа, ГКПП-Станке Лисичково, министърът на вътрешните работи Младен Маринов ще проведе работна среща с колегата си от Република Северна Македония, министър Оливер Спасовски. \r\n \r\n \r\n*** \r\n   \r\nОт 9.00 часа в Младежки културен център ще бъде открита Научна лаборатория „Байлаб“.  \r\n \r\n   \r\n \r\n*** \r\n \r\nОт 17.30 в галерия „Пролет“ ще бъде открита изложба живопис на Долорес Дилова. \r\n \r\n*** \r\n \r\nОт 10.00 часа в Заседателната зала на МУ-Варна, ет. 2 ще се проведе пресконференция, на която медиите ще бъдат запознати с дейността на Научноизследователския институт на Медицински университет - Варна в областта на стволовите клетки.  \r\n \r\n \r\n*** \r\n \r\nОт 12.00 часа в ДТ „Стоян Бъчваров“ ще се проведе пресконференция по повод премиерата на постановката „Уестсайдска история“. \r\n \r\n \r\n*** \r\n \r\nОт 12.30 часа, в залата на Общинския съвет заместник-кметът на Община Видин инж. Цветан Асенов ще награди отличилите се участници в XVI-то издание на Димитровденското математическо състезание.  \r\n \r\n \r\n*** \r\n \r\nОт 10.00 часа в база 2 на ДКЦ-1 /Втора градска поликлиника/ ет. 2, ще бъде официално открит специализиран кабинет по репродуктивно здраве. \r\n \r\n \r\n*** \r\n \r\nОт 09.30 часа в Областна администрация ще бъде отворено помещението за съхранение на бюлетините, които ще бъдат разпределени на деветте общински администрации. \r\n \r\n*** \r\n \r\nОт 17.30 часа в народно читалище „Виделина – 1865“, ще се състои презентация: „Можем ли да излекуваме рака?“, която ще бъде представена като част от инициативата „Училище за пациенти“ от д-р Росица Кръстева, началник на Онкологичен център „Уни Хоспитал“. \r\n \r\n*** \r\n \r\nВ 10.30 часа в пространството между булевардите \"Източен\" и \"Княгиня Мария-Луиза\" ще се състои откриването на нов парк.  \r\n \r\n \r\n*** \r\n \r\nВ 10.30 часа в зала 3 на Районния съд ще се проведе заседание по делото срещу Кристиян К., обвинен че е спомогнал на Антония Л., извършила престъпления, да избегне наказателно преследване, без да се е споразумял с нея преди да е извършила самото престъпление, като заявил пред органите на МВР, че той е управлявал лек автомобил „Мазда“, модел „СХ -5“. \r\n \r\n \r\n*** \r\n \r\nВ 10.45 часа в зала 12 на Районния съд ще се проведе заседание по делото срещу Ангел В., обвинен е чрез обещаване и даване на материална облага – пари и като помагач, умишлено е улеснил Валери А., чрез предоставяне на стълба, сам да осъществи неправомерно присъединяване към електроразпределителна мрежа на „ЕВН България Електроразпределение“ ЕАД, с което е създал условия за непълно отчитане на потребената ел.енергия. \r\n \r\n \r\n \r\n*** \r\n \r\nВ 13.30 часа в зала 11 на Районния съд ще се проведе заседание по делото срещу Ненка Б., обвинена в съставянето на частен документ – саморъчно завещание от името на Нено Б., като попълнила лист, носещ подписа на издателя Нено Б. \r\n \r\n \r\n*** \r\n \r\nВ 13.50 часа в зала 12 на Районния съд ще се проведе заседание по делото срещу Николай П., обвинен в закана за убийство към частен съдебен изпълнител.  \r\n \r\n \r\n*** \r\n \r\nВ 14.00 часа в зала 12 на Районния съд ще се проведе заседание по делото срещу Светослав М., адвокат от Адвокатска колегия – Хасково, обвинен, че се е заканил с убийство на журналиста от интернет-сайта “Хасково.нет” Тодор К., изричайки думите “Ще те убия!” \r\n \r\n \r\n*** \r\n \r\nОт 20.30 часа, в „Лъки – Дом на киното“, ще се състои световната премиера на пълнометражния документален филм „Следващото поколение“. \r\n \r\n*** \r\n \r\nОт 16.00 часа в Регионален исторически музей „Д-р Симеон Табаков“, почетният гражданин на Сливен проф. Иван Русев ще представи втори и трети том на сборника „Сливенци“ – издание на Сдружение „Мати Болгария“. \r\n \r\n*** \r\n \r\nОт 17.00 часа в изложбената зала „Сирак Скитник“, ще се състои откриването на Националната изложба за изобразително изкуство „Сливен 2019“. \r\n \r\n*** \r\n \r\nОт 16.00 часа пред драматичния театър ще бъде разположена информационна борса за набиране на войници и матроси. \r\n \r\n*** \r\n   \r\nОт 11.00 часа в пресклуба на БТА ще се състои пресконференция на вицепрезидента на КНСБ Пламен Нанков и на националния секретар на синдиката Огнян Атанасов по повод организирани дискусионни форуми в страната „Арена работеща България“ на тема „Фирмени политики за поведение на служителите в социалните мрежи“, с участието на граждани, работници и служители, представители на неправителствения сектор, институции и други.  \r\n \r\n*** \r\n   \r\nОт 11.00 часа в Неонатологично отделение на МБАЛ Шумен ще бъде направено дарение на пациентен монитор, изпълнена кауза „Дари шанс за живот на новородените деца в тежко състояние” по проекта „Дарявай, докато четеш” Инер Уил Клуб Шумен. \r\n  \r\n ***  \r\n   \r\nОт 17.00 часа в  зала \"Сава Доброплодни\" на Народно читалище \"Добри Войников - 1856\" ще бъде открита Корейска културна изложба.- отразява Ивелина \r\n \r\n \r\n \r\n \r\n \r\n*** \r\n \r\nОт 16.45 часа в Народната библиотека „Св.Св. Кирил и Методий“ ще се проведе приемна с участието на водача на листата на АБВ Ивайло Калфин и гости. \r\n \r\n \r\n*** \r\n \r\n10:00 часа на брифинг в ОДМВР- Шумен. Ще ви информираме за готовността на областната дирекция във връзка с предстоящите избори. \r\n \r\n*** \r\n \r\nВ 11.00 часа в сградата на ОДМВР  ще се проведе брифинг с участието на зам.-директора комисар Димитър Събчев и началника на отдел \"Охранителна полиция\" комисар Венелин Младенов. Те ще съобщят подробности около създадената организация за охрана на реда при провеждане на изборите на 27 октомври.", "date": "2019.10.23", "title": "Предстоящи събития в страната за 23 октомври (Агенция „Фокус“)"}
{"url": "http://www.focus-news.net/news/2019/10/23/2711082/predstoyashti-mezhdunarodni-sabitiya-za-23-oktomvri-agentsiya-fokus.html", "text": "*** \r\n  Първо заседание на новоизбрания парламент \r\n \r\n*** \r\n  Визита на испанския крал Фелипе VI \r\n \r\n*** \r\n  Пресконференция на генералния секретар на НАТО Йенс Столтенберг \r\n \r\n*** \r\n  Среща Русия-Африка \r\n \r\n*** \r\n  30 години Република Унгария \r\n \r\n*** \r\n  Пратеникът на САЩ за Сирия ще свидетелства пред Конгреса \r\n \r\n*** \r\n  Полагане на клетва от новия президент Каис Сайед", "date": "2019.10.23", "title": "Предстоящи международни събития за 23 октомври  (Агенция \"Фокус\")"}
{"url": "http://www.focus-news.net/news/2019/10/23/2711083/sport-boka-huniors-pobedi-rivar-pleyt-no-otpadna-ot-kopa-libertadores.html", "text": "Ривър Плейт е първият финалист за Копа Либертадорес! Шампионът от миналата година ще има шанс да защитава трофея си. Той стигна до тази фаза, елиминирайки вечния враг Бока Хуниорс. Тази нощ двата тима се изправиха в поредното Суперкласико на “Ла Бомбонера”. Домакините постигнаха победа с 1:0 с гол на Ян Уртадо в 82-ата минута, но тя не им бе достатъчна, след като в първия мач Ривър бе спечелил с 2:0 на свой терен и така с общ резултат 2:1 продължава напред. Другият финалист ще бъде някой измежду бразилските Фламенго и Гремио. Първият мач завърши 1:1.", "date": "2019.10.23", "title": "Спорт: Бока Хуниорс победи Ривър Плейт, но отпадна от Копа Либертадорес"}
{"url": "http://www.focus-news.net/news/2019/10/23/2711079/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост 2“ трафикът е интензивен на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.10.23", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/23/2711066/evropeyskata-komisiya-predlozhi-otpadane-na-monitoringoviya-mehanizam-za-balgariya-obzor.html", "text": "Европейската комисия ще обмисли отпадането на мониторинговия механизъм за България. Това стана ясно след последния за мандата на настоящата Европейска комисия доклад за наблюдението на правосъдната ни система и борбата с корупцията. Въпреки че доскоро се смяташе, че Румъния изпреварва  България по повечето от препоръките на ЕК, сега се оказа, че това не е точно така, тъй като в настоящия доклад Румъния е разкритикувана поради липса на напредък в борбата с корупцията. Според документа пък България е постигнала „достатъчен“ напредък по отношение на ангажиментите в съдебната система и борбата с корупцията. Въпреки това десетки разследвания за две години на високопоставени политици все още не са довели до значими присъди. Комисията ще вземе окончателно решение за прекратяване на механизма за мониторинг след консултации с държавите-членки и Европейския парламент. България ще трябва да продължи последователно да работи по преобразуването на ангажиментите, отразени в този доклад, в конкретно законодателство и за по-нататъшното им прилагане, като страната ни  ще трябва да наблюдава непрекъснатото прилагане на реформата с новосъздаден съвет за мониторинг. Румъния - която е четвърта в индекса на корупцията, пред Унгария и Гърция - беше подложена на критики за противоречиви промени в наказателното законодателство, одобрени от правителство, свалено след вот на недоверие.  \r\nКоментари по въпроса не липсват – падне ли мониторинга, това е добра новина за България и я поставя в позиция на съвсем пълноправна държава-членка на ЕС, на която се има доверие.  \r\nОще в 09.00 часа, малко преди началото на пленарното заседание на Европейския парламент в Страсбург, евродепутатът от Партията на социалистите и демократите  Елена Йончева  разговаря с председателя на Европейската комисия Жан-Клод Юнкер. Още от сутринта на въпрос дали мониторингът върху България отпада, Юнкер отговори положително, посочвайки, че България трябва да полага повече усилия за установяване на правова държава.  \r\nПо време на днешното си изказване в пленарна зала в Страсбург евродепутатът  Иво Христов  от Групата на Прогресивния алианс на социалистите и демократите в Европейския парламент своя страна коментира, че аморфните формулировки на досегашните доклади и безволевите им препоръки не са породили оздравителен ефект, като посочи, че Механизмът за сътрудничество и проверка е доказал своята неефективност, а проблемите в правосъдието даже са станали още по-задълбочени. Той добави още, че през изминалите години Европейската комисия не просто е обезсмислила мониторинга, а и го е превърнала в инструмент за политическа намеса и порочна подкрепа на свои фаворити в София. Христов посочи и, че това дискредитира самата европейска идея в очите на българските граждани, като свидетелство за разочарованието им посочи ниската активност на последните избори за Европейски парламент.  \r\nДокладът на ЕК коментира на пресконференция в Шумен и заместник-председателят на ПГ на „БСП за България“  Крум Зарков , като посочи, че следващата крачка по прекратяване на мониторинговия механизъм е след като трябва се произнесат Европейският парламент и Съветът. Той посочи, че страховете на БСП се материализират в това, че някои от страните-членки съвсем няма да споделят ентусиазма на Европейската комисия от премахване на Механизма за сътрудничество и проверка (МСП). Зарков добави още и, че механизмът отдавна е изчерпал своето ефикасно действие и се е превърнал в политическа дъвка. Вината за това Зарков видя включително и в Жан-Клод Юнкер, който още преди време обеща, че този механизъм ще отпадне и така направи въпросът политически, а не съотносим към обективни критерии. Заместник-председателят на ПГ на БСП изрази надежда препоръката за отпадане на мониторинговия механизъм да не напомни и препоръките за Шенген.  \r\nПредполагаемото отпадане на МСП коментира от Брюксел и председателят на ПЕС  Сергей Станишев , като от своя страна той посочи, че намеренията от страна на Европейската комисия за отпадане на мониторинга са много добра новина за България. Той добави, че от страна на българските евродепутати от Групата на Прогресивния алианс на социалистите и демократите в ЕП винаги се е поддържала позицията, че мониторинговият механизъм трябва да отпадне и го отбелязва като успех. Станишев посочи като интересен и факта, че за първи път в доклада на Европейската комисия се говори за свободата на словото. От думите му стана ясно, че в доклада се счита, че България е изпълнила 17-те препоръки, посочени и в предходния доклад на Комисията и нови такива няма , но все още продължава да има по какво да работи страната ни. Той добави още, че България ще трябва да продължи последователно да работи по преобразуването на ангажиментите, отразени в този доклад, в конкретно законодателство и за по-нататъшното им прилагане.  \r\nРеакции не закъсняха и от страна на вицепремиера и министър на външните работи Екатерина Захариева, както и от страна на вътрешния министър Младен Маринов. Това се случи по време на съвместен брифинг в Министерски съвет. От своя страна Екатерина Захариева посочи, че с днешния си доклад ЕК ясно и категорично заявява, че постигнатият от България прогрес в рамките на МСП е достатъчен. Тя припомни, че за първи път през 2017 г. са направени конкретни 17 препоръки по шестте показателя, като само година по-късно първите резултати вече са били налице. Захариева посочи, констатацията на ЕК е, че част от 17-те препоръки са вече изпълнени и на тази база наблюдението на трите от шестте показателя е било прекратено от ЕК. Захариева също изрази увереност, че България ще бъде в състояние да изпълни всички останали препоръки. Тя посочи, че днешният доклад и фактите показват, че тази увереност не е била напразна. Вицепремиерът обясни още и, че реформата в съдебната система е процес и независимо дали има, или няма механизъм ще продължи. По време на брифинга министърът на вътрешните работи  Младен Маринов  от своя страна заяви, че Докладът за механизма и сътрудничество в момента показа, че ние трайно сме постигнали нива, които ни гарантират доверие сред партньорските служби както в европейски аспект, така и в международен. Той посочи, че от българска страна ще се опитаме да дадем сигурност на българските граждани и да отговорим на обществените очаквания. Младенов поясни, че по отношение на Министерството на вътрешните работи и при предишния доклад показателят 6 е отпаднал. Този  показател оценява развитието на МВР и по-скоро противодействие на организираната престъпност и борбата с корупцията.  По думите на вътрешния министър доверието в МВР и службите, които противодействат на престъпността се увеличава. Това той обоснова с  предишния доклад, в който бяха отбелязани в положителна насока предприетите мерки от Министерството на вътрешните работи за противодействие на корупцията както в държавната система, така и в самото министерство.  \r\nТеодора ПАВЛОВА", "date": "2019.10.23", "title": "Европейската комисия предложи отпадане  на мониторинговия механизъм за България (ОБЗОР)"}
{"url": "http://www.focus-news.net/news/2019/10/23/2711084/nimh-dnes-vremeto-shte-bade-slanchevo-i-shte-se-zadarzhi-toplo-za-sezona-maksimalnite-temperaturi-shte-sa-mezhdu-22-i-27.html", "text": "Днес времето ще бъде слънчево и ще се задържи топло за сезона. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Преди обяд над Източна България и на места около Дунав ще има мъгла или ниска облачност. След обяд ще духа слаб източен вятър. Максимални температури между 22° и 27°, в София около 25°. Атмосферното налягане през деня слабо ще се понижи, но ще остане по-високо от средното за месеца. \r\nНад Черноморието в часовете преди обяд ще има мъгла или ниско облачност, а около и след обяд ще бъде слънчево. Ще духа слаб вятър от изток-североизток. Максимални температури между 20° и 23°. Температурата на морската вода е 20-21°. Вълнението на морето ще бъде 1-2 бала.  \r\nНад планините времето ще се остане слънчево и топло. Ще духа слаб източен, само по най-високите части на Рила и Пирин до умерен североизточен вятър. Максималната температура на 1200 метра ще е около 21°, на 2000 метра – около 15°.", "date": "2019.10.23", "title": "НИМХ: Днес времето ще бъде слънчево и ще се задържи топло за сезона, максималните температури ще са между 22° и 27°"}
{"url": "http://www.focus-news.net/news/2019/10/23/2711087/pravitelstvoto-shte-razgleda-proekt-na-reshenie-za-priemane-na-natsionalna-strategiya-za-adaptatsiya-kam-izmenenieto-na-klimata.html", "text": "София.  Правителството ще разгледа Проект на решение за приемане на Национална стратегия за адаптация към изменението на климата и план за действие. Това предвижда  дневният ред на редовното правителствено заседание . Във вниманието на министрите ще попадне и разглеждането на Доклад за приемане на годишен отчет за изпълнението през 2018 г. на Националния план за действие по енергийна ефективност 2014-2020. Правителството ще разгледа още и Проект на постановление за одобряване на допълнителни разходи по бюджета на МОН за 2019 година. Във фокуса ще бъде още и Проект на решение за одобряване на хуманитарна помощ за префектура Корча, Република Албания, в размер 40 000 лева и за Корейската народно-демократична република в размер на 10 000 лева. На заседанието ще бъде обсъден още и Доклад за одобряване на резултатите от участието на Република България в заседанието на Съвета на ЕС по транспорт, телекомуникации и енергетика, Формат „Транспорт“. Във вниманието ще е още и Проект на постановление за изменение и допълнение на Правилника за устройството и дейността на МВР, приет с постановление № 207 на МС от 2014 година.", "date": "2019.10.23", "title": "Правителството ще разгледа Проект на решение за приемане на Национална стратегия за адаптация към изменението на климата"}
{"url": "http://www.focus-news.net/news/2019/10/23/2711069/andrey-kozirev-ot-rusiya-s-vazhishtenie-i-otchayanie.html", "text": "В статия озаглавена „От Русия с възхищение и отчаяние“ в американския вестник  The New York Times  бившият руски външен министър от времето на Борис Елцин Андрей Козирев коментира политическите събития в съвременния свят. Материалът е представен без редакторска намеса. \r\nСъединените щати често са играли основна роля в моя политически живот, започвайки преди 50 години, когато бях студент по международни отношения в московския университет. \r\nПо онова време съветската пропаганда беше добре тренирана в охулването на Ричард Никсън за отхвърляне на догмата на Кремъл, че в политиката целите оправдават средствата. Мистър Никсън спори по време на президентската си кампания през 1960 г., че американската демократична система признава за стандарт на моралната истина, който позволява на индивида да каже на правителството: „Дотук може да отидете, но не по-далеч.“ Ако това, което  Никсън казва, е истина , мнозина от нас в Съветския съюз мислеха, че тогава Америка е от правилната страна на историята. \r\nПо-късно Кремъл се възползва от скандала Уотъргейт, за да се подиграе на Никсън и като цяло на вярността на Америка към моралната истина, като нищо повече от лицемерие. Но това, което изглеждаше като лесна пропагандна победа, се оказа пирова победа. Когато републиканците се присъединиха към демократичната опозиция на Никсън в Конгреса и го принудиха да избира между оставка или импийчмънт, съветските дисидентски бюлетини отвърнаха, че стандартът на моралната истина в действителност се е оказал истински в Америка. И посочиха, че разследването на президента на САЩ е инициирано от двама млади репортери, представители на свободна преса. Кремъл не намери никакви контрааргументи, освен да осъди пресата като враг на народа и дисидентите като предатели. \r\nЖелязната завеса не беше достатъчна, за да блокира думите на моралната истина от Вашингтон. Постепенно все повече и повече хора в Русия ги чуваха и чуваха. Думите, изречени от последователни президенти, членове на Конгреса и много обикновени граждани, бяха силни и ясни - и когато бяха подкрепени от истински усилия за тяхното изпълнение, те бяха най-мощното оръжие в Студената война. За разлика от ядрените ракети, свободата на словото и моралната истина, която тя донесе, не бяха елемент от борбата за доминацията, която трябва да бъде открита в еднаква степен и между двамата съперници. Това беше уникално и съществено предимство от американска страна. \r\nСилната реакция на президента Джими Картър на руската военна намеса в Афганистан през 1979 г. имаше отрезвяващо въздействие върху съветските лидери. Президентът Картър каза: „Агресията, неподправена, се превръща в заразна болест.“ Решението му да изпрати военна помощ за съпротивата на Афганистан направи това морално и политическо послание конкретно. \r\nГодини по-късно президентът Роналд Рейгън по известен на всички начин помоли съветския лидер Михаил Горбачов да \"събори тази стена\" в Берлин като условие за подобряване на отношенията със САЩ и Запада. Тази продължителна американска позиция за морална истина в политическите партии помогна за спечелването на Студената война и проправи пътя за реален напредък в американско-съветските отношения. \r\n \r\nРазбира се американските президенти взеха няколко неуспешни, дори лицемерни решения, както във вътрешната, така и във външната политика. И все пак ние в Русия видяхме колко сериозно бяха критикувани от медиите и Конгреса, когато го направиха. \r\nПрез 1991 г. руският народ се надигна срещу съветските хардлайнерите и танковете, които бяха наредили до центъра на Москва, за да потушат недоволството. Това успешно въстание бе ръководено от Борис Елцин, първият (и последен) свободно и справедливо избран президент на Русия. Неслучайно сградата, от която Елцин призова за съпротива, се наричаше Белият дом. Гордеех се, че съм там. Няколко месеца по-късно краят на съветската власт и самият Съветски съюз беше обявен от този руски Бял дом. \r\nДнес, под лъжливи лозунги, обещаващи да направят Русия отново велика, кремълските босове се върнаха към старите си методи, включително догмата, че целите - властта - оправдават всякакви средства, включително да потушават недоволството вътре в Русия и, ако е възможно, в чужбина. Те изненадващо се втурнаха по пътя към подновена студена война, използвайки стари и нови инструменти за подривна дейност срещу установените демокрации в Америка и Европа и стремящи се към демокрации в Украйна и Грузия. Ако руският лозунг при комунизма беше „Пролетарии от всички страни съединявайте се!“,днес би бил: „Врагове на демокрацията и либералния свят, станете!“ И те правят това - от Китай до Венецуела, от Северна Корея до Сирия , възползвайки се от сегашното отсъствие на глобално американско лидерство, основано на морална истина. \r\n \r\nКато външен министър на новодемократична Русия през 1992 г. бях в същите обувки като днешното украинско ръководство, когато ни беше нужна и получих американска помощ за укрепване на нашата демокрация. Никой не го прие за даденост, но и на него не се гледаше само като на поредната дипломатическа размяна. Американската щедрост беше израз на друга морална истина:  демокрациите си помагат взаимно. По онова време президентът Джордж Х.У. Буш, републиканец, беше застрашен да загуби от кандидата на демократите Бил Клинтън на следващите избори. Идеята, че той или неговият представител биха ни поискали „компромат“ на своя съперник, е немислима. \r\nТози вид президентски морал изглежда е минало. Но Америка, която познавах тогава, е и до днес с нас, в сърцата и умовете на обикновените граждани и членове на Конгреса. Ако сега Вашингтон изглежда различно, вярвам, че това е отклонение. \r\nРусия отчасти харесва да вижда президента Тръмп в Белия дом, защото предоставя шанс на Кремъл да посочи грозната страна на американската политика . \r\n \r\nНо вярвам, че ако Конгресът, републиканците и демократите действат за отстраняването на този президент, че ще бъде изпратено ново мощно послание до правителствата и хората по целия свят, точно като това, което излезе през 1974 г.: Моралните принципи все още са от значение в американската политика. А бъдещето все още принадлежи на моралната истина и на онези, които я приемат. \r\n \r\n  Юлиян Марков", "date": "2019.10.23", "title": "Андрей Козирев: От Русия с възхищение и отчаяние"}
{"url": "http://www.focus-news.net/news/2019/10/23/2711080/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта над по-голямата част от страната ще бъде ясно. Над източните райони ще има ниска облачност или мъгла. Почти тихо време с минимални температури предимно между 5° и 10°. На 23.10.2019 г. времето ще се задържи топло за сезона и слънчево. Преди обяд над Източна България и на места около Дунав ще има мъгла или ниска облачност. След обяд ще духа слаб източен вятър. Максимални температури между 22° и 27°, в София около 25°.  \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОПУ Пазарджик: \r\nДвижението в участъка от км 58+000 до км 58+400 посока Бургас се осъществява в една лента поради частични ремонтни дейности на асфалтовата настилка. Ограничено движението в изпреварващата лента, като движението се осъществява в активната лента. Участъкът е сигнализиран с пътни знаци. Срок до 23.10.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г; \r\nДвижението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 29.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 4+100 до км 4+600 посока София се осъществява в една лента поради ремонтни дейности на асфалтовата настилка. Ограничено е движението в активната лента, като движението се осъществява в изпреварващата. Срок до 23.10.2019 г.  \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\nДвижението в участъка от км 375+800 до км 386+000 посока Варна се осъществява с повишено внимание поради почистване на канавки,рязане на храсти и косене на тревни площи. Участъкът е сигнализиран с пътни знаци.Срок до 25.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.; \r\nОбласт Перник: \r\nДвижението в участъка от км 23+684 до км 23+930 посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 24.10.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково  Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижението в участъка Търговище – Белокопитово от км 228+600 до км 258+827 се ограничава поради взривни дейности свързани с изграждането на АМ „Хемус“. Срок от 16:00 ч. до 17:00 ч. на 23.10.2019 г. \r\nОбходен маршрут: път II-49 Търговище – Трапище – път II-51 Трапище – Лозница – Пресяк – път I-2 Разград – Шумен. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът III-907: Движението по път III-907 Босна – Папазова нива км 0+000 до км 24+000 се осъществява с повишено внимание поради ремонтни дейности на асфалтова настилка. Участъкът е сигнализиран с пътни знаци. Срок до 28.10.2019 г.; \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: няма ограничения. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът III-867: Движението по път III-867 Здравчец – Дедец в с. Добромирци от км 42+200 до км 42+880 се осъществява в една лента поради изграждане на изкуствени неравности. Участъкът е сигнализиран с пътни знаци. Срок до 29.10.2019 г. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; \r\nПът III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 23.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът II-63: Движението по път II-63 Перник – Мещица от км 2+000 до км 4+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 23.10.2019 г.; \r\nПът III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 25.10.2019 г.; \r\nПът ІІ-11: Движението по път II-11 Гиген – граница с ОПУ Враца от км 172+000 до км 154+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 23.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.11.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nССТ: Движението по Северна скоростна тангента при км 1+050 се осъществява с повишено внимание в двете посоки поради оборудване на електронна система за ползване на републиканската пътна мрежа. Участъкът е сигнализиран с пътни знаци. Срок до 24.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд/. Срок до 25.10.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът II-66: Движението по път II-66 Нова Загора – Стара Загора от км 53+130 до км 58+700 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.23", "title": "Актуална пътна обстановка"}
{"url": "http://www.focus-news.net/news/2019/10/23/2711091/denyat-23-oktomvri-v-balgarskata-istoriya.html", "text": "На тази дата през 1893 г. - в Солун се създава Българо-македонският комитет - бъдещата Вътрешна македоно-одринска революционна организация (ВМОРО). \r\nПрез 1915 г.  в хода на Нишката операция, Девета плевенска пехотна дивизия на Първа армия освобождава Ниш.  \r\nПрез 1939 г. е съставено е 56-то правителство на България с министър-председател Георги Кьосеиванов, което подава оставка през февруари 1940 г. През 1982 г. - край Петрич е открит Националният парк-музей Самуилова крепост.  \r\n \r\n \r\n2011 г. \r\nВ България преминават първият тур на президентските избори и местните избори. Много хора и организации поставят под въпрос честността на изборите. За президент на Р България е избран Росен Плевнелиев с приблизително 76% от гласовете на гласувалите гласоподаватели. \r\n \r\n \r\n2006 г. \r\nУправителният съвет на „Булгартабак холдинг” АД одобрява Стратегия за публично предлагане на акциите от капитала на „Пазарджик-БТ” АД, които са собственост на холдинга. Стратегията е във връзка с решение на Надзорния съвет на „Булгартабак холдинг” за продажба на акциите в капитала на пазарджишката фабрика, по препоръка на консултантите по преструктурирането на холдинга (консорциумът Адвокатско дружество „Събев и съдружници” – „Евро-финанс” АД – „Балканска консултантска компания” ООД), съобщиха от компанията.  \r\nПритежаваните от холдинга 172 650 акции (или 85.24% от капитала) на „Пазарджик-БТ” ще бъдат предложени в един пакет в рамките на смесен закрит аукцион на Българската фондова борса на 21 ноември 2006 година. В рамките на една пазарна партида (лот) „Булгартабак холдинг” ще продаде всичките си акции от капитала на пазарджишкото предприятие. Купувачът ще трябва да плати минимална цена от 8.456 лева за всяка от акциите в пакета, или общо 1 460 000 лева. \r\n \r\n \r\n2006 г. \r\nСтоличният общински съвет отменя решението си за затваряне на сметището в Суходол. По този начин е изпълнено и последното изискване на Министерството на околната среда и водите, за да се направят необходимите проучвания и ако е възможно да се издаде разрешително за отваряне на сметището. \r\n \r\n \r\n2001 г. \r\nОфициално е представена управленската програма на правителството на Симеон Сакскобургготски, озаглавена \"Хората са богатството на България\". Според нея растежът на БВП трябва да бъде 5-7 % годишно, всяка година в българската икономика да бъдат привличани около 1-1 200 000 000 долара, да бъдат намалени преките данъци, а до края на мандата да бъдат създадени нови 150 000 работни места. Като приоритетни отрасли са определени комуникациите, новите технологии, селското стопанство, туризмът, търговията. \r\n \r\n \r\n1999 г. \r\nСлед втория тур на местните избори в България става ясно, че в 14 областни центрове кметовете ще бъдат от БСП (или подкрепени от нея), 11 - от СДС, а 2 - от Евролевицата. \r\n \r\n \r\n1998 г. \r\nПрезидентът присъжда Орден „Стара планина” на: \r\n1. Любомир Далчев – първа степен \r\n2. Д-р Херонимо Лопес Мартинес, президент на националния комитет за антарктически изследвания на Кралство Испания и председател на испанската антарктическа програма – втора степен \r\n \r\n \r\n1995 г. \r\nПо време на тържественото отбелязване на 50-ата годишнина от създаването на ООН държавните глави на България, Албания, Турция и Македония договарят изграждане на коридор Запад-Изток на Балканите, който да минава по трасето Дурас-Скопие-София-Бургас-Истанбул. \r\n \r\n \r\n1991 г. \r\nВ Пакистан е иззето рекордно количество хашиш и хероин – 40 тона. \r\nЗавършва официалното посещение на президента Желю Желев в Москва. По време на визитата българският президент и Борис Елцин подписват Декларация за отношенията между България и Руската федерация. \r\n \r\n \r\n1982 г. \r\nКрай Петрич е открит Национален парк-музей \"Самуилова крепост\". \r\n \r\n \r\n1967 г. \r\nВ България гостува вселенският патриарх Атинагорас. \r\n \r\n \r\n1939 г. \r\nСъставен е Четвърти кабинет на Георги Кьосеиванов. Правителството оповестява решението си да следва политика на неутралитет по време на Втората световна война (1939-1945 г.), както и да поддържа добри и приятелски отношения с Великите сили и другите страни. \r\n \r\n \r\n1916 г. \r\nПо време на Първата световна война (1914-1918 г.) Четвърта пехотна дивизия овладява Меджидие (Румъния). \r\n \r\n \r\n1915 г. \r\nВойските на 8-а пехотна тунджанска и 9-а пехотна плевенска дивизия овладяват Ниш. Първа в града влиза 5-а рота от 10-и пехотен родопски полк с командир Михаил Проданов. \r\n \r\n \r\n1915 г.  \r\nПо време на Първата световна война (1914-1918 г.) Първа българска армия влиза в Ниш (временната сръбска столица) и пленява 20 000 сръбски войници и офицери. На 24 октомври българските войски завземат Лесковац, а на 25 октомври - Алексинац. \r\n \r\n \r\n1912 г. \r\nВ хода на Балканската война Кърджалийският отряд превзема Драма. На същата дата Седма пехотна дивизия овладява Демирхисар. \r\n \r\n \r\n1906 г. \r\nСъставен е кабинет на Народнолибералната партия начело с Димитър Петков. \r\n \r\n \r\n1893 г. \r\nВ Солун са положени основите на Вътрешната македоно-одринска революционна организация (ВМОРО). Нейни инициатори са Дамян Груев, д-р Христо Татарчев, Иван Хаджиниколов, Петър Попарсов, Антон Димитров и Христо Батанджиев. ВМОРО е организация на българското население в Македония и Одринско, бореща се за освобождението на двете области, които по силата на Берлинския договор (1878 г.) остават в пределите на Османската империя.  \r\n \r\n \r\n1884 г. \r\nПровеждат се общи избори за Областно събрание в Източна Румелия. Те са спечелени от Народната партия с помощта на генерал-губернатора Гаврил Кръстевич и под лозунга за бързо обединение с Княжеството.  \r\n \r\n \r\n1861 г. \r\nБългарите в Русе избират свое общинско ръководство. То има за задача да управлява града и епархията, да събира данъците, да се грижи за църквите и училищата. Ръководството на общината е поето от свещеник Нил Изворов.  \r\n \r\n \r\n1857 г. \r\nИзлиза последния брой на в. “Българска дневница” (първия вестник на Г. С. Раковски). За пръв път вестникът излиза на 26 юни същата година. Издаван е в гр. Нови Сад (Австро-Унгария) от сръбския публицист д-р Д. Медакович. През април с. г. излиза пробен брой на \"Дневница\", а през август - приложението за литература и език - \"Дунавски лебед\". Вестникът е начален етап от развитието на революционната линия в българската публицистика. \r\n \r\n \r\n На тази дата са родени: \r\n \r\n \r\n1938 г. \r\nРодена е Рени Цанова (Райна Цанова Петрова) - български юрист. През 1971 г. завършва специалност “Право” в Софийски университет “Св. Климент Охридски”. Член е на Софийската адвокатска колегия. Работи основно в областта на наказателното право. Автор е на много статии, студии, монографии, книги и др. Умира на 25 февруари 2007 г. от рак. \r\n \r\n \r\n1929 г. \r\nРоден е проф. Христо Нейков - български график и илюстратор. Работи в различни графични техники - офорт, литография, създава много рисунки с перо, туш и креда. Илюстрира българска и съветска поезия и проза. Автор е на графики с възрожденска, революционна, любовна и философска тематика. \r\n \r\n \r\n1910 г. \r\nРоден е Симеон Русаклиев (Симеон Русакиев Стоянов) - български литературовед \r\n \r\n \r\n1885 г. \r\nРоден е Емануил Попдимитров (Е. П. Попзахариев) - български поет.  \r\n \r\n \r\n1863 г. \r\nРоден е генерал от пехотата Пантелей Киселов, командир на 4-а пехотна преславска дивизия през Първата световна война.  \r\n \r\n \r\n На тази дата умират:  \r\n \r\n \r\n2008 г.  \r\nНа 73 години умира българският художник Димитър Киров. \r\n \r\n2004 г. \r\nУмира Тодор Цонев – български художник-карикатурист на 70-годишна възраст. \r\n \r\n \r\n1993 г. \r\nУмира Елена Николай (псевдоним на Стоянка Савова Николова) - българска оперна певица. \r\n \r\n \r\n1937 г. \r\nУмира митрополит Симеон Варненско-Преславски - висш духовник, почетен член на Българска академия на науките. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.23", "title": "Денят 23 октомври в българската история"}
{"url": "http://www.focus-news.net/news/2019/10/23/2711089/evrodeputatat-petar-vitanov-mehanizmat-za-satrudnichestvo-i-proverka-tryabva-da-otpadne-za-da-ne-bade-izpolzvan-za-politicheski-tseli.html", "text": "„Докладът на Европейската комисия по Механизма за сътрудничество и проверка е положителен за България. Всички полагахме усилия - не само правителството, а и опозицията - за да отпадне Механизмът. Той е дискриминационен по своя характер, доколкото се прилага само за 2 от държавите-членки, а проблеми с върховенството на закона има и в други. Той е и неефективен - в последните години се превърна в чиста формалност. Отдавна престана да се базира на обективни критерии. Очакванията се прехвърлиха от София към Брюксел“. Това заяви ръководителят на Делегацията на българските социалисти в ЕП Петър Витанов в Страсбург. \r\n„Днешната стъпка не е изненада, още през януари Юнкер обяви, че целта му е отпадане до края на мандата на настоящата ЕК. Правителството може и да е убедило Брюксел, че всички препоръки са изпълнени, но по-важно е българските граждани да са убедени в същото“, подчерта Витанов. \r\n„Свикнали сме този доклад често да бъде използван за вътрешнополитически цели - предстоят избори и в България, и в Румъния и някои политически партии ще се опитат да капитализират изводите за двете страни. Ето защо Механизмът трябва да отпадне - напоследък се използва като инструмент за политически цели“, допълни Витанов. \r\nТой акцентира, че Докладът е само стъпка към прекратяване на Механизма и реформите следва да продължат. Предвижда се и въвеждането на нов, всеобхватен механизъм за всички държави членки: „Това е подход, който носи по-висока степен на равнопоставеност и обективност на третирането за всички държави. Все още не сме видели критериите, въз основа на които ще бъде разработен той. Да се надяваме, че няма да се по-тежки от досегашните“. \r\nКомисията следва да вземе предвид мнението на ЕП и на Съвета преди окончателно да вземе решението за отмяна. Витанов наблегна на това, че процедурата е безпрецедентна и все още неясна, което към момента предизвиква известно объркване. \r\nКоментирайки изказванията на комисар Аврамополус, че Комисията се надява скоро България, Румъния и Хърватия да влязат в Шенген, Витанов припомни, че няма пряка връзка между Механизма и Шенген, но за съжаление докладите по Механизма са били използвани досега от някои държави-членки именно с цел да спират влизането на България и Румъния в Шенген.", "date": "2019.10.23", "title": "Евродепутатът Петър Витанов: Механизмът за сътрудничество и проверка трябва да отпадне, за да не бъде използван за политически цели"}
{"url": "http://www.focus-news.net/news/2019/10/23/2711088/rabotna-sreshta-na-ministrite-na-vatreshnite-raboti-na-balgariya-i-severna-makedoniya-shte-se-provede-na-gkpp-stanke-lisichkovo.html", "text": "Работна среща на министрите на вътрешните работи на България и Северна Македония ще се проведе на ГКПП „Станке Лисичково“ от 13.00 часа. Това съобщиха от пресцентъра на  МВР .  \r\nМинистърът на вътрешните работи Младен Маринов ще проведе работна среща с колегата си от Република Северна Македония министър Оливер Спасовски. В нея от българска страна ще участват началникът на политическия кабинет на вътрешния министър Михаил Златанов, директорът на ГД „Гранична полиция“ гл. комисар Светлан Кичиков, ст. комисар Дойчин Дойчинов, директор на ОДМВР – Благоевград, комисар Васил Митов, началник на Регионална дирекция „Гранична полиция“ – Кюстендил, както и Румен Ганев, директор на Дирекция „Вътрешна сигурност“.  \r\nДвамата министри ще присъстват на поредния етап от проекта на Дирекция „Вътрешна сигурност“ под надслов „Остани чист, кажи НЕ на корупцията“. Проектът се реализира в партньорство между  Република България, Република Северна Македония, Република Гърция, Република Сърбия и Република Румъния,  а целта му е пресичане на корупционно поведение, информиране на гражданите за техните права, начини за реакция и повишаване на доверието у гражданите към дейността на държавните структури.", "date": "2019.10.23", "title": "Работна среща на министрите на вътрешните работи на България и Северна Македония ще се проведе на ГКПП „Станке Лисичково“"}
{"url": "http://www.focus-news.net/news/2019/10/23/2711090/the-guardian-britanskiyat-parlament-othvarli-opita-na-dzhonsan-da-prokara-sdelkata-za-brekzit-po-barzata-protsedura.html", "text": "Планът на британския премиер Борис Джонсън да прокара сделката си за Брекзит по бързата процедура през Камарата на общините навреме за крайния срок на 31 октомври бе блокиран от депутатите във вторник вечерта, дори след като той заплаши да я изтегли и да се опита да организира предсрочни избори, пише  The Guardian . \r\nСлед това министър-председателят заяви, че ще говори с лидерите на ЕС и ще ги призове да не се съгласяват на дълго отлагане на Брекзит. Но председателят на Европейския съвет Доналд Туск обяви почти веднага, че ще препоръча на страните-членки да приемат искането на Лондон за тримесечно отлагане. Това искане е изложено в писмото, което бе подписано неохотно от министър-председателя през уикенда в съответствие със Закона Бен, въпреки предишното му настояване той по-скоро да бъде „мъртъв в канавката“, отколкото да поиска ново отлагане. \r\nОчаква се ЕС да изпълни искането на Обединеното кралство за удължаване с три месеца с възможност да напусне преди 31 януари, ако сделката е ратифицирана по-рано. \r\nСлед ден на скандали и обвинения, премиерът и Консервативната партия загубиха решаващия вот с 322 на 308. \r\nДепутатите отхвърлиха „програмното предложение“, което очертаваше тридневен график за обсъждане на 110-страничното споразумение, въпреки че „принципно“ подкрепиха сделката на Джонсън с мнозинство от 30 гласа в отделен вот само няколко минути по-рано. \r\nПреминаването на законопроекта за оттегляне през парламента автоматично бе прекратено в резултат на поражението, като председателят Джон Беркоу заяви, че официално е „приключило“. \r\nДжонсън каза на депутатите: „Сега продължаваме да сме изправени пред несигурност и ЕС трябва да реши как да реагира на искането на парламента за отлагане... По един или друг начин, ние ще излезем от ЕС с тази сделка“. \r\n \r\nПревод и редакция:", "date": "2019.10.23", "title": "The Guardian: Британският парламент отхвърли опита на Джонсън да прокара сделката за Брекзит по бързата процедура"}
{"url": "http://www.focus-news.net/news/2019/10/23/2711094/sofiyska-voda-vremenno-shte-prekasne-vodosnabdyavaneto-v-chast-ot-zh-k-dianabad.html", "text": "„Софийска вода” временно ще прекъсне водоснабдяването в част от ж. к. „Дианабад“, съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Никола Габровски“ в жк. „Дианабад“ се налага спиране на водоподаването от 10.00 до 17.00 часа на клиентите на „Софийска вода”, живеещи по ул. „Св. Пимен Зографски“ в участъка от ул. „Никола Габровски“ до ул. „Русаля“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Пимен Зографски“, бл. 59.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.10.23", "title": "„Софийска вода” временно ще прекъсне водоснабдяването в част от ж. к. „Дианабад“"}
{"url": "http://www.focus-news.net/news/2019/10/23/2711092/politico-v-bryuksel-sa-ubedeni-che-brekzit-nyama-da-se-sluchi-na-31-oktomvri.html", "text": "Великобритания няма да излезе от ЕС на 31 октомври, категорични са европейски служебни лица и дипломати, пише европейската редакция на  Politico . \r\nСлед нощ на хаотични събития в Уестминстър, в която британските депутати гласуваха за приемане на последната сделка за Брекзит, но блокираха бързата процедура, поискана от премиера Борис Джонсън, според която споразумението трябваше да се превърне в закон за три дни, председателят на Европейския съвет Доналд Туск обяви, че ще поиска от лидерите на ЕС да отложат крайния срок за Брекзит до 31 януари от сегашния – 31 октомври. \r\nВеликобритания все още може да напусне по-рано, ако ратифицира Споразумението за оттегляне, одобрено миналата седмица от Съвета. Европейският парламент също трябва да ратифицира споразумението. \r\nДокато се очаква Франция да предизвика разговор за възможността за одобряване на много по-кратко удължаване, служителите на ЕС казаха, че какъвто и да е резултатът от този дебат, беше ясно, че Джонсън няма да изпълни ангажимента си да извърши Брекзит на 31 октомври, „или да умре“. \r\n„Брекзит няма да случи в края на октомври“, заяви високопоставен служител на ЕС. \r\nПоражението на Джонсън за ускорената процедура означава, че той ще трябва да приеме забавяне на Брекзит,  ако това бъде предложено официално на Брюксел. След гласуването Джонсън спря процеса на ратифициране, докато не дойде решение от Брюксел. \r\nВ Брюксел нямат желание да бъдат въвличани във вътрешнополитическите борби на Обединеното кралство и с тази цел Туск предложи да се одобри отлагане според условията на Закона Бен, който принуди Джонсън да изпрати писмо в събота с искане за удължаване и избягване на Брекзит без сделка. Британският министър-председател изпрати второ писмо, в което казва, че е срещу всякакво отлагане, но ЕС интерпретира първото му писмо като отговарящо на законовите изисквания за искане за удължаване. \r\nТуск заяви, че ще настоява за удължаването чрез писмена процедура, която не изисква лидерите да проведат друга среща на върха в Брюксел, за да одобрят забавянето. Някои дипломати обаче заявиха, че лидерите може да настояват да се срещнат лично, тъй като все още съществува несигурност относно продължителността на всяко удължаване. \r\nПариж вече сигнализира, че не е съгласен да се одобри исканото от Лондон отлагане до 31 януари. \r\n„От британския парламент зависи да разгледа споразумението за оттегляне възможно най-скоро. Ще видим в края на седмицата дали е необходимо чисто техническо удължаване с няколко дни, за да приключим тази парламентарна процедура“, каза френски дипломатически служител. \r\n„Но извън тези обстоятелства е изключено удължаване за печелене на време или за обсъждане отново на споразумение, което вече бе отхвърлено. Постигнахме сделка и сега тя трябва да бъде приложена без отлагане“. \r\n \r\nПревод и редакция:", "date": "2019.10.23", "title": "Politico: В Брюксел са убедени, че Брекзит няма да се случи на 31 октомври"}
{"url": "http://www.focus-news.net/news/2019/10/23/2711097/stolichna-biblioteka-shte-otbelezhi-91-godishninata-ot-sazdavaneto-si.html", "text": "На 24 октомври 2019 г. Столична библиотека навършва 91 години от създаването си. Това съобщиха от пресцентъра на  Столична библиотека . По този повод от 18.00 часа днес на пл. „П. Р. Славейков“ 4 ще се състои Поетичният листопад на площада – музикално-поетична вечер с участието на известни български поети и музиканти като: Калин Терзийски, Бойко Ламбовски, Мирела Иванова, Пламен Дойнов, Марин Бодаков, Иван Бороджиев – саксофон, Иван Христов – кавал и Петър Чухов – китара.", "date": "2019.10.23", "title": "Столична библиотека ще отбележи 91-годишнината от създаването си"}
{"url": "http://www.focus-news.net/news/2019/10/23/2711098/32-godishen-kriminalno-proyaven-mazh-e-zadarzhan-v-burgas-za-pritezhanie-na-okolo-polovin-kilogram-marihuana-i-boepripasi.html", "text": "32-годишен криминално проявен мъж е задържан в Бургас за притежание на около половин килограм марихуана и боеприпаси. Това съобщиха от  ОДМВР - Бургас . Полицейските действия са започнали на 22 октомври т.г. в района на бл. 53 в к-с „Лазур“. Служители от Пето Районно управление – Бургас извършили проверка на 32-годишен криминално проявен и осъждан мъж от Бургас, като открили саморъчно свита цигара с марихуана. Извършено е претърсване в дома на мъжа, като са открити глави от съцветие (марихуана) с общо тегло около 500 грама и 12 боеприпаса 12-ти калибър за гладкоцевно оръжие. Мъжът е задържан за срок от 24 часа. По случая е образувано бързо полицейско производство.", "date": "2019.10.23", "title": "32-годишен криминално проявен мъж е задържан в Бургас за притежание на около половин килограм марихуана и боеприпаси"}
{"url": "http://www.focus-news.net/news/2019/10/23/2711096/inzh-nikolay-pironkov-iag-nezakonnata-sech-v-balgariya-e-okolo-15-000-kubicheski-metra-na-godina.html", "text": "Незаконната сеч в България е около 15 000 кубически метра на година. Това каза за сутрешния блок „Добро утро, България“ на  Радио „Фокус“  директорът на Дирекция „Контрол по опазване на горските територии“ към ИАГ инж. Николай Пиронков. Той обясни, че тя е твърде малка на фона на добитата дървесина, която е около 8,5 млн. кубически метра, но въпреки това сме далеч от европейските стандарти. Налаганите глоби оказват нужния ефект, сериозен проблем обаче остава събираемостта им, допълни той. „Глобите не са никак малкки. Минималната глоба е 50 лв., но тя може да стане и 3000 лв. в зависимост от обема на нарушенията. Макар, че последните години събираемостта беше увеличена до 25%, тя остава ниска. В тази част законът не изпълнява функцията си за превенция. Това не е наш проблем. Ние не са занимаваме със събиране на тези суми, но за съжаление в последните 10 години няма никаква промяна“, каза инж. Николай Пиронков. Той коментира, че България е изостанала по отношение на прилагането на регламента за дървесина в частта за ползване на изсъхнала дървесина. Изсъхналата дървесина отдава много повече топлина, застрашавайки по-малко околната среда, но това не се знае, заради слабата разяснителна кампания, която се води.  През 2020 г. регламентът  трябва да бъде прието от всички страни-членки на ЕС, припомни той. \r\nВиктория МЕСРОБОВИЧ-КУВЕНДЖИЕВА", "date": "2019.10.23", "title": "Инж. Николай Пиронков, ИАГ: Незаконната сеч в България е около 15 000 кубически метра на година"}
{"url": "http://www.focus-news.net/news/2019/10/23/2711085/prezidentat-rumen-radev-shte-iznese-lektsiya-v-tokio-posvetena-na-perspektivite-za-razvitie-na-balgaro-yaponskite-otnosheniya.html", "text": "Президентът Румен Радев е на посещение в Япония за интронизацията на император Нарухито. Това съобщиха от  прессекретариата на държавния глава .  \r\nДнес президентът Радев ще посети университета „Тойо“ в Токио. Държавният глава ще изнесе лекция, посветена на перспективите за развитие на българо-японските отношения, и ще разговаря с ръководството на университета. По-късно през деня Румен Радев ще се срещне с групите за приятелство с България от двете камари на японския парламент. В рамките на срещата държавният глава ще връчи висши държавни отличия на представители на японското правителство и парламент за техните заслуги в укрепването и развитието на партньорството между България и Япония. \r\nНа 24 октомври президентът Румен Радев ще се срещне с министър-председателя на Япония Шиндзо Абе.  \r\nБългарският президент ще проведе работна среща и с представители на Японско-българския икономически комитет.  \r\nДържавният глава ще разговаря с проф. д-р Тацуро Мацумае – президент на Токайската образователна система на Токайския университет, който е и президент на Японската културна асоциация  и председател на Японско-българската асоциация. Румен Радев ще отличи проф. д-р Тацуро Мацумае с почетния знак на Президента на Републиката. В срещата ще участва и д-р Кийоши Ямада – ректор на Токайския университет.", "date": "2019.10.23", "title": "Президентът Румен Радев ще изнесе лекция в Токио, посветена на перспективите за развитие на българо-японските отношения"}
{"url": "http://www.focus-news.net/news/2019/10/23/2711086/tass-mayk-pens-potvardi-che-kyurdskite-formirovaniya-sa-napusnali-zonata-za-sigurnost-v-severna-siriya-i-zaplashi-turtsiya-sas-sanktsii-ako-prodalzhi-voennata-operatsiya.html", "text": "Влизащите в състава на въоръжената коалиция „Сирийски демократични сили“ (СДС) кюрдски формирования за напуснали създаваната от Анкара в Северна Сирия зона за сигурност. Това заяви във вторник вицепрезидентът на САЩ Майк Пенс в американската столица, предава  ТАСС . \r\n„По-рано днес получихме съобщение от командира на СДС, че всичките им въоръжени сили са изведени от зоната за сигурност, намираща се под контрола на турските въоръжени сили“, отбеляза той. \r\n„Нашият екип ще продължи консултациите с двете страни. Надявам се, че в най-близко време прекратяването на огъня ще действа на постоянна основа. Тези консултации продължават“, добави Пенс. \r\nКакто твърди вицепрезидентът, постигнатите миналата седмица в рамките на американско-турските преговори договорености за създаване на зона за сигурност в Северна Сирия „ще осигурят мир и ще защитят всички жители на пострадалия от война регион“. По неговите думи, „в течение на изминалите пет дни временният режим на прекратяване на огъня се запази“. Вицепрезидентът за пореден път подчерта, че разположените в Сирия американски войници ще се върнат у дома. \r\nВ същото време Пенс предупреди в ефира на американския телевизионен канал Fox News, че Вашингтон е готов да наложи санкции на Анкара, ако турските власти решат да продължат военната си операция в Сирия. \r\n„Президентът даде ясно да се разбере, че в близките дни ще въведе още по-мащабни санкции срещу Турция. Това означава, че ние вярваме в най-доброто и се надяваме, че буквално в края на утрешния ден ще бъде установено примирие“, посочи той. \r\n \r\nПревод и редакция:", "date": "2019.10.23", "title": "ТАСС: Майк Пенс потвърди, че кюрдските формирования са напуснали зоната за сигурност в Северна Сирия и заплаши Турция със санкции ако продължи военната операция"}
{"url": "http://www.focus-news.net/news/2019/10/23/2711101/pregled-na-osnovnite-temi-v-starozagorskiya-pechat.html", "text": "„Веднага след изборите в Стара Загора свикват среща за неотложните решения за „Марица изток“ е водещо заглавие от страниците на вестник  „Старозагорски новини“ . „Веднага след втория тур на местните избори ще поканим в Стара Загора министър-председателя Бойко Борисов, министрите на енергетиката и околната среда, евродепутати и депутати от НС от всички политически сили, синдикати и експерти на среща за решаването на неотложните проблеми на комплекс \"Марица изток\", която да бъде продължение на срещата от 2017 г.\". Това съобщи настоящият кандидат за трети кметски мандат Живко Тодоров. Преди две години точно той беше инициаторът на енергийния форум, на който бяха взети ключови решения за Източномаришкия комплекс предвид предстоящото приемане в Европейската комисия на нови еконорми за големите горивни инсталации. Тогава всички - управляващи, опозиция и синдикати, излязоха с обща позиция, че България ще брани въгледобива и ТЕЦ-овете си. За провеждането на нова среща в същия формат от 2017 г. настоя президентът на КНСБ Пламен Димитров в началото на октомври т.г., защото по думите му предстоят много тежки решения за въглищната енергетика. \"Първо, нямаме енергийна стратегия до 2030 г. Нямаме и одобрен от ЕК план \"Климат - Енергетика\". Срокът е декември, но преди това трябва да видим какъв е той и какво включва по отношение на въглищната енергетика, колко процента от тока, който ще се произвежда до 2030 г. с хоризонт до 2050 г., ще бъде от въглища\", коментира тогава президентът на КНСБ. Според Пламен Димитров второто важно нещо на предстоящата среща в Стара Загора е създаването на междуведомствена група от всички министерства, които имат отношение към комплекс \"Марица изток\" и синдикатите, която да захрани с някакъв материал тези два големи документа - енергийната стратегия и плана \"Климат - Енергетика\", както и да изготви единна позиция, която българските представители ще защитават пред европейските институции и на международни форуми за климата. \"Тези решения са изключително тежки, но вече никой не си прави илюзията, че нещата са на живот и смърт и те трябва да бъдат взети до Нова година, защото после няма да има никакъв смисъл\", категоричен бе Пламен Димитров, който уточни, че това е позиция не само на КНСБ, но и на КТ \"Подкрепа\".  \r\n„Започва предаването на бюлетините на общините в Старозагорско“, пише още изданието. На 23 октомври (сряда) ще започне предоставянето на бюлетините и изборните книжа на общините в Старозагорска област. Те ще бъдат съхранявани от местните администрации до 26 октомври, събота, когато ще бъдат предадени на съответните общински избирателни комисии по места, за да могат те на свой ред да ги разпределят до всички секционни комисии, в които на 27 октомври ще бъде проведен избор за кметове на общини, за кметове на кметства и общински съветници. На този етап нормално протича предизборната кампания в двете най-големи общини в областта - Стара Загора и Казанлък. Това потвърдиха пред \"Старозагорски новини\" председателите на двете общински избирателни комисии Теодора Крумова и Здравко Балевски. Две са жалбите до момента в ОИК - Стара Загора. Близо 10 са обаче в Казанлък. \"Обръщаме внимание на всяка една жалба. Те идват от различни партии и коалиции. За момента нямаме никакви проблеми\", категоричен бе Балевски. 208 секции ще отворят в изборния ден в община Стара Загора. 88 е техният брой на територията на община Казанлък. През уикенда и в двете общини обучението на секционните състави е преминало при засилен интерес, уточниха Теодора Крумова и Здравко Балевски. За местния вот ЦИК отпусна по 10 лв. допълнително на всеки член на СИК, който се включи в провежданите обучения. Теодора Крумова и Здравко Балевски посочиха още, че охраната на секциите и изборните книжа е подсигурена от страна на МВР. \"Считаме, че сме готови за неделния изборен ден\", заявиха председателите на ОИК - Стара Загора и Казанлък.  \r\n„Полагат първата копка на Индустриална зона \"Загоре\" в петък“ е друго заглавие от ежедневника. Най-дългоочакваният обект, на който са възложени надеждите на общинското ръководство на Стара Загора и на цялата общност за привличане на инвеститори и осигуряването на хиляди нови работни места, вече не е химера.  \r\nНа 25 октомври (петък) от 10:00 часа ще се състои церемония за полагане на символична първа копка за изграждане на техническата инфраструктура на Индустриална зона \"Загоре\". С нея в Стара Загора се стартира работата по покриване на високите изисквания на инвеститорите за изградени предварително услуги на територията на зоната като наличие на ВиК, телекомуникации, газ и електричество.  \r\nСъбитието ще се проведе в района зад автобусна спирка \"Зора -1\", източно от кръстовището на ул. \"Хрищян Войвода\" и \"Сирма войвода\", съобщиха от пресцентъра на Общината.", "date": "2019.10.23", "title": "Преглед на основните теми в старозагорския печат"}
{"url": "http://www.focus-news.net/news/2019/10/23/2711102/sport-grigor-dimitrov-otpadna-na-dvoyki-vav-viena.html", "text": "Григор Димитров и Фелисиано Лопес напуснаха турнира на двойки във Виена след първия си мач. Те загубиха от едни от фаворитите за титлата Пиер-Юг Ербер и Никола Маю с 1:6, 4:6. Французите, които са поставени под номер 3, бяха убедителни в първия сет, а във втория стигнаха до решителен пробив в седмия гейм и за около час стигнаха до крайния успех. Днес Димитров ще изиграе мача си от втория кръг на сингъл срещу италианеца Матео Беретини. Григор и Беретини ще излязат на корта в четвъртия мач за деня на централния корт, като срещата започва най-рано в 18,30 часа българско време.", "date": "2019.10.23", "title": "Спорт: Григор Димитров отпадна на двойки във Виена"}
{"url": "http://www.focus-news.net/news/2019/10/23/2711103/inzh-nikolay-pironkov-iag-190-mobilni-ekipa-na-izpalnitelna-agentsiya-po-gorite-vseki-den-sa-na-teren-i-sledyat-za-narusheniya.html", "text": "190 мобилни екипа на Изпълнителна агенция по горите са всеки ден на терен и следят за нарушения. Това каза за сутрешния блок „Добро утро, България“ на  Радио „Фокус“  директорът на Дирекция „Контрол по опазване на горските територии“ към ИАГ инж. Николай Пиронков. По думите му кражбите на дървесина запазват почти непроменени нива. „Мобилни екипи в същия състав имат и Държавни предприятия. Ежедневно на терен има не по-малко от 350 мобилни екипа, които извършват проверка на временните складове, в които се складира дървесината, на складовете, които преработват или търгуват с дърва и по пътищата на страната. Контролът е ежедневен“, обясни той. Чрез мобилно приложение горските стопанства проверяват законния произход на дървесината, което подпомага установяването на нарушители, добави инж. Николай Пиронков. Само за изминалата седмица направените проверки от служители на ИАГ са близо 7700, каза още той.  \r\nВиктория МЕСРОБОВИЧ-КУВЕНДЖИЕВА", "date": "2019.10.23", "title": "Инж. Николай Пиронков, ИАГ: 190 мобилни екипа на Изпълнителна агенция по горите всеки ден са на терен и следят за нарушения"}
{"url": "http://www.focus-news.net/news/2019/10/23/2711095/kathimerini-gartsiya-podkrepya-moderna-i-evropeyska-severna-makedoniya.html", "text": "Въпреки разочарованието от решението на някои европейски лидери да не започват преговори за присъединяване към Европейския съюз със Северна Македония, изглежда политическите сили на страната са следили тази цел, което означава, че те все още трябва да изпълняват поетите ангажименти, пише гръцкото издание  Kathimerini  в коментар, представен без редакторска намеса. \r\nКаквото и да се случи на вътрешната политическа сцена в Скопие през следващите няколко месеца, докато страната се насочи към предсрочни избори през април, нашите съседи и международната общност трябва да знаят, че Гърция от своя ще продължи да изпълнява Преспанския договор и ще продължи да прилага своята част от него. Гръцкият премиер Кириакос Мицотакис гарантира това, въпреки че официално беше против сделката за името, когато тя бе договорена от неговия предшественик. Това означава, че споразумението е одобрено от двете най-големи партии в страната, които представляват около три четвърти от гръцкия електорат. \r\nСтратегическата цел на Атина и посланието, което трябва да изпрати във всяка посока - независимо от незначителните различия в страната - е, че сделката ще бъде спазена и Северна Македония трябва да стане член на ЕС и НАТО. Преспанският договор проправя пътя за стабилността и просперитета на балканската нация чрез обещание за въвеждане в двата евроатлантически стълба. Гърция изигра важна роля в ЕС в тази посока и има стратегически и търговски интереси да види материализацията на договора. \r\nОсвен наблюдението на бившия министър от ПАСОК и конституционен експерт Евангелос Венизелос, че замразяването на присъединителните преговори ще има негативен ефект върху прилагането на Преспанския договор, тъй като то предвижда употребата на комбинароното име вътре в страната да зависи от започването на преговорите и отварянето на отделните глави, Атина очаква с нетърпение процеса. Тя иска да получи надзора, който идва с оценката на всяка глава, водеща до модернизация на Северна Македония, за да може да стане надежден регионален партньор, като същевременно се надява, че разговорите ще засегнат гръцките проблеми относно търговските марки и т.н. \r\nМеждународната общност признава, че Гърция се е справила добре с ангажиментите си и че искрено се надява да стане най-близкият стратегически съюзник и търговски партньор на Северна Македония в региона, дори допринася с военното си присъствие за предпазване на съседите си от външни заплахи. \r\nТова са фактите и те не могат да бъдат игнорирани от никого, включително самите северно македонци. Във всеки случай зависи от тях да решат съдбата на страната си на урните през април. \r\n \r\nПревод и редакция:", "date": "2019.10.23", "title": "Kathimerini: Гърция подкрепя модерна и европейска Северна Македония"}
{"url": "http://www.focus-news.net/news/2019/10/23/2711106/magla-namalyava-vidimostta-v-rayona-na-dobrich.html", "text": "Движението по път III-207 Кочмар – Тервел от км 51+850 до км 52+860 в град Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци, предаде кореспондентът на  Радио „Фокус” – Варна . Продължава ремонтът на част от третокласния път Добрич – с. Балик. Дейностите и по двете отсечки е предвидено да продължат до 31 октомври тази година. Движението на автомобили  се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. В ремонт е част от третокласния път III-207 Тервел – Честименско и крайбрежният път Балчик – Каварна. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е мъгливо, тихо е, температурата на въздуха е около 9 градуса.  \r\nЖулиета НИКОЛОВА", "date": "2019.10.23", "title": "Мъгла намалява видимостта в района на Добрич"}
{"url": "http://www.focus-news.net/news/2019/10/23/2711099/", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление.  Движението са контролира с пътни знаци. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Трафикът по пътя Сърница – Доспат от 45 км  до 47 км се осъществява в една лента поради ремонтни дейности на асфалтовата настилка. Участъкът е сигнализиран с пътни знаци.  Движението по пътя  Каратепе – Сърница от 40 км до 45 км се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.10.23", "title": "Ограничено поради ремонт е движението по пътя Сърница – Доспат в област Пазарджик"}
{"url": "http://www.focus-news.net/news/2019/10/23/2711104/pregled-na-osnovnite-temi-v-dobrudzhanskiya-pechat.html", "text": "„Областният управител Красимир Кирилов е издал заповеди, с които е назначил кметове на община Генерал Тошево и село Пчеларово“, съобщава в днешното си издание вестник  „Добруджанска трибуна“ . Това е в изпълнение на разписаните временни правомощия според Закона за местно самоуправление и местна администрация. До служебно назначаване на временно изпълняващ длъжността кмет на община Генерал Тошево се е стигнало след като Общинският съвет в градчето е препотвърдили решението за временно изпълняваните на кмет по предложение на общински съветник. „Няма нови регистрирани случаи на Африканска чума по свинете в област Добрич“, съобщава изданието. Информацията е представена на редовно заседание на Областната епизоотична комисия, която се е провела вчера. Информирано е, че продължава контролът, съвместно с Държавен фонд „Земеделие“ както и проверките на стопаните, получили средства за дезинфекция на задни дворове. До момента няма установени случаи на ново зареждане в дворове, чиито стопани са получили парични суми за обеззаразяване. Обширно място във всекидневника е отделено на теми, свързани с предизборната кампания. „Наркопласьор се споразумя на 11 месеца зад решетките“, съобщава всекидневникът. Наказание „лишаване от свобода“ при първоначален общ режим е получил 20-годишен младеж от Добрич след като Окръжният съд е одобрил сключеното между него и прокуратурата споразумение. Определението подлежи на обжалване и протест в 15-дневен срок пред Апелативния съд във Варна.", "date": "2019.10.23", "title": "Преглед на основните теми в добруджанския печат"}
{"url": "http://www.focus-news.net/news/2019/10/23/2711107/tvorcheskata-vecher-stanka-pencheva-slivenka-dokray-shte-se-provede-v-sliven.html", "text": "Творческата вечер „Станка Пенчева – сливенка докрай“ ще се проведе в Сливен. Това съобщиха от пресцентъра на  Община Сливен . Събитието е част от културната програма за отбелязване на празника на Сливен - Димитровден. Поводът за творческата вечер е честването на 90 години от рождението на поетесата Станка Пенчева, която е носител на наградата „Добри Чинтулов“. Събитието се организира от Регионална библиотека „Сава Доброплодни“ и ще се състои от 17.00 часа в камерна зала на ДТ „Стефан Киров“. От 11.00 часа днес в изложбена зала „Сирак Скитник“ ще бъдат наградени отличените деца – победители в 25-ото издание на конкурса за рисунка „Аз и моят град“, организиран от Община Сливен и Художествена галерия „Димитър Добрович“. \r\nЕдно от основните събития в програмата за отбелязване на празника на града е откриването на Националната изложба за изобразително изкуство „Сливен 2019“, на което ще бъде връчена наградата „Сирак Скитник“. Изложбата ще бъде открита от 17.00 часа на 24 октомври в изложбената зала „Сирак Скитник“. От 16.00 часа на 24 октомври в Регионален исторически музей „Д-р Симеон Табаков“ почетният гражданин на Сливен проф. Иван Русев ще представи втори и трети том на сборника „Сливенци“ – издание на Сдружение „Мати Болгария“. \r\nНа 24 октомври от 18.00 часа в Регионален исторически музей „Д-р Симеон Табаков“ своите награди ще получат участниците в конкурса за есе „Моят град – история, традиции, култура и образование“, организиран от Областната администрация, Регионалното управление на образованието и Регионален исторически музей „Д-р Симеон Табаков“.", "date": "2019.10.23", "title": "Творческата вечер „Станка Пенчева – сливенка докрай“ ще се проведе в Сливен"}
{"url": "http://www.focus-news.net/news/2019/10/23/2711100/izlozhba-na-dolores-dilova-shte-bade-otkrita-v-burgas.html", "text": "От 17.30 в галерия „ПРОЛЕТ“ ще бъде открита изложба живопис на Долорес Дилова. Това съобщиха от пресцентъра на  Община Бургас . Дилова е завършила Националната художествена академия, специалност „Живопис“ в класа на проф. Иван Кирков. Носител на множество награди и отличия, водещо име в областта на съвременната живопис. \r\nДолорес Дилова е родена през 1960 г. в Плевен. Още на седем-годишна възраст тя става носител на награда от конкурс за детски рисунки в Италия, с председател на журито Хенри Мур. Долорес Дилова завършва Художествена академия – София, специалност „живопис“ при проф. Иван Кирков. Участвувала е в изложби в Австрия, Франция, САЩ, Русия, Англия, Гърция, Италия, Унгария и др. Самостоятелни изложби: София – 89, 92, 97, 99, 2004, 2008, 2010, Париж – 92, 93, 2002, Канзас сити (САЩ) – 93, 2000, Аоста (Италия) – 94, Драма (Гърция) – 98, Берлин (Германия) - 2001, Амстердам (Холандия) - 2004, Лондон (2009), Москва (2009), Хангджоу, Китай (2014). Долорес Дилова е носител на първа награда в конкурса „Млад живописец“ – 1987 г. и наградата на конкурса „Човекът и морето“ – 1988 г., Голямата награда на СБХ на Биенале на малката форма, 2008 г., Голямата награда за живопис на Бианале „Приятели на морето“, Бургас 2014. Нейни творби има в НХГ и в други галерии в страната, а също така и в частни галерии и колекции във Франция, Англия, Италия, Германия, Япония, Израел, САЩ, Испания, Австрия, Гърция, Турция, Унгария, Кипър, Швейцария и др. От 1993 г. е създател и преподавател в Частната академия по изобразително изкуство „Жул Паскин“. През 1997 г. печели конкурс и специализира в Париж, Франция. От 2011 г. е член на УС на Съюза на българските художници и председател на УС на фондация „Поддържане на изкуството в България. Д. Дилова живее и работи в София.", "date": "2019.10.23", "title": "Изложба на Долорес Дилова ще бъде открита в Бургас"}
{"url": "http://www.focus-news.net/news/2019/10/23/2711112/nauchnata-laboratoriya-za-himiya-i-biologiya-za-detsa-baylab-shte-se-provede-v-burgas.html", "text": "Научната лаборатория за приложна и забавна химия и биология за деца „Байлаб“ ще отвори врати и в Бургас. Това съобщиха от пресцентъра на  Община Бургас . Мотото на инициативата е „Малки изследователи – големи открития“. Лабораторията ще посреща любителите на експериментите в Младежкия културен център от днес до 25 октомври включително по предварително изготвен график. Посещенията са безплатни като всяка група трябва да бъде съставена от максимум 30 деца. Записването на участниците се осъществява организирано през училищата със съдействието на Регионалното управление на образованието (РУО) в Бургас. Във временната лаборатория доброволците от Сдружението на олимпийските отбори по природни науки (СООПН) и от „Байер“ – България ще демонстрират пред участниците интересни експерименти, които имат за цел да покажат забавната страна на химията и биологията и по този начин да предизвикат любопитство у децата към науката. „Научната лаборатория на „Байер“ за деца е чудесен проект, с голяма добавена стойност. Експериментите помагат на децата да развиват самостоятелност и желание да навлязат в нови непознати територии и да разширят мирогледа си“, казва Екатерина Карпузова – управляващ директор на „Байер“ – България. В периода 2015 – 2018 година инициативата е привлякла вниманието на над 4000 деца.", "date": "2019.10.23", "title": "Научната лаборатория за химия и биология за деца „Байлаб“ ще се проведе в Бургас"}
{"url": "http://www.focus-news.net/news/2019/10/23/2711110/ministar-temenuzhka-petkova-tendentsiya-v-razvitieto-na-pazara-na-priroden-gaz-e-toy-da-bade-liberaliziran-da-ima-po-golyama-konkurentsiya-i-raznoobrazie-na-iztochnitsite.html", "text": "Тенденция в развитието на пазара на природен газ е той да бъде либерализиран и основните изисквания и цел на европейските директиви в тази посока е да има по-голяма конкуренция и разнообразие на източниците на природен газ. Това каза министърът на енергетиката Теменужка Петкова в сутрешния блок на  БНТ . „Стойността на проекта „Балкански поток“ е ясно дефинирана в обществената поръчка, която „Булгартрансгаз“ проведе, на база на технико-икономически анализ и на разчетите, които бяха направени с оглед на мащабите на този проект. Той ще струва 1.101 млрд. евро. Финансира се една част със собствени средства на „Булгартрансгаз“, а обществената поръчка предвижда опция, която дава възможност на избрания изпълнител да осигури финансирането и в последствие „Булгартрансгаз“  в рамките на 120 месеца ще възстанови това финансиране на изпълнителя“, посочи Петкова. По думите ѝ става въпрос за осигуряване на финансов ресурс от изпълнителя, който е избран да реализира проекта. \r\n„Обществената поръчка съдържа още една опция, която дава възможност на „Булгартрансгаз“, след като бъдат построени първите 308 км и пуснати в експлоатация, „Булгартрансгаз“ да излезе на финансовите пазари и ако дружеството успее да осигури финансиране при по-добри параметри, тогава има възможност „Булгартрансгаз“ да възстанови размера на задължението си към изпълнителя, да получи заем от банките и да има задължение към банката, която ще финансира дружеството. „Булгартрансгаз“ преведе аванса на изпълнителя от „Аркад“ в размер на 127 млн. евро, който трябва да преведем по договор. Той е предоставен и оттук нататък предстои да бъде осигурено и то е осигурено, финансирането от изпълнителя“, добави министърът.  \r\n„В енергийната стратегия на страната до 2020 г., която актуализирахме в края на 2018 г., сме заложили като крайна дата на проекта началото на 2020 г. Има забавяне в този процес заради обжалване на процедурата по обществената поръчка и последвалите обжалвания от страна на двата консорциума, които участваха в нея“, каза още Петкова. Според нея това е наложило забавянето, но проектът ще бъде готов през първата половина на 2020 г. \r\n„Този проект ще даде възможност България и целия регион на Югоизточна Европа да диверсифицира маршрутите си за доставка на природен газ. Изключително важна е ролята на Интерконектора с Гърция, който се строи в момента. Той трябва да бъде готов и да бъде въведен в експлоатация през октомври 2020 г. Отделно „Булгартрансгаз“ ще участва в реализацията на проекта за изграждане на терминал за втечнен природен газ на Александруполис, което ще ни даде възможност за доставки на втечнен природен газ от различни източници като САЩ, Алжир и Катар. Това е реалната диверсификация и ефектът от нея е от една страна е сигурност по отношение на доставките и от друга страна конкурентни цени, а когато има конкуренция, цените са по-ниски“, посочи тя.   \r\n„Имаме договор с нашия доставчик, който е „Газпром“. Имаме и договор за 1 млрд. куб. м с Азербайджан, който природен газ е предназначен да мине през интерконектора Гърция – България. Нашето потребление е 3 млрд. куб. м газ годишно. 1 млрд. куб м от Азербайджан означава, че една трета от нашите доставки вече са диверсифицирани“, каза още Петкова.", "date": "2019.10.23", "title": "Министър Теменужка Петкова: Тенденция в развитието на пазара на природен газ е той да бъде либерализиран, да има по-голяма конкуренция и разнообразие на източниците"}
{"url": "http://www.focus-news.net/news/2019/10/23/2711114/intenziven-e-trafikat-po-uchastaka-na-am-trakiya-v-plovdivska-oblast.html", "text": "Интензивен е трафикът по основните направления в Пловдивска област към този час. Това съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на АМ „Тракия“, също по направленията Пловдив - Асеновград - Смолян, Пловдив - Карлово и Пловдив - Пазарджик. Продължават ремонтните дейности по ключови пътни артерии в областта. До 1 ноември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповиц - Болярци поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. Проходът Троян - Кърнаре е отворен за движение на всички моторни превозни средства.  \r\nИнтензивен е трафикът и на територията на град Пловдив към този час. Колони от автомобили се образуват по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“, „Дунав“ и „България“. Пътните настилки в града са сухи и нормално проходими.  \r\nТони МИХАЙЛОВ", "date": "2019.10.23", "title": "Интензивен е трафикът по участъка на АМ „Тракия“ в Пловдивска област"}
{"url": "http://www.focus-news.net/news/2019/10/23/2711109/magla-namalyava-vidimostta-po-patishtata-v-oblast-shumen.html", "text": "Мъгла намалява видимостта по пътищата в област Шумен, предаде репортер на  Радио „Фокус“- Шумен . Пътните настилки са мокри. Температурата на въздуха е около 10 градуса. Интензивно е движението в централната градска зона на Шумен. Светофарните уредби в града функционират без промяна. С нормална интензивност е движението по  републиканската пътна мрежа. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\n \r\nИвелина ИВАНОВА", "date": "2019.10.23", "title": "Мъгла намалява видимостта по пътищата в област Шумен"}
{"url": "http://www.focus-news.net/news/2019/10/23/2711111/ne-se-dopuska-preminavane-na-tir-ove-nad-10-tona-po-patya-mezhdu-kramolin-i-veliko-tarnovo.html", "text": "Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 31 октомври. Времето в Габровска област е слънчево към. Настилките са сухи и нормално проходими. Трафикът е интензивен, като по-натоварено е движението  по главните пътища в региона. Засилен е автомобилопотокът и в прохода Шипка, където все още е в сила забраната за товарни автомобили над 12 тона.  Нови въведени ограничения за изминалото денонощие няма. Не са регистрирани и тежки инциденти. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като на мястото е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. \r\nРени АТАНАСОВА", "date": "2019.10.23", "title": "Не се допуска преминаване на ТИР-ове над 10 тона по пътя между Крамолин и Велико Търново"}
{"url": "http://www.focus-news.net/news/2019/10/23/2711108/reuters-frantsiya-e-gotova-da-dade-nyakolko-dopalnitelni-dni-za-brekzit-no-izklyuchva-po-golyamo-otlagane.html", "text": "Франция е готова да одобри няколко допълнителни дни, за да бъде гласувана сделката за Брекзит в британския парламент, но изключва по-голямо отлагане, съобщи дипломатически източник от Париж пред  Reuters . \r\nИзявлението на събеседника на агенцията идва няколко часа, след като британския парламент отхвърли предложението на премиера Борис Джонсън за приемане на новата сделка за излизане на Обединеното кралство от ЕС по бързата процедура, с което стана ясно, че Лондон няма да се справи със задачата до крайния срок на 31 октомври. \r\n„В края на седмицата ще видим дали е нужно чисто техническо удължаване с няколко дни, за да се завърши парламентарната процедура“, заяви допломатическият източник, като посочи: „Но извън това, всякакво отлагане за печелене на време или за ново обсъждане на споразумението е неприемливо“. \r\n \r\nПревод и редакция:", "date": "2019.10.23", "title": "Reuters: Франция е готова да даде няколко допълнителни дни за Брекзит, но изключва по-голямо отлагане"}
{"url": "http://www.focus-news.net/news/2019/10/23/2711093/mestni-izbori-2019-vodachat-na-listata-na-abv-v-sofiya-ivaylo-kalfin-shte-provede-priemna-v-stolitsata.html", "text": "Водачът на листата на АБВ в София Ивайло Калфин ще проведе приемна в столицата. Това съобщиха от пресцентъра на  ПП АБВ . Събитието ще се проведе в Народна библиотека „Св. св. Кирил и Методий“ от 16.45 часа.", "date": "2019.10.23", "title": "Местни избори 2019: Водачът на листата на АБВ в София Ивайло Калфин ще проведе приемна в столицата"}
{"url": "http://www.focus-news.net/news/2019/10/23/2711113/ministerstvoto-na-otbranata-na-turtsiya-nyama-neobhodimost-ot-nova-operatsiya-v-siriya.html", "text": "На този етап няма необходимост от нова операция извън зоната на текущата операция, осъществявана от въоръжените сили на Турция в Северна Сирия. Това се казва в заявление на турското министерство на отбраната, цитирано от  „Анадолската агенция“ . \r\nСпоред комюникето за края на 120-часовия период, в който терористите от „Отрядите за народна самоотбрана“, „Работническата партия на Кюрдистан“ трябва да напуснат планираната зона за сигурност в Северна Сирия, САЩ уведомяват турската страна за приключването на процеса на изтегляне на PKK / YPG от региона. \r\nВ изявлението се казва, че утре ще започне съвместна работа в рамките на споразуменията, постигнати между президентите на Турция и Русия в Сочи. \r\nТурските военни отново подчертаха, че Анкара няма да допусне създаването на терористичен коридор близо до южните граници на страната и ще продължи решителната борба с тероризма. \r\n \r\nПревод и редакция:", "date": "2019.10.23", "title": "Министерството на отбраната на Турция: Няма необходимост от нова операция в Сирия"}
{"url": "http://www.focus-news.net/news/2019/10/23/2711118/belogradchishkiyat-episkop-polikarp-shte-oglavi-arhiereyska-sveta-liturgiya-v-sofiyskiya-hram-pokrov-bogorodichen-na-24-oktomvri.html", "text": "Негово преосвещенство Белоградчишкият епископ Поликарп ще оглави Архиерейска света Литургия в софийския храм „Покров Богородичен“ на 24 октомври, предаде репортер на  Агенция „Фокус“ . Богослужението ще бъде с благословението на Негово светейшество Българския патриарх и Софийски митрополит Неофит. Храм „Покров Богородичен“ се намира зад хотел „Родина“. Началото на Литургията ще бъде в 9.00 часа.  \r\nНикола ПЕТКОВ", "date": "2019.10.23", "title": "Белоградчишкият епископ Поликарп ще оглави Архиерейска света Литургия в софийския храм „Покров Богородичен“ на 24 октомври"}
{"url": "http://www.focus-news.net/news/2019/10/23/2711117/do-50-metra-e-namalena-vidimostta-po-patishtata-v-oblast-burgas-zaradi-magla.html", "text": "Между 50 и 100 метра е намалена видимостта в област Бургас. Това съобщиха за  Радио „Фокус“ - Бургас . Движението е спокойно, пътната настилка е суха. Агенция „Пътна инфраструктура“ припомня, че до 21 декември са въведени две ограничения на територията на областта, които са в сила за моторните превозни средства над 10 тона. Едното е в сила по пътя Варовник – Вълчаново ханче от км 22+400 до 39+300, а другото важи за движението по пътя Черница – Сунгурларе – Чубра. Двете ограничения са въведени поради стесняване на пътните платна в посочените участъци. \r\nИнтензивно е движението по централните улици в Бургас. Натоварен е трафикът в някои участъци от бул. „Тодор Александров“, по бул. „Захари Стоянов“ в посока ж. к. „Меден рудник“, както и на кръстовището с кръгово движение „Трапезица“. \r\nДеница ДИМИТРОВА", "date": "2019.10.23", "title": "До 50 метра е намалена видимостта по пътищата в област Бургас заради мъгла"}
{"url": "http://www.focus-news.net/news/2019/10/23/2711116/reuters-ministarat-na-otbranata-na-sasht-pristigna-na-neobyavena-vizita-v-bagdad.html", "text": "Министърът на отбраната на САЩ Марк Еспер пристигна на необявена визита в Багдад и се очаква да се срещне с премиера и министъра на отбраната на Ирак, съобщава  Reuters . \r\nОчаква се на срещата с министър-председателя Адел Абд ал Махди да бъде обсъдено съкращаването на броя на американските военни в Сирия и това, „каква роля ще изиграе това за Ирак“. \r\nПреди това Еспер заяви, че приблизително хиляда американски военни, които се изтеглят от Северна Сирия, ще пътуват до Западен Ирак. В сряда съвместното командване на иракските въоръжени сили заяви, че американските военни, изтеглени от Сирия, трябва да напуснат територията на Ирак, тъй като им е разрешен само транзит. \r\n \r\nПревод и редакция:", "date": "2019.10.23", "title": "Reuters: Министърът на отбраната на САЩ пристигна на необявена визита в Багдад"}
{"url": "http://www.focus-news.net/news/2019/10/23/2711124/ogranichen-za-tovarni-avtomobili-nad-10-tona-e-patyat-debelets-sredni-kolibi-elena-v-oblast-veliko-tarnovo.html", "text": "Ограничен за товарни автомобили над 10 тона остава пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до началото на 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно, съобщиха за  Радио „Фокус“ - Велико Търново  от ОПУ - Велико Търново. Движението във Велико Търново е интензивно по главните и второстепенни улици, както и покрай по-големите училища и детски градини. Полицейски служители има на входовете и изходите на града, както и в по-натоварените участъци от първокласните и второкласни участъци. За изминалото денонощие не са регистрирани тежки инциденти. Нови затворени отсечки също няма. Ограничено е движението и по пътя между селата Царски извор и Драганово. От км 0 до км 5+500 има свлачище, чието укрепване ще продължи до 3 януари 2020 година. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението е началото на 2020 година. \r\nРени АТАНАСОВА", "date": "2019.10.23", "title": "Ограничен за товарни автомобили над 10 тона е пътят Дебелец – Средни колиби – Елена в област Велико Търново"}
{"url": "http://www.focus-news.net/news/2019/10/23/2711105/inzh-aleksi-kesyakov-ot-15-noemvri-avtomobilite-tryabva-da-sa-oborudvani-sas-zimni-gumi.html", "text": "По закон от 15 ноември автомобилите трябва да са оборудвани със зимни гуми. Те трябва да са напомпани в съответствие с указанията на завода производител. Това каза инж. Алекси Кесяков, секретар на Държавно-обществената комисия по безопасност на движението по пътищата в интервю за  Агенция „Фокус“  по повод подготовката на автомобила за зимата. „Трябва да започнем подготовката за зимата. В оставащите хубави дни трябва да се настроим към промените, които ще настъпят през есенно-зимния период. Добре е да подготвим както автомобила, така и ние да се настроим за управление при значително по-сложни условия. Трябва да плануваме смяната на гумите“, посочи той. По думите му, летните гуми могат да бъдат с грайфери с дълбочина не по-малка от 4 мм. Той поясни, че е разрешено движението с летни гуми с грайфер над 4 мм, но при минусови температури водачът на автомобила няма да се чувства сигурен. „За предпочитане, от гледна точка за лична сигурност, е гумите да бъдат зимни“, допълни Кесяков. \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.10.23", "title": "Инж. Алекси Кесяков: От 15 ноември автомобилите трябва да са оборудвани със зимни гуми"}
{"url": "http://www.focus-news.net/news/2019/10/23/2711119/mestni-izbori-2019-ministar-mladen-marinov-deystviyata-po-zadarzhane-na-kmeta-na-nesebar-sa-predprieti-vav-vrazka-ne-s-uchastieto-a-s-prestapleniya-svarzani-s-izbornite-prava-na-grazhdanite.html", "text": "Действията по задържане на кмета на Несебър са предприети във връзка не с участието, а с престъпления свързани с изборните права на гражданите. Това заяви министърът на вътрешните работи Младен Маринов в предаването в предаването „Здравей, България“ по  Нова тв . „Тази операция и процесуално следствени действия бяха проведени в съботния ден под надзора на специализираната прокуратура, КОНПИ и МВР. В хода на тези мероприятия се установи, че част от лицата, срещу които бяха насочени  действията се ползваха с имунитет във връзка с предстоящите избори за местна власт. Така че от там беше задвижена процедура, при която главният прокурор направи искане до ЦИК да бъде свален този имунитет, за да бъдат продължени тези процесуално следствени действия. Вчера му разрешиха, в момента лицата се намират в Районно управление Несебър, при областна дирекция Бургас и се очаква тяхното конвоиране до столичното следствие“, добави Маринов. Той посочи, че конкретика по темата не може да даде, тъй като тече разследване. „Схемите са най-различни, това не е единственият случай, във вчерашния ден имахме поне 5-6 сигнала, които ние сме проверили. При някои от тях са проведени процесуално следствени действия под надзора на Окръжни прокуратури. Така че наближавайки датата на изборите тези сигнали зачестяват и наистина схемите са най-различни“, обясни още вътрешният министър.  \r\nМаринов коментира изказване на левицата, че МВР ходи по сигнали и арестува само опозицията. „Всеки един сигнал при така създадената организация се докладва в прокуратурата и всички действия по преценка на остротата на сигнала се проверяват под надзора на прокуратурата. Постъпват сигнали, анонимни, от явни заявители, по отношение на всички участващи в изборите политическите сили и всеки сигнал е проверен“, посочи още той. По думите му МВР никъде не са оглушали нито едно тяхно действие, то се огласява след интерес на медии или на обществото. „Абсолютно всеки случай, не искам да назовавам имена, тъй като ще засегна някоя политическа сила, за всички, които участват в изборите по една или друга причина има пуснати сигнали и те са проверени. Там където има данни за престъпление са образувани досъдебни производства, но това е при всички избори до момента. Наближавайки датата на изборите тези сигнали, голяма част от тях злонамерени, но няма как да не бъдат проверени, защото ще попаднем в другата хипотеза да ни обвинят, че не е проверен. В тази предизборна кампания медиите се натъкнаха на много случаи не стоят много сериозно в предизборната ситуация“, обясни Маринов. Министърът на вътрешните работи коментира и сигналите за купуване на гласове, според които 600 000 души са готови да продадат гласа си. „Факт е, че при всеки един избор има образувани досъдебни, има осъдени лица и от миналите наскоро евроизбори. Така че от другата страна ние реагираме на всеки един сигнал, но не разбирайте купуването на гласове като директна транзакция ето ти пари, гласувай или гласувай, ето ти парите. Има най-различни начини за купуване на вот, включително и такива, които трудно могат да се определят от коя страна са, дали са престъпление, или са начин на предизборна кампания“, каза министърът. Той заяви, че към момента не са постъпили сериозни сигнали за проява на някакъв вид насилие. „Имаме сигнали за евентуално съмнение за палежи свързани с конкуренция в предизборната надпревара, но това става въпрос за малките населени места, където хората се познават, конкурират се в живота по принцип. Но това трябва да се докаже, за да се обяви официално“, допълни още Младен Маринов.", "date": "2019.10.23", "title": "Местни избори 2019: Министър Младен Маринов: Действията по задържане на кмета на Несебър са предприети във връзка не с участието, а с престъпления свързани с изборните права на гражданите"}
{"url": "http://www.focus-news.net/news/2019/10/23/2711121/denyat-23-oktomvri-v-svetovnata-istoriya.html", "text": "Ден на Унгария (чества се началото на Унгарското въстание от 1956 г. и прокламирането на Република Унгария през 1989 г., национален празник) \r\nТайланд — Ден на крал Рама V. Република Македония — Ден на македонската революционна борба (национален празник). 1776 г.  2 хиляди души загиват при изригване на вулкана Майон на Филипините. През 1873 г. - Германската империя се присъединява към съюза между Руската империя и Австро-Унгария, с което се поставя началото на Съюза на тримата императори. \r\nПрез 1911 г. - Първо използване на авиация за военни цели: италиански пилот излита от Либия за разузнаване на турските позиции през Италианско-турската война. През 1943 г. - Втората световна война: В концентрационния лагер Освиенцим избухва женско въстание, което е потушено и са разстреляни всички участнички. През 1946 г. - Общото събрание на ООН е свикано за първи път в Ню Йорк. През 1954 г. - Страните от НАТО възстановяват суверенитета на Федерална република Германия и я присъединяват към пакта. \r\nПрез 1955 г. - Южен Виетнам е провъзгласен за самостоятелна република. \r\nПрез 1956 г. - В Будапеща студентски митинг прераства в революционен бунт срещу съветската окупация, продължил до 4 ноември. \r\nПрез 1983 г. - Ливанска гражданска война: ислямски терористи взривяват казарма с американски миротворци в Бейрут, като загиват 241 военни; същата сутрин е ударена и френска казарма, като загиват 58 военни. \r\nПрез 1989 г. - С указ на президента Унгария е преименувана от Унгарска народна република на Република Унгария, с което страната скъсва с комунистическия си период. През 1992 г. - Министър-председателят на Израел Бенджамин Нетаняху и палестинският лидер Ясер Арафат сключват договор \"земя срещу мир\". През 2001 г. - Обявена е първата версия на преносимото мултимедийно устройство iPod на Apple. През 2002 г. - Започва кризата със заложниците в Театъра на Дубровка, Москва - по време на мюзикъла \"Норд-ост\" 41 чеченски бунтовници взимат около 800 заложници, освободени след 3 дни от силите за сигурност, при което загиват около 130 от тях. През 2004 г. - Силно земетресение разтърсва Ниигата в северна Япония, загиват 35 души, 2 200 са ранени и 85 000 остават без дом.  На тази дата е роден Джани Родари - италиански детски писател. На 23 октомври умира Сирило Вилаверде - кубински писател, журналист и политик.  \r\n \r\n \r\n2016 г. \r\nУмира Халифа бин Хамад Ал Тани (84 г.), емир на Катар(1972 - 1995 г.). \r\n \r\n \r\n2015 г. \r\nУраганът „Патрисия“ със скорост на вятъра от 325 километра в час достига Мексико със максималната сила по 5-степенната скала на Сафир-Симпсън, но навлизайки в сушата отслабва до 2-ра степен като се превръща в тропическа буря с ветрове от 155 км в час. \r\n \r\n \r\n2014 г. \r\nБроят на заразените с ебола надхвърля десет хиляди души, като починалите от смъртоносния вирус са 4 922. Трите най-засегнати страни от болестта са Гвинея, Либерия и Сиера Леоне. Световната здравна организация съобщава, че може да започне масова ваксинация едва в средата на 2015 година. \r\n \r\n \r\n2013 г. \r\nАстрономи от Тексаския университет в Остин потвърждават, че галактиката z8_GND_5296 е най-старата известна – само 700 милиона години след началото на Големия взрив от преди 13,798 млрд. години намираща се на разстояние от 30 млрд. светлинни години. \r\n \r\n \r\n2012 г. \r\nВъв Великобритания и Ирландия спират излъчване последните аналогови телевизионни предавания. \r\n \r\n \r\n2011 г. \r\nЗеметресение от 7.2 степен отнема живота на 138 души в Турция. \r\n \r\n \r\n2011 г.  \r\nВ Аржентина се провеждат парламентарни и президентски избори. \r\n \r\n \r\n2011 г.  \r\n365 човека умират при наводнение в Тайланд. \r\n \r\n \r\n2004 г. \r\nСилно земетресение разтърсва Ниигата в северна Япония. Загиват 35 души, 2 200 са ранени и 85 000 остават без дом. \r\n \r\n \r\n2002 г. \r\n41 въоръжени чеченски мъже и жени нахлуват в Московския театър на ул. “Дубровка” по време на премиерата на “Норд-Ост”. Около 700 души, сред които много жени и деца, стават заложници на чеченските терористи. Терористите заплашват, че на всеки час ще убиват по 10 заложници, ако не бъдат изпълнени исканията им. Те настояват до седмица да започне изтеглянето на руските войски от Чечня. По-късно чеченците освобождават 37 заложници - главно мюсюлмани и около 20 деца. Сред заложниците има 75 чужденци, сред които двама българи. Това са 28-годишният Веселин Недков от Разград и Емилия Узунова, която е с двойно гражданство – българско и австрийско. Тя е сред загиналите заложници при атентата.  \r\nНа 26 октомври в резултат на проведена операция на руските спецслужби заложниците в театралния център в Москва са освободени, а ръководителят на терористите Мовсар Бараев и 32-ма терористи са убити. Установява се, че във всеки от терористите имало от 700 гр. до 2 кг тротил. При терористичната акция загиват общо 128 души, а стотици са ранени. \r\nЗапочва кризата със заложниците в Театъра на Дубровка, Москва. По време на мюзикъла \"Норд-ост\" 41 чеченски бунтовници взимат около 800 заложници. Те са освободени след 3 дни от силите за сигурност, при което загиват около 130 от заложниците. \r\n \r\n \r\n2000 г. \r\nНа Антониу Аугущу Карвалю де Фарид – извънреден и пълномощен посланик на португалската република в Република България, е присъден орден „Стара планина” - първа степен \r\n \r\n \r\n1992 г. \r\nАкихито посещава Китай, с което става първия японски император, стъпил на китайска земя. \r\n \r\n \r\n1991 г. \r\nВ Пакистан е иззето рекордно количество хашиш и хероин – 40 тона. \r\n \r\n \r\n1983 г. \r\nИслямски терористи взривяват казарма с американски миротворци в Бейрут. Загиват 241 войници. \r\n \r\n \r\n1956 г. \r\nУтвърден е уставът на Международната агенция по атомна енергетика (МАГАТЕ), който влиза в сила след 29 юли 1957 г. \r\n \r\n \r\n1956 г.  \r\nВ Унгария избухва въстание срещу еднопартийната диктатура. Установява се правителство на Имре Наги (октомври-ноември 1956 г.). С участието на съветската армия въстанието е жестоко потушено. \r\nИмре Наги е унгарски политик и държавник, комунист. В периода 1953-1956 г. е министър-председател на Унгария. През октомври 1956 г. застава на страната на въстаналия унгарски народ по време на унгарските събития. След потушаване на бунта от Съветската армия емигрира в Белград. Връща се в Унгария, където е осъден на смърт и обесен. \r\n \r\n \r\n1955 г. \r\nЮжен Виетнам е провъзгласен за република. \r\n \r\n \r\n1954 г. \r\nВ Париж страните от НАТО постигат споразумение за възстановяване на суверенитета на ФРГ, както и за приемането й в пакта. Страната получава правото да изгради своя армия. \r\n \r\n \r\n1943 г. \r\nВ концентрационния лагер Освиенцим жени правят опит за въстание. Те убиват най-жестокия офицер в лагера – Й. Шилингер. В същия ден всички въстанички са разстреляни. \r\n \r\n \r\n1942 г. \r\nЗапочва решителната битка за Африка по време на Втората световна война, британските войски начело с генерал Монтгомъри настъпват срещу немската армия на генерал Ромел при Ел Аламейн в Египет. \r\n \r\n \r\n1929 г. \r\nЗапочват редовни самолетни полети между Ню Йорк и Лос Анджелис. \r\n \r\n \r\n1923 г. \r\nЗапочва въстанието на работниците в Хамбург под ръководството на Ернст Телман. \r\n \r\n \r\n1850 г. \r\nНа път за Константинопол се разбива лайнерът “Нейри Шевкат”. Загиват над 500 души, сред които е и Махмуд Паша. \r\n \r\n \r\n1776 г. \r\nВ резултат на изригване на вулкана Майон на остров Лусон (Филипински архипелаг) загиват 2 хиляди души. \r\n \r\n \r\n1642 г. \r\nСъстои се битката при Еджхил – първото сражение от английската гражданска война. \r\n \r\n \r\n1086 г. \r\nАрабските войски разбиват армията на Кастилия в битката при Салака. \r\n \r\n \r\n787 г. \r\nВселенският събор на християнските църкви установява порядък за почитане на иконите. \r\n \r\n \r\n На тази дата са родени: \r\n \r\n \r\n1920 г. \r\nРоден е Джани Родари - италиански детски писател. Взема участие в Съпротивата по време на Втората световна война. От 1944 г. публикува във в-к \"Унита\", стихове за деца. Автор е на \"Приключенията на Чиполино\" (1951 г.), \"Приказки по телефона\" (1961 г.), \"Граматика на фантазията\" и др. Известен е като издател и журналист. Джани Родари умира през 1980 г. \r\n \r\n \r\n1905 г. \r\nРоден е Феликс Блох – американски физик. \r\n \r\n \r\n1875 г. \r\nРоден е Хилбърт Нютън Луис - американски физико-химик, член на Националната Академия на науките във Вашингтон.  \r\n \r\n \r\n1817 г. \r\nРоден е Пиер Ларус – френски лексикограф, книжовник и енциклопедист, съставил едноименния енциклопедичен речник. \r\n \r\n \r\n1805 г. \r\nРоден е Адалберт Щифтер - австрийски писател и художник, представител на късния романтизъм. \r\n \r\n \r\n1803 г. \r\nРоден е Густав Алберт Лорцинг - германски композитор. \r\n \r\n \r\n1789 г. \r\nРоден е Николай Иванович Тургенев – руски държавник, икономист, декабрист. \r\n \r\n \r\n1491 г. \r\nРоден е Игнаций Лойола създател на йезуитския орден. \r\n \r\n \r\n На тази дата умират:  \r\n \r\n \r\n1894 г. \r\nУмира Сирило Вилаверде - кубински писател, журналист и политик. \r\n \r\n \r\n1882 г. \r\nУмира Йон Андрееску - румънски живописец реалист, почетен член на Румънската. АН (от 1948 г., посмъртно).  \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.23", "title": "Денят 23 октомври в световната история"}
{"url": "http://www.focus-news.net/news/2019/10/23/2711123/ministar-temenuzhka-petkova-dobra-e-gotovnostta-na-elektroenergiynata-sistema-na-balgariya-za-esenno-zimniya-sezon.html", "text": "Добра е готовността на електроенергийната система на България за есенно-зимния сезон и хората трябва да бъдат спокойни. Това каза министърът на енергетиката Теменужка Петкова в сутрешния блок на  БНТ . \r\n„За 4-та поредна година правим проверка на 3-те електроразпределителни предприятия и Електроенергийния системен оператор за готовността за зимата. Докладът от проверката е готов. И трите дружества, и ЕСО са предприели необходимите мерки. Осигурени са необходимите резервни екипи, които да реагират при кризисна ситуация, почистени са просеките“, посочи Петкова. По думите ѝ са направени необходимите инвестиции. „Извършена е промяна на инфраструктура, на стълбове, електропроводи, рехабилитация на трафопости и всичко необходимо за гарантиране на сигурността на доставките.  \r\nТрябва да се има предвид, че природата трудно може да се контролира, но са предприети необходимите действия за осигуряване на допълнителни екипи и техника за реакция при кризисни ситуации“, каза още министърът.", "date": "2019.10.23", "title": "Министър Теменужка Петкова: Добра е готовността на електроенергийната система на България за есенно-зимния сезон"}
{"url": "http://www.focus-news.net/news/2019/10/23/2711127/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.10.23", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/10/23/2711126/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.23", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/23/2711130/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "На 24 октомври 2019 г. във връзка с реконструкция на уличен водопровод на ул. „Ален мак“ кв. „Горубляне“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на кв. „Горубляне“. Това съобщиха от пресцентъра на  дружеството . \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Самоковско шосе“ ъгъла с ул. „Деян Попов“; ул. „Самоковско шосе“ ъгъла с ул. „Цветна градина“.  \r\nНа 24 октомври 2019 г. във връзка с превключване на уличен водопровод в района на помпена станция „Кремиковци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на кв. „Кремиковци“ и кв. „Сеславци“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. Кремиковци“ - ул. „Радивоя“ ъгъла с ул. „Св. Георги Победоносец“.  \r\nНа 24 октомври 2019 г. във връзка с изграждане на сградно водопроводно отклонение в жк. „Дружба“ 1 се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. „Обиколна“ от бл. 202 до бул. „Цветан Лазаров“ и от \r\nбул. „Цветан Лазаров“ от ул. „Обиколна“ до бул. „Копенхаген“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес бул. „Цветан Лазаров“ ъгъла с ул. „Обиколна“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства. \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.10.23", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/10/23/2711129/bez-problemi-se-izvarshva-preminavaneto-prez-granichnite-punktove-v-blagoevgradska-oblast.html", "text": "Без проблеми се извършва преминаването през граничните пунктове в Благоевградска област. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на ГКПП „Кулата“, „Илинден“, „Станке Лисичково“ и „Златарево“ е обичайно натоварен за делничен ден.  \r\nЛивия НИНОВА", "date": "2019.10.23", "title": "Без проблеми се извършва преминаването през граничните пунктове в Благоевградска област"}
{"url": "http://www.focus-news.net/news/2019/10/23/2711125/mestni-izbori-2019-stoyno-chachov-pred-zhitelite-na-strelcha-zastavam-pred-vas-s-otkrito-litse-za-da-poiskam-otnovo-doverieto-vi-zashtoto-ima-mnogo-neshta-da-izgrazhdame-zaedno.html", "text": "Хиляди граждани се събраха тази вечер на финала на предизборната кампания на досегашния кмет на Стрелча и кандидат за втори мандат Стойно Чачов, издигнат от ПП АБВ и подкрепен от ВМРО. Чачов беше посрещнат с аплодисменти, в Стрелча беше и председателят на ПП АБВ Румен Петков. Това съобщиха от пресцентъра на  АБВ . \r\nКандидатът на АБВ за кмет на Стрелча представи отново състава на листата за общински съветници, припомни стореното през досегашния му мандат и даде заявка за нов. \r\n„Заставам пред вас с открито лице, за да поискам отново доверието ви, защото има много неща да изграждаме заедно“. \r\nЧачов припомни, че с постановление на Министерски съвет на Стрелча са дадени 1.316 млн. лв., с които ще се реализират два важни проекта за общината, със съдействието на Румен Петков и президента Първанов. Той заяви, че с помощта и доверието на съгражданите си, през следващите четири години ще превърне общината в още по-желана туристическа дестинация и ще направи всичко възможно, ще създаде необходимите условия да върне младите хора в Стрелча и селата. \r\nРумен Петков заяви, че преди четири години е застанал до Чачов, защото му е повярвал. А четири години по-късно Чачов оправдава даденото му доверие. Кметът е изпълнил обещанието си по отношение на социалната си програма, като това, че общината отделя по 1000 лева за всяко новородено дете, безплатни ясли и детски градини. \r\n„Гордея се с този кмет и ви призовавам отново да му се доверите и да гласувате с номер 14 в интегралната бюлетина. Той е човекът, който може и знае как. И през годините доказа само да работи и да живее в Стрелча“.", "date": "2019.10.23", "title": "Местни избори 2019: Стойно Чачов пред жителите на Стрелча: Заставам пред вас с открито лице, за да поискам отново доверието ви, защото има много неща да изграждаме заедно"}
{"url": "http://www.focus-news.net/news/2019/10/23/2711128/dvizhenieto-po-patya-devin-mihalkovo-krichim-se-osashtestvyava-s-povisheno-vnimanie-zaradi-izvarshvane-na-stroitelni-deynosti.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. В Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.23", "title": "Движението по пътя Девин – Михалково – Кричим се осъществява с повишено внимание заради извършване на строителни дейности"}
{"url": "http://www.focus-news.net/news/2019/10/23/2711131/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за  Радио „Фокус“ – Пирин  от Областно пътно управление – Благоевград. Към този час трафикът е по-натоварено по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се осъществява с нормално темпове за делничен ден. До 31 декември движението по третокласен път 109 автомагистрала „Струма“ – Лозеница от км 0 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут - АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на леки и товарни автомобили. \r\nЛивия НИНОВА", "date": "2019.10.23", "title": "Повишена е опасността от падащи камъни в Кресненското дефиле и в района на проходите Предел и Папаз Чаир"}
{"url": "http://www.focus-news.net/news/2019/10/23/2711133/aleksandar-vuchich-sarbiya-predlaga-na-folksvagen-po-dobri-usloviya-ot-vsichki-drugi-strani-vzeti-zaedno.html", "text": "Сърбия може да предложи на „Фолксваген“ (ФВ) по-добри условия за инвестиции от всички други страни, взети заедно. Това заяви президентът на страната Александър Вучич, като добави, че Белград е решен да продължи да се бори за завода, пише сръбският ежедневник  „Политика“ . \r\n„Казах го и по-рано- каквото и да предложите, ние ще направим много повече“, отбеляза Вучич на съвместна пресконференция с германския министър на икономиката Петер Алтмайер и подчерта, че Сърбия вече е предложила максимална държавна помощ от 258,5 милиона евро. \r\nСръбският лидер посочи, че германското правителство не може да упражнява никакъв натиск върху компанията, но директно се обърна към Алтмайер с молба да предаде на Фолксваген, че Сърбия ще предложи по-добри условия за тази инвестиция от останалите. \r\nТой заяви, че Сърбия не е отговорила веднага, когато ФВ обяви, че забавя инвестициите си в Турция, защото, според него, не би било справедливо Белград веднага да „скочи“ на Анкара, както са направили другите страни. \r\n„Това обаче не означава, че ние не сме готови, а че трябва да проявим уважение. Те не са малки деца, за да ги водите там или тук“, обясни държавният глава. \r\nТой отбеляза, че някои страни са увеличили офертите си, но Сърбия отново предлага много повече по отношение на субсидиите и други условия. \r\nПо думите на Вучич, вече не може да се предлага помощ „в кеш“ заради ограниченията върху държавната помощ, но ако нямаше ограничение, Белград отново би предложил повече от другите, само за да привлече тази инвестиция. \r\n„Ще направим всичко възможно и хората на Фолксваген ще решат. Никога не се предаваме. Ще се борим, но ще приемем спортсменски резултата какъвто и да е“, добави още президентът. \r\nТой посочи, че Сърбия има малък хендикап в тази борба, защото не е членка на Европейския съюз. \r\nАлтмайер заяви, че всички страни в региона се борят за инвестиции и да представят страната си възможно най-добре и че е сигурен, че Сърбия също ще се състезава за тази инвестиция. \r\n \r\nПревод и редакция:", "date": "2019.10.23", "title": "Александър Вучич: Сърбия предлага на „Фолксваген“ по-добри условия от всички други страни взети заедно"}
{"url": "http://www.focus-news.net/news/2019/10/23/2711115/dvizhenieto-po-patya-devin-mihalkovo-krichim-tryabva-da-se-osashtestvyava-s-povisheno-vnimanie-zaradi-izvarshvane-na-stroitelni-deynosti.html", "text": "Нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.23", "title": "Движението по пътя Девин – Михалково – Кричим трябва да се осъществява с повишено внимание заради извършване на строителни дейности"}
{"url": "http://www.focus-news.net/news/2019/10/23/2711132/mestni-izbori-2019-lyubomira-gancheva-abv-otkazat-na-kandidatite-za-kmetove-v-plovdiv-da-uchastvat-v-diskusiya-e-obida-kam-plovdivchani.html", "text": "Отказът на кандидатите за кметове в Пловдив да участват в дискусия е обида към пловдивчани. Това каза в интервю за  Агенция \"Фокус\"  кандидатът за кмет на Пловдив и водач на листата на АБВ за общински съветници в града Любомира Ганчева. Тя поясни, че още през втората седмица на кампанията силно се е смутила, че няма дискусия по основни проблеми на града. „Проблеми, които при срещите ми с хората и в районите и на нашата шатра пред общината, бяха поставени. Не видях хората, които са взимали решения през последните 5 – 10, даже 20 години, да са се изказвали по тях. Като един млад човек съм свикнала, когато има проблем, да го поставям на дискусия. Това беше причината в едно отворено писмо до абсолютно всички кандидати за кметове да задам шест въпроса. За съжаление не съм получила отговор до този момент от нито един от кандидатите“, каза Ганчева. По думите й на първо място това не е обида лично към нея като кандидат за кмет или като тяхна пряка конкуренция, а по-скоро към пловдивчани. „Това поведение го разчитам като „Мачът в Пловдив е свирен и даже няма смисъл ние да имитираме, какъвто и да е дебат или дискусия“. Това е едно такова негласно признание, че всички тези кандидати са част от статуквото. Ако се види биографията им, това са хора по 20 години опит в общинския съвет. Били са кметове на райони, кметове на града, областни управители. Предполагам, че е много трудно да кажеш, че това са огромни проблеми и че си бил част от тяхното нерешаване и създаване“, посочи още тя.  \r\nДеница КИТАНОВА \r\n \r\n Пълният текст четете по-късно в „Мнение“", "date": "2019.10.23", "title": "Местни избори 2019: Любомира Ганчева, АБВ: Отказът на кандидатите за кметове в Пловдив да участват в дискусия е обида към пловдивчани"}
{"url": "http://www.focus-news.net/news/2019/10/23/2711135/tihomir-bezlov-tsentar-za-izsledvane-na-demokratsiyata-otpadane-na-monitoringa-nad-balgariya-mozhe-da-posluzhi-kato-osnovanie-za-chlenstvo-v-shengen.html", "text": "Отпадането на мониторинга и по-добрите резултати на България, свързани с корупцията и съдебната власт могат да послужат като основание за основната цел- членство в Шенгенското пространство. Това каза в сутрешния блок „Добро утро, България“ на  Радио „Фокус“  Тихомир Безлов от Центъра за изследване на демокрацията. Мониторинговият доклад върху България имаше стимулиращ ефект през първите години на въвеждането му, ефект, който обаче после се загуби. Вероятно това ще се случи и с новия механизъм, който ЕК планира да въведе, добави той. „Както настоящият доклад загуби влиянието си, така и новият едва ли ще има по-голяма тежест. Ще го приемем като информация и ще го коментираме известно време. Всичко това, освен ако не се въведат механизми на санкциониране, което би било интересно“, обясни той. Тихомир Безлов коментира, че в зависимост от политическата принадлежност интерпретациите на възможното отпадане на мониторинга към страната ни бе  възприето двуяко. Новият механизъм, който заменя досегашния доклад, формално оценява всички страни членки, но поводът са проблемни държави от Вишеградската четворка, като Полша и Унгария, коментира още той. \r\nВиктория МЕСРОБОВИЧ-КУВЕНДЖИЕВА", "date": "2019.10.23", "title": "Тихомир Безлов, Център за изследване на демокрацията: Отпадане на мониторинга над България може да послужи като основание за членство в Шенген"}
{"url": "http://www.focus-news.net/news/2019/10/23/2711136/pss-dobri-sa-usloviyata-za-turizam-v-planinite.html", "text": "Добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Слънчево и тихо е времето навсякъде. Температурите са между 4 и 9 градуса. Съоръженията не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.10.23", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/23/2711139/do-22-noemvri-ul-dimitar-kudoglu-v-plovdiv-shte-ostane-zatvorena-za-dvizhenie-zaradi-remontni-deynosti.html", "text": "До 22 ноември  ул.  „Димитър Кудоглу“ в район „Тракия“ в Пловдив ще остане затворена за движение в участъка от бул. „Княз Борис I” до ул. „Георги Цариградски“. Това съобщиха за  Радио „Фокус“ – Пловдив  от ОП „Организация и контрол на транспорта“. До 22 ноември се предвижда да продължат ремонтните дейности по рехабилитацията на разпределителен топлопровод в посочения участък. Автобусите по линии №4, 10, 17, 21 и 66 от общинската транспортна схема ще продължат да се движат по временните маршрути.", "date": "2019.10.23", "title": "До 22 ноември ул. „Димитър Кудоглу“ в Пловдив ще остане затворена за движение заради ремонтни дейности"}
{"url": "http://www.focus-news.net/news/2019/10/23/2711134/das-handelsblatt-oshte-edin-predstavitel-na-folksvagen-potvardi-informatsiyata-za-zavoda-v-turtsiya.html", "text": "Още един представител на ръководството на „Фолксваген“ потвърди, че няма промяна в решението на германския автомобилен концерн за изграждането на новия завод в Турция, съобщава икономическото издание  Das Handelsblatt . \r\n„Не планираме алтернативно местоположение за завода“, дори и след началото на новата, трета по ред военна операция на Турция в Северна Сирия, обясни на пресконференция пред журналисти Андреас Тостман, директор по производството. Това означава, че въпреки операцията на Анкара, новият завод на „Фолксваген“ вероятно ще бъде изграден както е планирано – в района на град Измир. От компанията повториха, че следят внимателно ситуацията. Тосман подчерта, че все пак официалното решение е в процес на „изчакване“. Веднага щом такова бъде взето, концернът ще направи публично изявление.  \r\nНа фона на докладите от последните дни, съгласно които „Фолксваген“ отменя решението си за изграждането на свой завод на територията на Турция, във вторник говорител на компанията, отговарящ за производството, подчерта пред кореспондент на държавната информационна агенция Anadolu Agency, че германският автомобилен концерн не търси активно алтернативно място за съоръжението на стойност над един милиард евро. \r\n„Следим отблизо развитието на ситуацията… Не търсим активно алтернативно място“ за завода, увери Лесли Ботге. \r\nВ края на август Надзорният съвет на „Фолксваген“ бе взел окончателно решение за новия си завод в Турция. Според съобщенията, обектът в провинция Маниса край град Измир трябваше да има годишен капацитет от 300 000 превозни средства. Началото на строителството беше планирано за края на 2020 г., началото на производството за 2022 г. Разходите по проекта бяха оценени на около 1,5 милиарда евро. \r\n„Фолкваген“ обмисля от месеци къде да открие новия си завод, като освен Турция, сред потенциалните кандидати бе и България. В предходните седмици в медиите се появиха множество публикации, в които се твърдеше, че германският концерн е избрал района около Измир за новия си завод. Окончателното решение се очакваше в началото на текущия месец. \r\n \r\n Тереза Герова", "date": "2019.10.23", "title": "Das Handelsblatt: Още един представител на „Фолксваген“ потвърди информацията за завода в Турция"}
{"url": "http://www.focus-news.net/news/2019/10/23/2711143/vazobnovyava-se-programata-bezplaten-topal-obyad-v-uchilishta-v-obshtina-gotse-delchev.html", "text": "От тази седмица в трите основни училища в град Гоце Делчев и в училището в село Баничан отново стартира програмата „Безплатен топъл обяд” за деца в риск, която е част от Общинската превантивна програма. Това съобщи за  Радио „Фокус“ - Пирин  Даниела Крантева, експерт „Връзки с обществеността“ към Община Гоце Делчев.  \r\nОще преди 4 години Общинската комисия за борба срещу противообществените прояви на малолетните и непълнолетните в община Гоце Делчев инициира тази дейност, с която се осигурява подкрепа за децата чрез предоставяне на топъл обяд в училище. Програмата се провежда с активното участие на училищата. Децата получават топъл обяд в училище, а освен социалните фактори и затруднения, условието за участие е учениците да посещават редовно учебните часове и да имат добро и примерно поведение в училище. Учителите и родителите оценяват положително програмата. \r\n„Семействата получават помощ при осигуряване на обяда на детето, а децата се приобщават по-лесно в учебната среда и когато обядват в училище, могат да останат и за занималня, като за някои от тях това помага за преодоляване на затрудненията, стимулира ги да са по-редовни в часовете“, посочват директорите.", "date": "2019.10.23", "title": "Възобновява се програмата „безплатен топъл обяд“ в училища в община Гоце Делчев"}
{"url": "http://www.focus-news.net/news/2019/10/23/2711122/pregled-na-osnovnite-temi-vav-velikotarnovskiya-pechat.html", "text": "„Нов четирилентов път свързва кварталите „Бузлуджа“ и „Зона Б“ е заглавие от първа страница на областния всекидневник  „Янтра ДНЕС” . Новата част на улица „Иларион Драгостинов” вече облекчава сериозно организацията на движение към кварталите „Бузлуджа” и „Зона Б” във Велико Търново. Тъй като свързва най-големия жилищен район в града, отсечката е четирилентова. Любопитен факт е, че градски път с подобни габарити в Старата столица не е строен от поне няколко десетилетия назад. Новата част на улица „Иларион Драгостинов” е с енергоспестяващо LED улично осветление, а тротоарите са широки по два метра. Предвидена е и възможност да бъде поставен светофар за пешеходците в района на СУ „Вела Благоева”. „След случая със забравената пациентка: Сложиха звънец в скенера на павликенската болница“ е друго заглавие от страниците на вестника. След нелепия случай, при който възрастна пациентка беше забравена 6 часа в скенер, в болницата в Павликени е поставен специален звънец за сигнализация. Инцидентът стана обществено достояние преди дни, когато близките на 70-годишната жена разказаха за случилото се. „22 медала за „Царевец-ВТУ“ от турнир в Бургас“ четем на спортната страница на вестника. \r\n„10 души са арестувани заради незаконна сеч край Арбанаси при полицейска акция в ДГС „Болярка“ е водещо заглавие в другия областен ежедневник  „Борба“ . Полицията във Велико Търново влезе вчера рано сутринта в Държавното горско стопанство „Болярка“. Операцията е заради незаконна сеч на дървета в района на Арбанаси, между двете общини Велико Търново и Горна Оряховица. Арестувани са били четирима горски, управител на фирма за дърводобив и петима работници. Иззети са множество документи и тепърва ще се установява дали става въпрос за неистински позволителни за сеч или друга схема. Край сградата имаше полицейски коли и бус на криминалната лаборатория. „Дневният център за деца с увреждания в Свищов беше представен на международен форум в Германия“ е друго заглавие от ежедневника. Участието на българските представители бе в сесията, посветена на препядствията пред децата с увреждания и преодоляването на предизвикателствата. Госпожа Яна Дончева презентира добрата практика на Дневния център за деца с увреждания в Свищов и услугите, чрез които все повече деца развиват умения, интегрират се в обществото и живеят пълноценно. „Болярчета“ спечелиха M&ВМ, Рафаел Чокалов е най-добър състезател на турнира в ДКС „В. Левски“ четем на спортната страница на вестника.", "date": "2019.10.23", "title": "Преглед на основните теми във великотърновския печат"}
{"url": "http://www.focus-news.net/news/2019/10/23/2711142/v-politsiyata-v-dobrich-e-poluchen-signal-za-krazhba-na-2300-evro-ot-chasten-imot-v-s-belgun.html", "text": "В полицията в Добрич е получен сигнал за кражба на 2300 евро от частен имот в с. Белгун. Това съобщиха от  ОДМВР - Добрич .  Сигналът е подаден на 22 октомври около 17.50 часа. По случая е образувано досъдебно производство.", "date": "2019.10.23", "title": "В полицията в Добрич е получен сигнал за кражба на 2300 евро от частен имот в с. Белгун"}
{"url": "http://www.focus-news.net/news/2019/10/23/2711146/v-staroprestolnata-gimnaziya-po-ikonomika-vav-veliko-tarnovo-shte-se-provede-sastezanie-po-tekstoobrabotka-na-dokumenti.html", "text": "В Старопрестолната гимназия по икономика във Велико Търново ще се проведе състезание по текстообработка на документи. Това каза за  Радио „Фокус“ - Велико Търново  директорът на учебното заведение Виолета Йосифова. Тя отбеляза, че състезанието е част от програмата за отбелязване на 100-годишния юбилей на училището. Идеята за подобен вид инициатива е възникнала, тъй като в тази дисциплина учениците от гимназията са сред първенците в страната.  \r\nЧестванията на юбилея започнаха още на 10 октомври и ще завършват на 30 октомври със засаждане на 100 дръвчета в село Арбанаси. \r\nРени АТАНАСОВА", "date": "2019.10.23", "title": "В Старопрестолната гимназия по икономика във Велико Търново ще се проведе състезание по текстообработка на документи"}
{"url": "http://www.focus-news.net/news/2019/10/23/2711144/kathimerini-kater-na-gratskata-bregova-ohrana-protarani-gumena-lodka-s-bezhantsi-trima-izcheznaha-drugite-sa-spaseni-ot-korab-na-fronteks.html", "text": "Трима бежанци, включително дете, изчезнаха, а още шест са ранени край остров Кос в сряда сутринта, след като катер на гръцката брегова охрана протарани тяхната гумена лодка с 34 души на борда, пише електронното издание на вестник  Kathimerini . \r\nЛодката се е обърнала, изхвърляйки всички пътници във водата, съобщава гръцката държавна агенция АНА-МПА. \r\nИзчезналите са тригодишно момче и двама мъже на възраст 26 и 28 години, съобщават гръцките медии. \r\nКораб на европейския граничен патрул Фронтекс в района е спасил 31 души, докато други три катера на гръцката брегова охрана, вертолет Супер Пума и частна лодка са се включили в операцията по спасяване. \r\nПодводно подразделение на ВМС също е претърсвало района за изчезналите бежанци. \r\n \r\nПревод и редакция:", "date": "2019.10.23", "title": "Kathimerini: Катер на гръцката брегова охрана протарани гумена лодка с бежанци, трима изчезнаха, другите са спасени от кораб на Фронтекс"}
{"url": "http://www.focus-news.net/news/2019/10/23/2711145/pregled-na-osnovnite-temi-v-burgaskiya-pechat.html", "text": "\"Нефтохимик\" се завръща в Бургас\" е водещата новина във вестник  \"Черноморски фар\" . \"Лазур\" става \"Ефбет Арена\" е подзаглавието на новината. Новината бе съобщена на пресконференция от представители на клуба, сред които и собственикът Павел Бошнаков. Договорът за ползването на стадион \"Лазур\" е за 5 години, като наемът, който е в размер на 300 000 лева без ДДС на година, ще бъде изплащан от новия спонсор на отбора - букмейкърът \"Ефбет\". \"Пускат два асансьора на надлез край Бургас\" е друго заглавие в днешното издание. Това в голяма степен ще улесни хората, използващи съоръжението при пресичането на пътя. Асансьорите са снабдени с видеонаблюдение, както и с бутон за връзка с оператор в случай на авария. \"Мъж опита да счупи камерите на пасарелка\" е още една новина във вестника.  Извършителят без причина извършва неприлични действия пред тях и прави опит но счупи обективите с груби удари. \"КЗП: По 8 декември туроператори и хотелиери се опитват да си спестят част от услугите\" е друго заглавие в страниците на вестника. По повод резервираните за отпразнуване на студентския празник - 8 декември от Комисията за защита на потребителя казват, че някои хотелиери или туроператори се опитват да си спестят част от услугите, които по принцип предлагат в съответните места за настаняване. \"Пет дни преди това: ЦИК даде разрешение Николай Димитров да бъде привлечен като обвиняем\" четем още от първите страници на ежедневника.", "date": "2019.10.23", "title": "Преглед на основните теми в бургаския печат"}
{"url": "http://www.focus-news.net/news/2019/10/23/2711137/ministar-temenuzhka-petkova-v-integriraniya-plan-klimat-energetika-yasno-sme-zayavili-che-do-2030-g-vaznameryavame-da-se-polzvame-ot-energiyni-moshtnosti-ot-vaglishta.html", "text": "В интегрирания план „Климат-енергетика” ясно сме заявили, че до 2030 г. с хоризонт до 2050 г. възнамеряваме да се ползваме от енергийни мощности от въглища. Това каза министърът на енергетиката Теменужка Петкова в сутрешния блок на  БНТ . \r\n„Сделката за продажба на „ЧЕЗ България“ се реализира по реда и условията на чешкото законодателство. Една чешка компания продава своите активи в България. Спазват се процедурите по българското законодателство. Законът предвижда една проверка от страна на Комисията за защита на конкуренцията и да бъде дадено становище, за да се анализират всички факти и обстоятелства и това дали са налице някакви рискове или нарушения в областта на конкуренцията и могат ли да възникнат в резултат на подобен тип сделка. Комисията за енергийно и водно регулиране също трябва да се произнесе от гледна точка на сигурността на системата. Всички компетентни органи, които имат отношение към този процес вършат много отговорно своята работа. Към настоящия момент Комисията за защита на конкуренцията прави своите анализи по тази сделка“, посочи Петкова. По думите ѝ още през 2003 г. правителството е взело решение 3-те електроразпределителни дружества да бъдат продадени. „Мотивите са свързани с възможностите на едни чуждестранни инвеститори да направят инвестиции в тези съоръжения, така че решението е взето много отдавна и фактите са такива“, каза още тя. \r\nСпоред нея 46% процента от електрическата енергия, която е нужна на България, се получават от тези централи, които работят и произвеждат електрическа енергия от въглища. По думите ѝ през зимата тези проценти достигат до 60% и българската електроенергийна система не може да функционира нормално без този тип мощности. „Правим регулярни срещи и те са информирани за всички решения на правителството, които ги засягат. Ще се възползваме от всички механизми, които дава ЕС в тази посока. В момента подготвяме механизъм за капацитет, както са направили много други членки на ЕС“, добави Петкова. \r\n„Ясно сме заявили нашата позиция в интегрирания план „Климат-енергетика” на ЕС, който съгласно европейския регламент трябва да изработим. Той вече е разработен и изпратен на Европейската комисия. До 30 юни тази година Комисията представи своите бележки по този интегриран план и до края на годината ще представим своя финален вариант. В него много ясно сме заявили, че до 2030 година с хоризонт до 2050 г. възнамеряваме да се ползваме от тези мощности. Най-важната причина е, че имаме запаси от лигнитни въглища за следващите 60 години. Няма по-голяма диверсификация и сигурност по отношение на доставките от това да разполагаш с местен ресурс“, посочи министърът. \r\n„През 2014 г. тогавашната Комисия за енергийно и водно регулиране сезира ЕК със съмнения, че е налице неправомерна държавна помощ, която се предоставя на базата на двата договора с американските централи. Беше нает финансов консултант от наша страна, който да извърши преглед и анализ дали на базата на тези договори е възстановена първоначалната инвестиция от тези две компания със съответната норма на възвръщаемост. Нашият консултант на този етап ни е предоставил данни, от които става ясно, че една от централите „Контур Глобал“ е възобновила първоначалния размер на инвестицията, така че Министерски съвет даде мандат на вицепремиера Томислав Дончев, на министъра на финансите Владислав Горанов и на мен да стартираме процедура по водене на преговори с „Контур Глобал“ с цел прекратяване на договора. Нашата амбиция е „Контур Глобал“ да продължи да работи на свободния пазар и ние да  постигнем една договореност, която да е в интерес и на двете страни. С колегите имаме много добър диалог и се надявам на едно добро балансирано решение в интерес на България и в интерес на компанията“, каза още Петкова.", "date": "2019.10.23", "title": "Министър Теменужка Петкова: В интегрирания план „Климат-енергетика” ясно сме заявили, че до 2030 г. възнамеряваме да се ползваме от енергийни мощности от въглища"}
{"url": "http://www.focus-news.net/news/2019/10/23/2711151/mestni-izbori-2019-yordan-mladenov-kandidat-za-kmet-na-peshtera-shte-rabotya-starite-kazarmi-v-grada-da-badat-renovirani-i-tam-da-se-sazdadat-usloviya-za-sport-otdih-i-kulturna-deynost.html", "text": "Кандидатът за кмет на община Пещера Йордан Младенов от Коалиция „БСП за България“ проведе предизборна среща с учителите от СУ „Климент Охридски“ в родопския град, съобщиха от  Предизборния щаб на Йордан Младенов . Той представи на вниманието на педагозите своята програма за управление на община Пещера и възможностите за решаване на текущите проблеми в града и двете прилежащи села. Основен акцент в представянето си Младенов постави върху проблемите в училищната среда, социалните услуги и състоянието на улиците. Учителите поставиха наболелия проблем с пътуващите ученици до учебни заведения в Пазарджик, неудобния транспорт и липсата на условия за спорт в Пещера. „За мен децата, учениците и младите хора са приоритет и затова стремежът ми е да превърна община Пещера в желано място за живот и реализация, като създам необходимите условия за това. За мен е неприемливо близо 15 деца от Пещера да пътуват ежеседмично, за да тренират футбол в село Бяга, тъй като в Пещера нямат условия за това, а други 50 деца да репетират вкупом в залата на читалището“, уточни Младенов. Той се ангажира, ако бъде избран за кмет да направи необходимите постъпления старите казарми в града да бъдат реновирани и там да се създадат условия за спорт, отдих и културна дейност. Учителите поставиха въпроса и за липсата на достатъчен брой паркоместа в района на училището и липсата на график за използването на градския стадион. Те настояха бъдещият кмет да обърне особено внимание на задържането на децата в училищата в община Пещера, подобряване на материалната база и решаването на въпроса с бездомните кучета в района на училището. Младенов представи и идеята си за изготвянето на цялостен Туристически пакет на община Пещера, както и създаването на Предприятие за туризъм, което да работи в полза на туризма и малкия и среден бизнес, както и да стане притегателен център за много културни и спортни мероприятия.", "date": "2019.10.23", "title": "Местни избори, 2019: Йордан Младенов, кандидат за кмет на Пещера: Ще работя старите казарми в града да бъдат реновирани и там да се създадат условия за спорт, отдих и културна дейност"}
{"url": "http://www.focus-news.net/news/2019/10/23/2711147/zeri-kosovo-rabotni-grupi-na-samoopredelenie-i-dlk-shte-provedat-sreshta-osnovnata-tema-e-dialogat-sas-sarbiya.html", "text": "Представители на движение „Самоопределение“ и Демократичната лига на Косово (ДЛК) ще проведат втора среща във формат работни групи, като една от основните теми в дискусиите им ще бъде диалогът за нормализиране на двустранните отношения със Сърбия, съобщава електронното издание на прищинския ежедневник  Zeri . \r\nСрещата ще започне в 15:00 часа местно време (16:00 часа българско време), а освен диалогът, на нея ще се обсъджда хармонизирането на програмите за управление на двете партии, събрали най-голям брой гласове на предсрочните парламентарни избори в Косово.  \r\nДнешната среща ще бъде продължение на първата на ниво работни групи, която се проведе в края на миналата седмица, поясниха представителите на партиите.  \r\nВсе още разпределението на министерските постове не е обсъждано официално, но въпреки това от ДЛК многократно заявиха, че вътрешното и правосъдното ведомство ще бъде отстъпено на „Самоопределение“. \r\n \r\n Тереза Герова", "date": "2019.10.23", "title": "Zeri (Косово): Работни групи на „Самоопределение“ и ДЛК ще проведат среща, основната тема е диалогът със Сърбия"}
{"url": "http://www.focus-news.net/news/2019/10/23/2711138/ministar-mladen-marinov-sled-otpadaneto-na-monitoringa-ministerstvoto-na-vatreshnite-raboti-prodalzhava-da-raboti-po-ukrepvane-partnyorskoto-doverie.html", "text": "За поред път ставаме свидетели, че явно обвиняваме Европейската комисия, че е пристрастна или, че не си върши работата по отношение на мониторинга за България на ЕК. Това заяви министърът на вътрешните работи Младен Маринов в предаването в предаването „Здравей, България“ по  Нова тв . „За съжаление българите така действаме, когато не се случва това, което искаме обвиняваме всеки. Мисля че това е наистина един успех, който е свързан с дългогодишен труд и усилия на правителствата, така че ние да отговорим на всички европейски показатели, за да сме пълноправна държава членка. Не че досега не сме били, но по отношение на правосъдието и вътрешните работи съществува този механизъм. Това, което касае Министерство на вътрешните работи при предишния доклад показател 6, който касаеше организираната престъпност и корупцията отпадна, знаете от мониторинга“, добави Маринов. По думите му въпреки отпадането на мониторинга министерството продължава да работи в тази посока. „Продължаваме да укрепваме доверието, което сме изградили в партньорските служби. След като ЕК казва, че ние сме изпълнили всички изисквания и показатели по механизма, аз смятам че ако на ЕК не вярваме на кого да вярваме“, обясни още той. „Дайте да не продължаваме да действаме с внушения от най-различни проучвания, защото именно това се прави. Факт е, че ЕК каза България изпълни ангажиментите, които механизма  проверяваше. Факт е че виждате и в Румъния се развиват така нещата, което също е елемент на обективност. Наистина не виждам защо трябва да поставяме под съмнение решението на ЕК“, каза вътрешният министър. Маринов коментира, че в България сме повече самокритични отколкото всяка една друга държава в ЕС. „Аз съм бил на много съвети, срещи с колегите, с министрите и виждам как отивайки на европейска сцена те не се самобичуват, те защитават интересите на своята държава. Естествено това го правя и аз, но не разбирам хора, които отиват там и започват да говорят срещу държавата. В случая не виждам, това не е решение на вътрешнопартиен орган или на правителството, това е решение на ЕК. Смятате ли че държавите членки и представителите на тази комисия ще направят компромис със сигурността на цяла Европа и със собствената си сигурност, за да направят някакъв подарък“, посочи министърът. „Аз мога да ви уверя, че в Министерство на вътрешните работи дори да няма такъв механизъм, а то няма вече от година и нещо, работата изисква да си адекватен във всяка една ситуация, да защитаваш доверието, което ти е гласувано. Ежедневно ни се налага да работим съвместно с партньорските служби. В момента, в който загубим доверието това става ясно и няма как да се скрие. Ние сме състезатели и в усилия да защитаваме доверието, което имаме помежду си. Това се отнася до всички партньорски служби“, допълни Младен Маринов.", "date": "2019.10.23", "title": "Министър Младен Маринов: След отпадането на мониторинга министерството на вътрешните работи продължава да работи по укрепване партньорското доверие"}
{"url": "http://www.focus-news.net/news/2019/10/23/2711153/zadarzhani-sa-dve-momcheta-schupili-prednoto-panoramno-staklo-na-politseyski-avtomobil-vav-vidin.html", "text": "Задържани са две момчета, счупили предното панорамно стъкло на полицейски автомобил във Видин. Това съобщиха от  ОДМВР - Видин . Двама непълнолетни видинчани са били задържани вчера с полицейска мярка за срок до 24 часа за извършено престъпление по чл.216, ал.1 от Наказателния кодекс. Това съобщиха от ОДМВР - Видин. В хода на предприето разследване било установено, че момчетата – ученици в две видински гимназии,  счупили предното панорамно стъкло на лек автомобил „Грейт Уол“, зачислен на ОДМВР-Видин. Колата била паркирана на служебния паркинг на районното управление на ул.“Широка“, а деянието - извършено във времето от 18 до 20 октомври. Работата по случая продължава.", "date": "2019.10.23", "title": "Задържани са две момчета, счупили предното панорамно стъкло на полицейски автомобил във Видин"}
{"url": "http://www.focus-news.net/news/2019/10/23/2711150/mestni-izbori-2019-stefan-ivanov-stolichani-ni-podkrepyat-zashtoto-sme-hora-na-deystvieto-i-rabotim-za-istinska-promyana.html", "text": "На 23 октомври кандидатите на коалиция „НФСБ – БДС „Радикали“ от 17.30 ч. ще бъдат в градинката на „Кристал“ за официалното закриване на кампанията в столицата. Това съобщиха от пресцентъра на НФСБ. „Софиянци вече не са апатични, те вярват, че промяна в управлението на града е възможна, и че ние, десните патриотични партии, носим тази промяна“ – каза Стефан Иванов кандидат за кмет и водач на листата за общински съветници на коалиция „НФСБ – БДС „Радикали“, подкрепени от Движение Демократично Действие и Общество за Нова България в столицата –Аз се явявам на избори, за да дам на гражданите една по-добра и по-модерна визия за София, каза Стефан Иванов. Местното самоуправление има две части – кмет и общински съвет. И социологическите изследвания (които ние не сме плащали), показват, че коалиция НФСБ – БДС „Радикали“, подкрепена от Движение Демократично Действие и Общество за Нова България, ще има представители в общинския съвет. Това е важно, защото ние ще внесем свеж полъх в иначе умореното и апатично управление на града. Следващият общински съвет ще бъде с много повече групи, отколкото сегашния и аз виждам в това възможност да се вземат решения, които са добри и аргументирани, а не такива, които една партия ни налага единствено по силата на мнозинството си. \r\n„В София коалицията НФСБ – БДС „Радикали“ печели доверието на избирателите с най-позитивния кандидат, с най-продължителен политически опит и с неопетнена репутация – Стефан Иванов, - подчерта Валери Симеонов. \r\nВсеки ден в различни квартали на София избирателите се срещаха с кандидатите за кмет и за общински съветници на коалицията, запознаваха се с програмата, обсъждаха проблемите на кварталите и на града. Местната власт в столицата проявява „избирателна глухота“ към едно от най-важните искания на гражданите – борбата с корупцията. Затова кандидатите за общински съветници предлагат ефективна превантивна мярка: пълна прозрачност на всички разходи на Столична община чрез създаване на публичен регистър на всички договори, сключени от общината, и на всички анекси към тях, на издръжката на различните дейности на централната и на районните администрации, на общинските дружества, предприятия и културни институти. Когато обясняваме, че предлагаме реална децентрализация, това звучи абстрактно, когато обаче кажем, че предлагаме живеещите във всеки квартал или микрорайон да имат право сами да определят още от предишната година кои улици, тротоари, градинки и други общински обекти да бъдат ремонтирани по план през следващата, повечето хора приемат идеята – разказват кандидатите.  \r\n„Най-важно в тази кампания за мен е да не се дават празни обещания, а да убедим избирателите, че сме хора на действието. Всички, които ни познават, знаят, че защитаваме интересите им не само на думи и не само по време на избори – казва Венера Тодорова, кандидат за общински съветник (с № 102 в листата на коалицията). – Лично за мен е най-важно да се забрани блокирането на ключови кръстовища в София с политическа цел (напр. Орлов мост), защото аз, като майка на три деца, съм била потърпевша нееднократно. Не може няколко десетки души да пречат на десетки хиляди да изпълняват ежедневните си задължения.“ \r\n„В София направихме обединение на традиционни десни и патриотични политически формации, които имат опита, възможностите и разума да прокарат принципни промени в местната власт – смята Цветан Манчев, председател на БДС „Радикали“ и съпредседател на коалицията. – В хода на кампанията станахме разпознаваеми за столичани, които споделят тези ценности, и очакваме те да ни подкрепят на 27 октомври“. \r\nСпоред Валери Симеонов, лидер на НФСБ, в листата за София са събрани силни личности със самостоятелно изградени биографии, със собствен бизнес, с принципи и морал, които ще внесат енергия и компетентност в политиката.  \r\nТакива хора могат да наложат добри решения за града, и едно от най-важните е да се изработи стратегия за развитие на столицата в средносрочен и дългосрочен план. През последните 30 години решенията за София се вземат „на парче“, едни квартали се презастрояват и презаселват, докато други незаслужено се неглижират. Липсват цялостни решения за придвижването в града – транспортни схеми, паркинги, организация на градския транспорт и на движението. Скандална е липсата на удобен транспорт към Витоша и пълното неглижиране на планината като място за краткотраен отдих и спорт на столичани. Най-важното е, че София има достатъчно финанси, за да осигури на гражданите си по-добра среда – стига тези средства да се изразходват правилно. „За да се случи всичко това, ни е необходима широката подкрепа на гражданите, които призоваваме – подкрепете ни с № 69 в бюлетината за кмет на София и за общински съветници“, призова Валери Симеонов.", "date": "2019.10.23", "title": "Местни избори 2019: Стефан Иванов: Столичани ни подкрепят, защото сме хора на действието и работим за истинска промяна"}
{"url": "http://www.focus-news.net/news/2019/10/23/2711148/s-5-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 47 см, а температурата на водата 17.1 градуса. Днес времето ще бъде слънчево и ще се задържи топло за сезона. Максимални температури между 22° и 27°.", "date": "2019.10.23", "title": "С 5 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/10/23/2711149/mestni-izbori-2019-v-blagoevgrad-shte-se-provede-kragla-masa-svarzana-s-razvitieto-na-mestnata-ikonomika.html", "text": "Кръгла маса на дискусионна тема „Развитие на местната икономика, проблемите пред инвеститорите в нашата община и възможностите, които предоставя икономическата зона, като механизъм за развитие на общините“ ще се проведе в Благоевград. Това съобщиха за  Радио „Фокус“ – Пирин  от ПП ГЕРБ – Благоевград. Събитието ще се състои в конферентната зала на хотел „Монте Кристо“. То ще започне от 10.30 часа с регистрация на участниците. В 11.00 часа ще се проведе откриване на мероприятието и приветствие от д-р Атанас Камбитов – кандидат за кмет на Община Благоевград. Кръглата маса ще продължи с три дискусионни панела:  „Благоевград днес. Състояние, развитие, възможности и икономически перспективи“; „Индустриалните зони като компонент за развитие на икономическият живот в общините“; „Общините, бизнеса и университетите заедно! Възможностте на Оперативна програма „Иновации и конкурентоспособност“ 2014-2020 и Създаване на Регионален иновационен център (РИЦ) – Благоевград“. Към 12.00 часа се очаква събитието да бъде закрито.  \r\nЛивия НИНОВА", "date": "2019.10.23", "title": "Местни избори 2019: В Благоевград ще се проведе кръгла маса, свързана с развитието на местната икономика"}
{"url": "http://www.focus-news.net/news/2019/10/23/2711154/v-smolyan-shte-se-provede-brifing-na-okrazhna-prokuratura-i-odmvr.html", "text": "От 10,30 часа днес ще се проведе брифинг на Окръжна прокуратура - Смолян и ОД на МВР - Смолян. Това съобщиха от пресцентъра на   Апелативна прокуратура – Пловдив . В брифинга ще участват  Недко Симов, заместник-окръжен прокурор на Окръжна прокуратура - Смолян и ст. комисар Николай Димов, директор на ОД на МВ - Смолян.  Брифингът ще се проведе в гр. Смолян в Съдебната палата на втория етаж.", "date": "2019.10.23", "title": "В Смолян ще се проведе брифинг на Окръжна прокуратура и ОДМВР"}
{"url": "http://www.focus-news.net/news/2019/10/23/2711152/angel-stoykov-unss-veche-8-godini-populyarizirame-postizheniyata-na-studentite-chrez-konkursa-student-na-godinata.html", "text": "Вече 8 години се популяризират постиженията на възпитаниците в УНСС чрез конкурса „Студент на годината“. Това каза за сутрешния блок „Добро утро, България“ на  Радио „Фокус“  председателят на Студентския съвет във висшето училище Ангел Стойков. Събитието повишава самочувствието на участниците, които придобиват комуникативни и творчески умения, обясни той, като уточни, че целта е да се развие мислене за конкурентно участие и мотивация за победа. „Студент на годината може да стане всеки един студент с различни постижения през изминалата година. В конкурса могат да участва всички възпитаници на нашия университет. Необходимо е да попълнят формуляр и да направят кратко резюме на себе си и на своите постижения. Могат да приложат сертификати, от конференции, публикации, препоръки или грамоти. Ако журито прецени, могат да станат следващия студент на годината“, обясни той. Ангел Стойков каза още, че студентите, подали документи, биват сумирани и изпращани на журито, като гласуването е по десетобалната система. Журиращите са ректорското ръководство, преподаватели, народни представители, районни кметове и общественици, добави той. Според Стойков призът „Студент на годината“ е показател за работодателите, че студентите са успешни и могат да се конкурират в работна среда.  \r\nВиктория МЕСРОБОВИЧ-КУВЕНДЖИЕВА", "date": "2019.10.23", "title": "Ангел Стойков, УНСС: Вече 8 години популяризираме постиженията на студентите чрез конкурса „Студент на годината“"}
{"url": "http://www.focus-news.net/news/2019/10/23/2711141/koha-ditore-kosovo-sasht-obyaviha-za-persona-non-grata-14-dushi-ot-albaniya.html", "text": "Държавният секретар на САЩ Майк Помпео публично определи 100 души от страни от целия свят за персони нон грата. От тях 14 са албанци, съобщава електронното издание на косовския ежедневник  Koha Ditore . На лицата е забранено влизането на територията на САЩ.  \r\nОт редакцията припомнят, че още 170 души в Албания попадат под рестрикциите на американското законодателство, в резултат на което никога няма да могат да кандидатстват за визи. \r\nПосолството на САЩ в Тирана поясни, че официални лица на Тирана, замесени в скандали за корупция, никога няма да получат виза за Америка. \r\n \r\n Тереза Герова", "date": "2019.10.23", "title": "Koha Ditore (Косово): САЩ обявиха за персона нон грата 14 души от Албания"}
{"url": "http://www.focus-news.net/news/2019/10/23/2711158/tass-putin-shte-provede-otdelni-sreshti-s-liderite-na-osem-afrikanski-strani-v-sochi.html", "text": "Президентът на Русия Владимир Путин ще проведе отделни кратки срещи с лидерите на осем страни от африканския континент в кулоарите на срещата на върха Русия-Африка в Сочи. Това съобщи пред журналистите помощникът на държавния глава Юрий Ушаков, цитиран от  ТАСС . \r\n„Путин ще проведе редица двустранни срещи... Планираме всяка среща да продължи по 30-45 минути“, заяви той. \r\nВ хода на форума, руският лидер ще проведе третата си среща за тази година с президента на Египет Абдел Фатах ас Сиси. Една от основните теми на разговора между тях ще бъде взаимодействието в търговско-икономическата сфера. Очаква се президентите да разгледат хода на реализация на големите съвместни проекти. Става въпрос за строителството на АЕЦ „Ед Дабаа“ в Египет и създаването на руска промишлена зона в източната част на град Порт Саид. \r\nОсвен преговорите с египетския държавен глава, Путин предвижда отделни срещи с президента на Намибия Хаг Готфрид Хеноб, министър-председателя на Етиопия Абий Ахмед, президента на Централноафриканската република Фостен-Аркандж Туадера, президента на Демократична република Конго Феликс Чисекеди, президентите на Уганда Йоверей Йоверии Ковери Ковеер Нигерия - Мохамаду Бухари, Южна Африка - Кирил Рамапоса, председател на Суверенния съвет на Република Судан Абдел Фатах ал Бурхан. Предвижда се да бъдат обсъдени въпросите на двустранното сътрудничество с международните лидери, международните въпроси, по-специално уреждането на регионални конфликти на континента. \r\nУшаков добави, че президентът на Руската федерация ще се опита да разговаря отделно с лидерите на всички 43 държави, които ще участват в събития в Сочи във формат „на крак“. „Но ние просто не можахме да планираме физически 30-45-минутни разговори“, обясни помощникът на руския лидер. \r\n \r\nПревод и редакция:", "date": "2019.10.23", "title": "ТАСС: Путин ще проведе отделни срещи с лидерите на осем африкански страни в Сочи"}
{"url": "http://www.focus-news.net/news/2019/10/23/2711161/35-godishen-piyan-mazh-e-postradal-pred-piteyno-zavedenie-v-blagoevgrad-transportiran-e-za-lechenie-v-bolnitsa-v-sofiya.html", "text": "35-годишен мъж във видимо нетрезво състояние е пострадал пред питейно заведение в Благоевград, транспортиран е за лечение в болница „Света София“ в столицата. Това съобщиха от  ОДМВР – Благоевград . Сигналът за инцидента е подаден на телефон 112 около 01.50 часа на 21 октомври. От пристигналите на място полицейски служители на 01 РУ - Благоевград е установено, че пострадалият е 35-годишен мъж от град Благоевград. Същият е транспортиран за лечение в болница „Света София“ в град София с травма на главата. За случая е уведомена РП - Благоевград. Образувано е досъдебно производство. Работата продължава.", "date": "2019.10.23", "title": "35-годишен пиян мъж е пострадал пред питейно заведение в Благоевград, транспортиран е за лечение в болница в София"}
{"url": "http://www.focus-news.net/news/2019/10/23/2711155/zapochva-izplashtaneto-na-pomoshtta-za-stopanite-dobrovolno-zaklali-svinete-si-v-obshtina-petrich.html", "text": "Започва изплащането на помощта за стопаните, доброволно заклали свинете си в община Петрич. Това съобщиха за  Радио „Фокус“ - Пирин  от Общината. Помощта се отпуска за дезинфекция и почистване на обектите за отглеждане на свине и се дава само на стопаните, които доброволно са заклали свинете до 9 септември. За община Петрич ще бъдат подпомогнати общо 228 стопани от 18 населени места. По график помощта ще се изплаща днес и на 24 октомври. Днес ще бъдат обхванати селата Първомай, Беласица, Марикостиново, Кърналово, Ключ, Чучулигово, Капатово, Габрене, Митиново, Тополница, Вишлене, Самуилово, Скрът, Драгуш. Утре помощи ще се изплащат за град Петрич и селата Старчево, Коларово и Рупите. Парите ще се получават в град Петрич, улица „Асен Златаров“ 1 (сградата на бившето ХЕИ) лично от стопаните срещу лична карта и подпис. \r\nЛивия НИНОВА", "date": "2019.10.23", "title": "Започва изплащането на помощта за стопаните, доброволно заклали свинете си в община Петрич"}
{"url": "http://www.focus-news.net/news/2019/10/23/2711159/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Националният съвет на Австрия се събира на първо заседание след предсрочните парламентарни избори в страната, съобщава националният ежедневник  Der Standard . \r\nПърва точка в дневния ред на всички 183 депутати е полагането на клетва, че ще гарантират спазването на Конституцията и ще изпълняват добросъвестно своите задължения.  \r\nОт редакцията привеждат данни, от които става ясно, че в новия австрийски парламент – 27-ми по ред в следвоенната история на страната, има рекорден брой народни представители от нежния пол – 72, или 39,34% от всички депутати. Отбелязва се също така, че партиите, в чиито редици има поне 40% жени, ще получават допълнителни финансови стимули от бюджета. Победителят на изборите – Австрийската народна партия (АНП) на Себастиан Курц и бившият й коалиционен партньор „Партията на свободата на Австрия“ на Норберт Хофер, не попадат в тази група.  \r\n*** \r\n \r\n  Още един представител на ръководството на „Фолксваген“ потвърди, че няма промяна в решението на германския автомобилен концерн за изграждането на новия завод в Турция, съобщава икономическото издание  Das Handelsblatt . \r\n„Не планираме алтернативно местоположение за завода“, дори и след началото на новата, трета по ред военна операция на Турция в Северна Сирия, обясни на пресконференция пред журналисти Андреас Тостман, директор по производството. Това означава, че въпреки операцията на Анкара, новият завод на „Фолксваген“ вероятно ще бъде изграден както е планирано – в района на град Измир. От компанията повториха, че следят внимателно ситуацията. Тосман подчерта, че все пак официалното решение е в процес на „изчакване“. Веднага щом такова бъде взето, концернът ще направи публично изявление.  \r\nНа фона на докладите от последните дни, съгласно които „Фолксваген“ отменя решението си за изграждането на свой завод на територията на Турция, във вторник говорител на компанията, отговарящ за производството, подчерта пред кореспондент на държавната информационна агенция Anadolu Agency, че германският автомобилен концерн не търси активно алтернативно място за съоръжението на стойност над един милиард евро. \r\n„Следим отблизо развитието на ситуацията… Не търсим активно алтернативно място“ за завода, увери Лесли Ботге. \r\nВ края на август Надзорният съвет на „Фолксваген“ бе взел окончателно решение за новия си завод в Турция. Според съобщенията, обектът в провинция Маниса край град Измир трябваше да има годишен капацитет от 300 000 превозни средства. Началото на строителството беше планирано за края на 2020 г., началото на производството за 2022 г. Разходите по проекта бяха оценени на около 1,5 милиарда евро. \r\n„Фолкваген“ обмисля от месеци къде да открие новия си завод, като освен Турция, сред потенциалните кандидати бе и България. В предходните седмици в медиите се появиха множество публикации, в които се твърдеше, че германският концерн е избрал района около Измир за новия си завод. Окончателното решение се очакваше в началото на текущия месец. \r\n*** \r\n \r\n  Великобритания няма да излезе от ЕС на 31 октомври, категорични са европейски служебни лица и дипломати, пише европейската редакция на  Politico . \r\nСлед нощ на хаотични събития в Уестминстър, в която британските депутати гласуваха за приемане на последната сделка за Брекзит, но блокираха бързата процедура, поискана от премиера Борис Джонсън, според която споразумението трябваше да се превърне в закон за три дни, председателят на Европейския съвет Доналд Туск обяви, че ще поиска от лидерите на ЕС да отложат крайния срок за Брекзит до 31 януари от сегашния – 31 октомври. \r\nВеликобритания все още може да напусне по-рано, ако ратифицира Споразумението за оттегляне, одобрено миналата седмица от Съвета. Европейският парламент също трябва да ратифицира споразумението. \r\nДокато се очаква Франция да предизвика разговор за възможността за одобряване на много по-кратко удължаване, служителите на ЕС казаха, че какъвто и да е резултатът от този дебат, беше ясно, че Джонсън няма да изпълни ангажимента си да извърши Брекзит на 31 октомври, „или да умре“. \r\n„Брекзит няма да случи в края на октомври“, заяви високопоставен служител на ЕС. \r\nПоражението на Джонсън за ускорената процедура означава, че той ще трябва да приеме забавяне на Брекзит,  ако това бъде предложено официално на Брюксел. След гласуването Джонсън спря процеса на ратифициране, докато не дойде решение от Брюксел. \r\nВ Брюксел нямат желание да бъдат въвличани във вътрешнополитическите борби на Обединеното кралство и с тази цел Туск предложи да се одобри отлагане според условията на Закона Бен, който принуди Джонсън да изпрати писмо в събота с искане за удължаване и избягване на Брекзит без сделка. Британският министър-председател изпрати второ писмо, в което казва, че е срещу всякакво отлагане, но ЕС интерпретира първото му писмо като отговарящо на законовите изисквания за искане за удължаване. \r\nТуск заяви, че ще настоява за удължаването чрез писмена процедура, която не изисква лидерите да проведат друга среща на върха в Брюксел, за да одобрят забавянето. Някои дипломати обаче заявиха, че лидерите може да настояват да се срещнат лично, тъй като все още съществува несигурност относно продължителността на всяко удължаване. \r\nПариж вече сигнализира, че не е съгласен да се одобри исканото от Лондон отлагане до 31 януари. \r\n„От британския парламент зависи да разгледа споразумението за оттегляне възможно най-скоро. Ще видим в края на седмицата дали е необходимо чисто техническо удължаване с няколко дни, за да приключим тази парламентарна процедура“, каза френски дипломатически служител. \r\n„Но извън тези обстоятелства е изключено удължаване за печелене на време или за обсъждане отново на споразумение, което вече бе отхвърлено. Постигнахме сделка и сега тя трябва да бъде приложена без отлагане“. \r\n*** \r\n \r\n  Планът на британския премиер Борис Джонсън да прокара сделката си за Брекзит по бързата процедура през Камарата на общините навреме за крайния срок на 31 октомври бе блокиран от депутатите във вторник вечерта, дори след като той заплаши да я изтегли и да се опита да организира предсрочни избори, пише  The Guardian . \r\nСлед това министър-председателят заяви, че ще говори с лидерите на ЕС и ще ги призове да не се съгласяват на дълго отлагане на Брекзит. Но председателят на Европейския съвет Доналд Туск обяви почти веднага, че ще препоръча на страните-членки да приемат искането на Лондон за тримесечно отлагане. Това искане е изложено в писмото, което бе подписано неохотно от министър-председателя през уикенда в съответствие със Закона Бен, въпреки предишното му настояване той по-скоро да бъде „мъртъв в канавката“, отколкото да поиска ново отлагане. \r\nОчаква се ЕС да изпълни искането на Обединеното кралство за удължаване с три месеца с възможност да напусне преди 31 януари, ако сделката е ратифицирана по-рано. \r\nСлед ден на скандали и обвинения, премиерът и Консервативната партия загубиха решаващия вот с 322 на 308. \r\nДепутатите отхвърлиха „програмното предложение“, което очертаваше тридневен график за обсъждане на 110-страничното споразумение, въпреки че „принципно“ подкрепиха сделката на Джонсън с мнозинство от 30 гласа в отделен вот само няколко минути по-рано. \r\nПреминаването на законопроекта за оттегляне през парламента автоматично бе прекратено в резултат на поражението, като председателят Джон Беркоу заяви, че официално е „приключило“. \r\nДжонсън каза на депутатите: „Сега продължаваме да сме изправени пред несигурност и ЕС трябва да реши как да реагира на искането на парламента за отлагане... По един или друг начин, ние ще излезем от ЕС с тази сделка“. \r\n***", "date": "2019.10.23", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/10/23/2711162/premierat-boyko-borisov-dokladat-na-ek-za-balgariya-e-dobra-novina-no-nie-koito-vinagi-sme-bili-kritichni-znaem-che-ne-sme-idealni-i-tryabva-da-polozhim-oshte-dopalnitelni-usiliya.html", "text": "Докладът на ЕК за България е добра новина, но ние, които винаги сме били критични, знаем, че не сме идеални и трябва да положим още допълнителни усилия. Това каза премиерът Бойко Борисов по време на редовното правителствено заседание, предаде репортер на  Агенция „Фокус“ . Той изказа благодарност към институциите. „Изказвам включително и благодарност към Станишев, Тимерманс, Жан-Клод Юнкер и към всички, които направиха така, че да имаме добър доклад за България“, посочи той. Премиерът изрази съжаление, че някои политически опоненти на ГЕРБ  реагират все едно се е случило нещо лошо. „Те определиха решението на ЕК за отпадане на мониторинга и това било подарък за правителството. Казват България, не Борисов или правителството. Утре ще дойдат да управляват и ще имат държава, която не е под ударите на механизма“, допълни министър-председателят. Той посочи, че новината е хубава за България, но въпреки това съжалява за отделянето ни в случая с Румъния. „Не е хубаво, защото трябва да вървим със съседите и Балканите заедно, за да има просперитет в този регион. Отпадането на механизма е нещо добро. Но това трябва да ни амбицира още повече все ден всеки час да се борим са върховенството на закона, борбата с корупцията, контрабандната. Ние, които винаги сме били критични, знаем, че не сме идеални и трябва да положим още допълнителни усилия“, каза още Борисов  \r\nТеодора ПАВЛОВА", "date": "2019.10.23", "title": "Премиерът Бойко Борисов: Докладът на ЕК за България е добра новина, но ние, които винаги сме били критични, знаем, че не сме идеални и трябва да положим още допълнителни усилия"}
{"url": "http://www.focus-news.net/news/2019/10/23/2711156/ministar-ekaterina-zaharieva-balgariya-podkrepya-sazdavaneto-na-horizontalen-vseobhvaten-mehanizam-za-varhovenstvo-na-pravoto-i-pravoto-na-choveka-za-vsichki-28-chlenki-na-es.html", "text": "България подкрепя създаването на хоризонтален всеобхватен механизъм за върховенство на правото и правото на човека за всички 28 членки на ЕС. Това заяви вицепремиерът и министър на външните работи Екатерина Захариева в предаването „Тази сутрин“ по  бТВ . „От много години и в ЕП и в комисията са обсъждани предложения, мисля че парламента е приемал през годините. Това е един от основните ценности и принципи на съюза. Това пак не е нещо ново, има предложение от преди няколко месеца на комисията за създаване на такъв механизъм“, добави Захариева. По думите и този механизъм ще бъде за всичките държави, не само за България и Румъния, както е сега. Захариева допълни, че има няколко механизма, които се дебатират в момента. „Този хоризонтален всеобхватен механизъм за всичките държави, там към момента не са разписани процедурите. Припомням че и в момента има процедура по член 7 по договора. България винаги е била за това, че трябва да има еднакви критерии за всички държави членки. Позитивната новина е, че за България комисията се предлага прекратяване на този специфичен механизъм, който е само за две държави“, посочи още вицепремиерът.  \r\nВицепремиерът коментира и решението на Европейската комисия по отношение на мониторинга за България. „България за първи път от 18 си доклад след 12 години получава категоричен доклад, че е изпълнила всички критерии по 6 показателя и че това според комисията това трябва да бъде последният доклад. Това означава, че тя предлага механизмът да отпадне. Както с решение на комисията е взето решение този доклад да бъде създаден за България и Румъния преди присъединяването, така с решение на комисията това трябва да стане“, каза още тя. „За това е толкова важен този доклад, защото оценката  се прави от комисията. Разбира се процедурата е ясна, така както е по договора ни за присъединяване, комисията ще вземе под внимание, но не е решение на съвета. Всеки доклад се изпраща в парламента в комисията Либе. Всеки доклад за България и Румъния се изпраща в парламентът, в комисията Либе . Нямам спомен за всички доклади, които съм наблюдавала Европейския парламент да е вземал специално отношения“, обясни министърът на вътрешните работи. „Смятам че разликата България 2007 г. България 2019 г. е огромна. Също така смятам че има какво още да се върши по реформите. Неслучайно правителството създаде специален механизъм, преди около месец, който да продължи наблюдението на реформите. Този механизъм при спазване на разделението на властите ще бъде с участието на съдебната власт и на изпълнителната власт и реформите се правят заради българските граждани. Хората трябва да чувстват удовлетворение от системата, но не го чувстват“, допълни Екатерина Захариева.", "date": "2019.10.23", "title": "Министър Екатерина Захариева: България подкрепя създаването на хоризонтален всеобхватен механизъм за върховенство на правото и правото на човека за всички 28 членки на ЕС"}
{"url": "http://www.focus-news.net/news/2019/10/23/2711166/api-nad-2-mln-lv-se-investirat-v-obhodniya-pat-na-kameno.html", "text": "Започнаха подготвителните работи за изграждането на нов обходен път на Камено. Това съобщиха от пресцентъра на  Агенция „Пътна инфраструктура“ . С построяването на отсечката, с дължина 2,3 км, ще се повиши безопасността на движение, а трафикът с товари от „Лукойл Нефтохим”, транзитните тежкотоварни и леки автомобили ще бъдат изведени от улиците на града. Проектът се финансира от републиканския бюджет. Инвестицията е за над 2 млн. лв.  \r\nИзпълнител на обекта е „Трейс Груп Холд“ АД. Строителният надзор е възложен на „План Инвест Пловдив” ЕООД. Срокът за изпълнение е 105 календарни дни.", "date": "2019.10.23", "title": "АПИ: Над 2 млн. лв. се инвестират в обходния път на Камено"}
{"url": "http://www.focus-news.net/news/2019/10/23/2711164/treto-myasto-za-burgaski-politsai-na-republikanski-turnir-po-strelba.html", "text": "Престижното трето място от общо 14 отбора завоюва бургаския мъжки тим от служителите на ОДМВР - Бургас, участвал в Републиканското първенство по полицейска стрелба с пистолет \"Кракра\" - Перник. Това съобщиха от  Община Бургас . В надпреварата се включиха служители от различни структурни звена в системата на вътрешното ведомство, като бургаската дирекция бе представена от петима служители - трима мъже и две жени. Организатор на Републиканския турнир е Спортната асоциация на МВР, която традиционно провежда в Бургас и втора за годината проява по стрелба - състезанието \"Освобождение\", посветено на Националния празник - 3 март. В отбор мъже правото да участват след вътрешна селекция придобиха следните служители : полицейски инспектор Стоян Тончев от сектор \"Пътна полиция\" - капитан на отбора, полицейски инспектор Георги Проданов към Второ Районно управление - Бургас и младши инспектор Недялко Недялков от отдел \"Охранителна полиция\" при ОДМВР - Бургас. В дамски отбор представителките - полицейски инспектор Симеона Събева и младши инспектор Виолета Узунова, и двете от Второ Районно управление, завоюваха отборно седмо място, което сумирано с резултатите на мъжкия отбор отведе бургаските състезатели до шестото комплексно място в крайното класиране. Предвидено е последното за 2019 година Републиканско състезание по стрелба с пистолет за служители от МВР да се проведе в Смолян през месец декември. В него отново ще участва отбор от ОДМВР - Бургас.", "date": "2019.10.23", "title": "Трето място за бургаски полицаи на републикански турнир по стрелба"}
{"url": "http://www.focus-news.net/news/2019/10/23/2711163/mestni-izbori-2019-v-blagoevgrad-shte-se-provede-brifing-vav-vrazka-sas-sazdadenata-organizatsiya-okolo-predstoyashtite-izbori.html", "text": "На 24 октомври от 10.30 часа в сградата на ОДМВР - Благоевград ще се проведе брифинг във връзка със създадената организация за обезпечаване на реда и сигурността преди, по време и след края на предстоящите избори за общински съветници и за кметове в населените места. Това съобщиха от  ОДМВР – Благоевград.", "date": "2019.10.23", "title": "Местни избори 2019: В Благоевград ще се проведе брифинг във връзка със създадената организация около предстоящите избори"}
{"url": "http://www.focus-news.net/news/2019/10/23/2711165/premierat-boyko-borisov-tova-koeto-darzhavata-mozhe-da-napravi-za-svobodata-na-slovoto-e-da-ne-ostavya-razprostranenieto-na-chastnitsi-a-balgarski-poshti-da-otgovaryat-za-nego.html", "text": "Това, което държавата може да направи за свободата на словото, е разпространението да не оставяме на частници, а „Български пощи“ да отговарят за него. Това каза премиерът Бойко Борисов по време на редовното правителствено заседание, предаде репортер на  Агенция „Фокус“ . „От „Репортери без граници“ трябва да знаят, че беше Европейският съвет и нямах физическата възможност да се видя с тях. Внимателно слушах това, което са казали и смятам, че единственото нещо, което държавата може да направи в подкрепа на свободата на словото е да не оставяме частници да не правят разпространението.  „Български пощи“ са 100 % държавни, имат достъп до всички обществени места, така че гарантираме, че всяко издание ще иде там, където трябва. Надявам се точка Б4 да бъде приета днес“, добави още премиерът.  \r\nТеодора ПАВЛОВА", "date": "2019.10.23", "title": "Премиерът Бойко Борисов: Това, което държавата може да направи за свободата на словото, е да не оставя разпространението на частници, а „Български пощи“ да отговарят за него"}
{"url": "http://www.focus-news.net/news/2019/10/23/2711157/der-standard-avstriya-natsionalniyat-savet-na-avstriya-se-sabira-na-parvo-zasedanie-sled-izborite.html", "text": "Националният съвет на Австрия се събира на първо заседание след предсрочните парламентарни избори в страната, съобщава националният ежедневник  Der Standard . \r\nПърва точка в дневния ред на всички 183 депутати е полагането на клетва, че ще гарантират спазването на Конституцията и ще изпълняват добросъвестно своите задължения.  \r\nОт редакцията привеждат данни, от които става ясно, че в новия австрийски парламент – 27-ми по ред в следвоенната история на страната, има рекорден брой народни представители от нежния пол – 72, или 39,34% от всички депутати. Отбелязва се също така, че партиите, в чиито редици има поне 40% жени, ще получават допълнителни финансови стимули от бюджета. Победителят на изборите – Австрийската народна партия (АНП) на Себастиан Курц и бившият й коалиционен партньор „Партията на свободата на Австрия“ на Норберт Хофер, не попадат в тази група.  \r\n \r\n Тереза Герова", "date": "2019.10.23", "title": "Der Standard (Австрия): Националният съвет на Австрия се събира на първо заседание след изборите"}
{"url": "http://www.focus-news.net/news/2019/10/23/2711169/zapochna-izgrazhdaneto-na-tunel-zheleznitsa-ot-avtomagistrala-struma.html", "text": "Започна строителството на тунел „Железница“ от автомагистрала „Струма“, както и на пътните участъци непосредствено преди и след него. Съоръжението ще е с дължина около 2 км и ще бъде най-дългият пътен тунел, изграждан досега у нас. Изпълнението е обособено в три части - тунела, пътя преди и след него, за да може на обекта да се работи едновременно и да завърши в срока на Оперативна програма „Транспорт и транспортна инфраструктура“ 2014-2020 г. Това съобщиха от пресцентъра на  Агенция \"Пътна инфраструктура\" . Тунелът ще бъде с две отделни тръби за движение. Дължината на всяка ще е около 2 км. Съоръжението ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика, аварийни SOS кабини, електронна система за контрол на достъпа и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 108 м и 18 м, подпорна стена и др. \r\nИзпълнител на тунел е Консорциум „АМ Струма Тунел 2018“, в който участват: „ДЖИ ПИ ГРУП“ АД, „Глобал Кънстръкшън“ ООД и „ВИА ПЛАН“ ЕООД. Стойността на договора е 185 370 370, 37 лв. без ДДС. Строителният надзор е на „План Инвест Железница“ ДЗЗД. В обединението участват: „План Инвест Пловдив“, „Инфра Проект Консулт“ ЕООД, „Аскос 03“ ЕООД, „Сърч Корпорейшън СРЛ“. Стойността на договора е 3 994 440 лв. без ДДС. \r\nУчастъкът преди тунела, пътувайки от София към Кулата, е с дължина 720 м. Включва и обслужващ тунелен път при северния портал и мостово съоръжение. Отсечката ще бъде изградена от ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД. Стойността на договора е 29 985 345 лв. без ДДС. Строителният надзор е възложен на ДЗЗД „ТЕС Консулт“, в което са: „СТРОЛ 1000“ АД, ТРИ-ЕС“ ЕООД и „Експерт Десижънс“ ООД. Техният договор е за 599 783 лв. без ДДС. \r\nОтсечката след тунела е с дължина 1,4 км. Ще бъдат построени селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др. Изпълнител на строително-монтажните работи е „ПСТ Груп“ ЕАД. Стойността на договора е 18 442 297,40 лв. без ДДС. Строителният надзор е на ДЗЗД „ПЪТКОНСУЛТ 2000-КОНСУЛТ 64“, в което са: „ПЪТКОНСУЛТ 2000“ ЕООД и „Консулт 64“ ООД. Техният договор е за 465 222 лв. без ДДС. \r\nАвтомагистрала „Струма“ е част от коридор „Ориент/Източно Средиземноморие“, свързващ Видин с Кулата, и по нея преминава пътният трафик за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. \r\nПроектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.", "date": "2019.10.23", "title": "Започна изграждането на тунел „Железница“ от автомагистрала „Струма“"}
{"url": "http://www.focus-news.net/news/2019/10/23/2711140/mestni-izbori-2019-d-r-atanas-kambitov-pred-zhiteli-na-zhk-alen-mak-shte-izgradim-ulitsa-promishlena-za-da-oblekchim-trafika-ot-kvartala-kam-tsgch-i-obratno.html", "text": "Улица „Промишлена“ в Благоевград предстои да бъде изградена през следващия мандат на управление. Това заяви д-р Атанас Камбитов, кандидат-кмет на Благоевград, по време на среща с жители на ж.к. „Ален мак“, съобщиха от  пресцентъра на предизборния му щаб.  Въпросът бе повдигнат живеещите в квартала, които поздравиха д-р Камбитов, че вече има решение на дългогодишния проблем.  \r\n„Идеята не е отсега. Въпросът е, че до миналата година се водеха дела за отделни имоти в този участък, но можем да реализираме намерението“, каза д-р Камбитов.  \r\nПътят ще минава от кръговото кръстовище на ЗМКА, през казармите, между хотел „Пилевски“ и стария гробищен парк, като ще се стига до бул. „Д. Солунски“. Целта трафикът от и за квартала да бъде облекчен максимално. Освен това ще бъде осигурена и по-голяма безопасност за пешеходците. \r\nПо време на срещата бяха обсъдени и текущи проблеми, които д-р Камбитов пое ангажимент да бъдат решени. \r\nПреди това д-р Камбитов се срещна с жители на Централна градска част, там основният акцент бе подмяната на ВиК мрежата, която ще се реализира поетапно.", "date": "2019.10.23", "title": "Местни избори 2019: Д-р Атанас Камбитов пред жители на ж.к. „Ален мак“: Ще изградим улица „Промишлена“, за да облекчим трафика от квартала към ЦГЧ и обратно"}
{"url": "http://www.focus-news.net/news/2019/10/23/2711176/mestni-izbori-2019-desislava-yonkova-oik-veliko-tarnovo-zhalbata-za-vozene-na-kandidat-ot-veliko-tarnovo-v-dzhipa-na-boyko-borisov-e-neosnovatelna.html", "text": "Жалбата за возене на кандидат от Велико Търново в джипа на Бойко Борисов е неоснователна. Това съобщи в интервю за  Радио „Фокус“ - Велико Търново  председателят на Общинската избирателна комисия - Велико Търново Десислава Йонкова. По думите ѝ във видеото на живо от профила на премиера Бойко Борисов във фейсбук, в което той обикаля с един от кандидатите за кмет от Велико Търново, няма нарушение на изборните правила.  \r\n„Имаше подадена жалба от коалиция по отношение на единия кандидат, който се е движил и е бил в колата на министър-председателя и ставаше въпрос за клип, който е качен на страницата на Бойко Борисов във фейсбук. ОИК - Велико Търново прие, че няма на лице някаква нелоялна или агитационна дейност, която е в разрез с Изборния кодекс, доколкото социалните мрежи за изключени от приложното поле на Изборния кодекс. Това решение на ОИК - Велико Търново беше предадено на ЦИК от страна на същата коалиция като тя от своя страна на 18 октомври се е произнесла с решение, в което приема, че преписката трябва да се върне на ОИК - Велико Търново, за да се изследват отново данните, които са дадени в допълнителната жалба, в която пише, че има и други медии, които са представили тази информация. Проектът на решение не е бил гласуван с квалифицираното мнозинство от 2/3. В този смисъл имаме решение за отхвърляне на проекта на решение, което подлежи на самостоятелно обжалване, но от друга страна не поражда задължение на ОИК - Велико Търново да предприема каквито и да било действия и отново да изследва преписката. Самото решение на ЦИК подлежеше на съдебно оспорване пред Административен съд - Велико Търново като нямаме данни в тридневния срок, който е отреден в закона, да е обжалвано“, обясни Десислава Йонкова. Тя отбеляза, че жалбата е неоснователна, тъй като ЦИК не е събрала необходимото квалифицирано мнозинство, за да приеме, че ОИК-Велико Търново има пороци или неясноти, които трябва да изследва допълнително. „Поради това не сме предприели никакви последващи действия. Нямаме данни това решение на ЦИК и първоначалното решение на ОИК - Велико Търново да е оспорено пред Административен съд - Велико Търново“, поясни председателят. \r\nВ ОИК - Велико Търново са подадени и други жалби като повечето от тях касаят агитационни материали, плакати и билбордове. „Някои от тях сме приели за основателни, а други не. Всички жалби и решенията по тях са качени на сайта на ОИК - Велико Търново. Имаме регистър на жалбите и там се вижда всичко – решение на ОИК, на ЦИК и на Административен съд - Велико Търново. Има и линк ако се е стигнало до съдебно решение. Всички граждани, които имат желание да се запознаят с подадените жалби и решенията по тях могат да го направят на интернет страницата ни“, допълни Десислава Йонкова. \r\nРени АТАНАСОВА", "date": "2019.10.23", "title": "Местни избори 2019: Десислава Йонкова, ОИК - Велико Търново: Жалбата за возене на кандидат от Велико Търново в джипа на Бойко Борисов е неоснователна"}
{"url": "http://www.focus-news.net/news/2019/10/23/2711177/v-meditsinski-universitet-pleven-na-24-oktomvri-shte-se-sastoi-tarzhestvena-promotsiya-na-vipusk-2019-g-zdravni-grizhi.html", "text": "На 24 октомври 2019 г. от 11.00 ч в зала „Магнум“ ще се състои двойна тържествена промоция на Випуск 2019 здравни професионалисти на Факултет „Здравни грижи“ и Медицински колеж като част от честванията, посветени на 45-годишния юбилей на висшето училище в Плевен. На празничната церемония по дипломиране своите дипломи за висше образование ще получат 130 бакалаври по здравни грижи – медицински сестри, акушерки, медицински и рентгенови лаборанти, помощник-фармацевти и социални работници. Това съобщиха от пресцентъра на  Медицински университет - Плевен . \r\nНа двойната промоция в зала „Магнум“ Медицинският колеж ще връчи дипломи на общо 60 дипломанти със среден успех на випуска Много добър 4.99 от специалностите „Рентгенов лаборант“ (18); „Медицински лаборант“ (13); „Социални дейности“ (10) и „Помощник-фармацевт“ (19). Броят на отличниците на колежа е 15, които ще бъдат удостоени с плакет „Отличник“. Първенец по успех е Валя Борисова от специалност „Социални дейности“ с Отличен 5.93. \r\nНа тържеството по дипломиране Факултет „Здравни грижи“ ще изпрати своя девети пореден випуск от общо 69 млади бакалаври. От тях 45 са медицинските сестри, а 24 са акушерки със среден успех Много добър 4.78. С най-висок успех Отличен 5.84 от випуска е медицинската сестра Анна Янчева.  За поредна година в специалност „Медицинска сестра“ има и дипломирали се мъже, след които и двама отличници – Калоян Николов с Отличен 5.78 и Дениз Каваклъ с Отличен 5.50. Всички абсолвенти ще получат дипломите си за завършено висше образование, степен „Бакалавър“, от ректора на МУ-Плевен проф. д-р Славчо Томов.  \r\nПочти всички дипломанти от випуска вече са професионално реализирани в здравната система на страната. Някои от тях са част от здравните специалисти на едни от най-тежките клиники - Онкологичен център, Първа хирургична клиника, клиника по ендокринология. Други работят в медицински центрове, детски ясли и частни болници в град Плевен и по родните си места. Много от тях ще продължат обучението си в магистърски програми в МУ-Плевен. \r\nПрез м. октомври 2019 г. Медицински университет – Плевен отбелязва своя 45-годишен юбилей с два големи научни форума в периода 28 октомври – 2 ноември 2019 г. - XVII Международна конференция за студенти и млади лекари под мотото „Събудете мечтите си“ и Юбилейна научна конференция, съвместно с Българската Академия на науките. На 31.10.1974 г. се е състояло Тържественото откриване на Медицинския факултет в град Плевен. С Решение на Академичния съвет датата 31 октомври е утвърдена като официална за провеждане на празника на висшето училище.", "date": "2019.10.23", "title": "В Медицински университет - Плевен на 24 октомври  ще се състои тържествена промоция на Випуск 2019 г. \"Здравни грижи\""}
{"url": "http://www.focus-news.net/news/2019/10/23/2711173/bulgartransgaz-osiguri-bankovo-finansirane-v-razmer-na-200-mln-evro-za-balkanski-potok.html", "text": "„Булгартрансгаз“ ЕАД приключи успешно процедура за  предоставяне на банково финансиране под формата  на обезпечен кредит. Това съобщиха от пресцентъра на  дружеството . Осигурените средства ще бъдат използвани за покриване на  инвестиционни разходи на дружеството във връзка с реализацията на проекта „Балкански поток“ на територията на страната. В частност, обезпеченият кредит ще бъде използван за авансови плащания към компаниите, ангажирани с реализацията на проекта - обединение „Консорциум Аркад“, както и ДЗЗД „Ферощал Балкангаз“.  \r\nУспешно проведената процедура осигури кредити на „Булгартрансгаз“ ЕАД от страна на  банковите институции в общ размер на 200 милиона евро, обезпечени чрез депозити в щатски долари за срок от 6 месеца, с опция за удължаване за още 6. В рамките на проведената процедура бяха получени девет оферти. Вече има подписани договори с някои от най-големите международни финансови институции, в това число Ситибанк Европа, ИНГ Банк, Уникредит Булбанк АД, както и с Международната банка за икономическо сътрудничество. Авансовото плащане към „Консорциум Аркад“, който вече изгражда линейната част е 250 млн. лв. и 50 млн. ДДС., а към “Ферощал Балкангаз”, който ще изгражда двете компресорни станции – „Расово“ и „Нова Провадия“ - 140 млн. лв. и 28 млн. за ДДС. Срокът за изплащане на останалата сума за газопровода е 120 месеца след въвеждането в експлоатация, а за компресорните станции - 2 години. \r\nПосредством осигуреното финансиране „Булгартрансгаз“ ЕАД спазва задълженията си съгласно подписаните договори с изпълнителите на проекта, като в същото време  ще реализира съществен положителен финансов ефект в размер на над 2 милиона лева. Това е възможно благодарение на факта, че на световните пазари лихвените нива в щатски долари, в каквато валута е предоставеното обезпечение, са значително по-високи спрямо тези в евро.", "date": "2019.10.23", "title": "„Булгартрансгаз“ осигури банково финансиране в размер на 200 млн. евро за „Балкански поток“"}
{"url": "http://www.focus-news.net/news/2019/10/23/2711172/navarshvat-se-37-godini-ot-osnovavaneto-na-natsionalen-park-muzey-samuilova-krepost.html", "text": "Навършват се 37 години от основаването на Национален парк-музей „Самуилова крепост“. За  Радио „Фокус“ – Пирин  д-р Сотир Иванов, директор на Исторически музей – Петрич, каза, че идеята за изграждането на обекта датира от 1967 година. В работата по основаването на „Самуилова крепост“ се включват както местни, така и регионални и национални специалисти – историци, дейци на изобразителното изкуство, архитекти. „На 20 юли 1967 година Кръстьо Тричков изпраща предложение, до Комитета за изкуство и култура в Благоевград, за създаването на паметника. Отговорът на комитета е, че сроковете са прекалено кратки и няма как в този период да се реализира този проект“, припомни д-р Иванов. Той добави, че въпреки това е предложено да започне изграждането на идейната концепция и още същата година на 22 септември тези документи се съгласуват с Националния комитет по изкуство и култура. „Така започва един дълъг процес, в който идеята е освен художествено, да се изгради и концепция, която да е свързана с археологически проучвания, за да може да има единство между фактология и изразни средства. Поради тази причина на следващата 1968 година започват проучвания, които се провеждат до 1975 година. В резултат на тези археологически проучвания, които окончателно са завършени от Димка Серафимова, се възстановява концепцията на укрепителните съоръжения – валове, ровове, землянки“, коментира още д-р Иванов. От 1981 година Людмила Живкова, в качеството ѝ на реален министър на културата, централизира и финансира този проект, за да може на 23 октомври 1982 година Самуилова крепост да бъде факт. Всичко това е част от концепцията както за запазването на културно-историческото ни средновековно наследство, така и от идеята за 1300 години България“, уточни директорът на Исторически музей – Петрич д-р Сотир Иванов.  \r\nЛивия НИНОВА", "date": "2019.10.23", "title": "Навършват се 37 години от основаването на Национален парк-музей „Самуилова крепост“"}
{"url": "http://www.focus-news.net/news/2019/10/23/2711171/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Европейският парламент ще обсъди в дневния ред на пленарната сесия резолюция, с която ще поиска отново започване на преговори за членство в Общността за Северна Македония и Албания, съобщава електронното издание на скопския вестник  „Независен“ . \r\nЕП вече сподели позиция, че Скопие и Тирана трябва да започнат преговори за присъединяване към Съюза, а извънредната резолюция ще подчертае, че консенсусът на последната среща на върха на ЕС не е постигнат главно заради съпротивата на Франция. Очаква се дебатът да започне в следобедните часове на деня.  \r\nВ проекторезолюцията на фракцията на социалдемократите се критикува „ролята на президента на Франция и други държави-членки“ за блокиране на преговорния процес с двете балкански страни.  \r\nОчаква се депутатите да припомнят на държавите-членки, че Съветът трябва да поеме отговорност за решението, да действа в съответствие със собствените си ангажименти и да се придържа към принципа на собствените си заслуги при оценката на страните-кандидатки. \r\nПредложените изменения предвиждат приветствие на „решимостта на Северна Македония да продължи напред в дневния ред на реформите за ЕС“ и похвала за „положителните резултати на дипломацията на Северна Македония“, особено по отношение на двустранните споразумения с Гърция и България. \r\n*** \r\n \r\n  Представители на движение „Самоопределение“ и Демократичната лига на Косово (ДЛК) ще проведат втора среща във формат работни групи, като една от основните теми в дискусиите им ще бъде диалогът за нормализиране на двустранните отношения със Сърбия, съобщава електронното издание на прищинския ежедневник  Zeri . \r\nСрещата ще започне в 15:00 часа местно време (16:00 часа българско време), а освен диалогът, на нея ще се обсъджда хармонизирането на програмите за управление на двете партии, събрали най-голям брой гласове на предсрочните парламентарни избори в Косово.  \r\nДнешната среща ще бъде продължение на първата на ниво работни групи, която се проведе в края на миналата седмица, поясниха представителите на партиите.  \r\nВсе още разпределението на министерските постове не е обсъждано официално, но въпреки това от ДЛК многократно заявиха, че вътрешното и правосъдното ведомство ще бъде отстъпено на „Самоопределение“. \r\n*** \r\n \r\n  Сърбия може да предложи на „Фолксваген“ (ФВ) по-добри условия за инвестиции от всички други страни, взети заедно. Това заяви президентът на страната Александър Вучич, като добави, че Белград е решен да продължи да се бори за завода, пише сръбският ежедневник  „Политика“ . \r\n„Казах го и по-рано- каквото и да предложите, ние ще направим много повече“, отбеляза Вучич на съвместна пресконференция с германския министър на икономиката Петер Алтмайер и подчерта, че Сърбия вече е предложила максимална държавна помощ от 258,5 милиона евро. \r\nСръбският лидер посочи, че германското правителство не може да упражнява никакъв натиск върху компанията, но директно се обърна към Алтмайер с молба да предаде на Фолксваген, че Сърбия ще предложи по-добри условия за тази инвестиция от останалите. \r\nТой заяви, че Сърбия не е отговорила веднага, когато ФВ обяви, че забавя инвестициите си в Турция, защото, според него, не би било справедливо Белград веднага да „скочи“ на Анкара, както са направили другите страни. \r\n„Това обаче не означава, че ние не сме готови, а че трябва да проявим уважение. Те не са малки деца, за да ги водите там или тук“, обясни държавният глава. \r\nТой отбеляза, че някои страни са увеличили офертите си, но Сърбия отново предлага много повече по отношение на субсидиите и други условия. \r\nПо думите на Вучич, вече не може да се предлага помощ „в кеш“ заради ограниченията върху държавната помощ, но ако нямаше ограничение, Белград отново би предложил повече от другите, само за да привлече тази инвестиция. \r\n„Ще направим всичко възможно и хората на Фолксваген ще решат. Никога не се предаваме. Ще се борим, но ще приемем спортсменски резултата какъвто и да е“, добави още президентът. \r\nТой посочи, че Сърбия има малък хендикап в тази борба, защото не е членка на Европейския съюз. \r\nАлтмайер заяви, че всички страни в региона се борят за инвестиции и да представят страната си възможно най-добре и че е сигурен, че Сърбия също ще се състезава за тази инвестиция. \r\n*** \r\n \r\n  Въпреки разочарованието от решението на някои европейски лидери да не започват преговори за присъединяване към Европейския съюз със Северна Македония, изглежда политическите сили на страната са следили тази цел, което означава, че те все още трябва да изпълняват поетите ангажименти, пише гръцкото издание  Kathimerini  в коментар, представен без редакторска намеса. \r\nКаквото и да се случи на вътрешната политическа сцена в Скопие през следващите няколко месеца, докато страната се насочи към предсрочни избори през април, нашите съседи и международната общност трябва да знаят, че Гърция от своя ще продължи да изпълнява Преспанския договор и ще продължи да прилага своята част от него. Гръцкият премиер Кириакос Мицотакис гарантира това, въпреки че официално беше против сделката за името, когато тя бе договорена от неговия предшественик. Това означава, че споразумението е одобрено от двете най-големи партии в страната, които представляват около три четвърти от гръцкия електорат. \r\nСтратегическата цел на Атина и посланието, което трябва да изпрати във всяка посока - независимо от незначителните различия в страната - е, че сделката ще бъде спазена и Северна Македония трябва да стане член на ЕС и НАТО. Преспанският договор проправя пътя за стабилността и просперитета на балканската нация чрез обещание за въвеждане в двата евроатлантически стълба. Гърция изигра важна роля в ЕС в тази посока и има стратегически и търговски интереси да види материализацията на договора. \r\nОсвен наблюдението на бившия министър от ПАСОК и конституционен експерт Евангелос Венизелос, че замразяването на присъединителните преговори ще има негативен ефект върху прилагането на Преспанския договор, тъй като то предвижда употребата на комбинароното име вътре в страната да зависи от започването на преговорите и отварянето на отделните глави, Атина очаква с нетърпение процеса. Тя иска да получи надзора, който идва с оценката на всяка глава, водеща до модернизация на Северна Македония, за да може да стане надежден регионален партньор, като същевременно се надява, че разговорите ще засегнат гръцките проблеми относно търговските марки и т.н. \r\nМеждународната общност признава, че Гърция се е справила добре с ангажиментите си и че искрено се надява да стане най-близкият стратегически съюзник и търговски партньор на Северна Македония в региона, дори допринася с военното си присъствие за предпазване на съседите си от външни заплахи. \r\nТова са фактите и те не могат да бъдат игнорирани от никого, включително самите северно македонци. Във всеки случай зависи от тях да решат съдбата на страната си на урните през април. \r\n***", "date": "2019.10.23", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/10/23/2711179/mestni-izbori-2019-obrazuvana-e-prokurorska-prepiska-po-zhalbata-za-nanesen-poboy-na-litse-razlepyalo-predizborni-materiali-v-selo-velichkovo.html", "text": "Образувана е прокурорска преписка по жалбата, в която се твърди, че има нанесен побой на лице, разлепяло предизборни материали в село Величково. Това съобщи за  Радио \"Фокус\" - Пазарджик  говорителят на Окръжна прокуратура - Пазарджик Пламен Пантов. Той обясни, че е разпоредено да се извърши незабавна проверка, която включва снемането на обяснения от всички лица, които са участвали в случилото се. \"Отделно от това е разпоредено да се събере медицинска документация, която да спомогне да се определи вида и характера на телесните увреждания и след завършване на проверката, материалите ще бъдат изпратени отново в Районна прокуратура - Пазарджик, за да се прецени има ли извършено престъпление от общ характер, за което да се образува досъдебно производство или да се постанови отказ\", обясни Пантов. \r\nВаня НИКОЛОВА", "date": "2019.10.23", "title": "Местни избори 2019: Образувана е прокурорска преписка по жалбата за нанесен побой на лице, разлепяло предизборни материали в село Величково"}
{"url": "http://www.focus-news.net/news/2019/10/23/2711181/ministar-ekaterina-zaharieva-balgarskoto-pravitelstvo-e-fokusirano-parvo-varhu-vrazkite-s-vsichkite-sasedni-darzhavi-stroi-se-vrazkata-mezhdu-balgariya-i-gartsiya.html", "text": "Българското правителство е фокусирано първо върху връзките с всичките съседни държави, строи се връзката между България и Гърция. Това заяви вицепремиерът и министър на външните работи Екатерина Захариева в предаването „Тази сутрин“ по  бТВ . „Тази връзка ще даде възможност за LNG газ, за втечнен газ, за всички доставки. „Балкански Поток“ се строи, тръбите се полагат в момента, първите 11 км са готови. Срокът за изпълнение на самото трасе на „Балкански Поток“ до сръбската граница е около 600 дни. Би трябвало догодина да приключи, всичко е в ръцете на строителите“, добави Захариева. „От там нататък от сръбска и унгарска страна трябва да се построят някакви неща. Аз се надявам това да се случи в срок. Ние работим за диверсификация и на трасетата и източниците и мисля че доста добре се справяме“, каза още министърът. Екатерина Захариева коментира срещата с външният министър на Русия Сергей Лавров. „Много конструктивно, много честни разговори имахме със Сергей Лавров. 8 години не е бил на посещение, не мога да кажа защо. Това не означава че не са се виждали двамата външни министри, последното двустранно посещение на български външен министър в Москва е било през 2011 г. Николай Младенов. След което през годините на различни многостранни формати сме се виждали. Не може да си ходим всяка година, министрите са ангажирани хора. Лавров е идвал през 2016 г. последно. Прие поканата ми за догодина, тази година е важна, знакова за нашите двустранни отношения. Датата е важна и за Министерството на външните работи - 140 години от създаване на българската дипломатическа служба“, посочи външният министър. „От Русия са подали оферта за участие в АЕЦ „Белене“ процедурата в момента е в ход, има доста сериозен интерес, знаете условията на българското правителство потвърдени от българския парламент. Всички участници са знаели условията предварително, това не е някаква новост за тях. Тези условия са обявени доста преди стартиране на процедурата, направили са си сметките. В момента тече 90 дневния срок“, обясни вицепремиерът. По думите и е възможно Русия заедно с други държави да строят АЕЦ „Белене“. „Нека да оставим комисията да разгледа офертите, да не бъде под натиск. Условията за участие в този конкурс са били предварително обявени от българското правителство“, допълни Екатерина Захариева.", "date": "2019.10.23", "title": "Министър Екатерина Захариева: Българското правителство е фокусирано първо върху връзките с всичките съседни държави, строи се връзката между България и Гърция"}
{"url": "http://www.focus-news.net/news/2019/10/23/2711175/mestni-izbori-2019-obshtina-kyustendil-nyama-nito-edin-signal-za-koruptsiya-podaden-po-imeyl-ili-na-goresht-telefon-do-institutsiite.html", "text": "Категорично се противопоставяме на опитите за внушение за наличие на корупционни практики в изпълнение на своите проекти, съобщиха от  пресцентъра на Община Кюстендил . „Няма нито един сигнал за корупция, подаден по имейл или на „горещ“ телефон до институциите. Няма нито едно оплакване от качеството и сроковете на извършените дейности. Няма нито едно възражение от участниците в публичните процедури. Злонамереното разпространение на такива лъжливи твърдения не само клевети Общината, но и има за цел да провали очаквания от стотици домакинства втори етап от националната програма за саниране на жилищни сгради, за който от Кюстендил са подадени нови 140 сдружения и над 100 от тях вече са включени за финансиране в списъка на Българска банка за развитие“, посочват от Общината.  \r\n„За тези, които твърдят, че има корупционни практики в изпълнението на проектите в Кюстендил, припомняме следната информация: В отговор на журналистическо разследване, служебното правителството с премиер Огнян Герджиков, назначено от президента Румен Радев, чрез Министерство на Регионалното развитие и благоустройството, предоставя официална справка, от която става ясно, че Община Кюстендил е на второ място по брой санирани блокове в страната, по националната програма, като средната цена за саниране от 116 лв. на квадратен метър, е най-ниската в цялата страна, а най- близката до нея цена я надвишава с над 20%. Разликата в цените, в сравнение с други общини достига до почти 250%. Община Кюстендил е с най-ниска цена за саниране в цялата страна, няма оспорени процедури, няма забавени срокове, няма сигнали за лошо качество. Именно това е основанието ни Кюстендил да настоява пред националното правителство програмата да бъде продължена. За да защитим интересите на хилядите кюстендилски домакинства, няма да позволим тиражирането на лъжи и злонамерени спекулации“, допълват от Общината.", "date": "2019.10.23", "title": "Местни избори 2019: Община Кюстендил: Няма нито един сигнал за корупция, подаден по имейл или на „горещ“ телефон до институциите"}
{"url": "http://www.focus-news.net/news/2019/10/23/2711178/prezidentat-rumen-radev-kam-studentite-v-universiteta-toyo-balgariya-i-yaponiya-sa-svarzani-ot-silna-duhovna-vrazka-koyato-e-ustoyala-na-izpitaniyata-na-vremeto.html", "text": "Изправени пред предизвикателствата на утрешния ден, със своето критично мислене и енергия, студентите винаги са били „съвестта на нациите“ и източник на нови идеи за бъдещето. Това заяви президентът Румен Радев в лекцията си в университета „Тойо“ в Токио, посветена на ролята на студентите в глобалните процеси и на перспективите за развитие на българо-японските отношения, съобщиха от  прессекретариата на държавния глава .      \r\nУниверситетът „Тойо“ е създаден през 1887 г. и неговият девиз е “Усъвършенствай себе си за благото на другите“. Според традициите на висшето училище лекциите от академичен характер се провеждат на английски език. Университетът „Тойо“ провежда активно сътрудничество с български висши училища и отпуска стипендии за студенти от България.  \r\n„Вашето поколение е призвано да се справи с големи предизвикателства като измененията в климата, устойчивото развитие, изграждането и развитието на безкористни връзки между народите и между правителствата“, обърна се президентът към младите хора. По думите на държавния глава много от тези проблеми са наследство от предишните поколения и разрешаването им поставя на преден план ролята на лидерство и личния пример, които да са в услуга на обществения интерес, международното сътрудничество и интересите на човечеството.  \r\n„Светът след Студената война е още по-непредсказуем и по-динамичен. Надпреварата във въоръжаването и опитите да се доминира от позиции на силата, увеличаващите се неравенства и тероризмът още повече изострят предизвикателствата, пред които сме изправени“, заяви Румен Радев. За справяне с несигурността и дълбочината на промените в съвременния свят са необходими натрупване на много знания и усвояването на умения, но и съхраняване на ценностите, които изграждат нашите общества.  \r\nРумен Радев подчерта, че България и Япония са разделени от хиляди километри и има големи разлики в броя на населението и брутния вътрешен продукт на двете страни, но въпреки това двата народа са свързани от силна духовна връзка, която е устояла на изпитанията на времето. Според държавния глава и българският, и японският народ са натрупали мъдрост през вековете и вярват в силата на образованието, знанието, културата и взаимното доверие, като основополагащи ценности за изграждането на мирен, стабилен и хармоничен свят.    \r\nКултурният и образователен обмен са най-прекият път за опознаването на два народа и с богатите си културни традиции българи и японци създават предпоставки и за насърчаване на туризма, инвестициите и търговията, отбеляза още президентът и покани студентите да посетят страната ни, за да се запознаят на място с нашата природа, език, духовност и култура. Румен Радев открои и нарастващия интерес сред българските младежи към изучаването на японски език и към японската култура, както и примерите за успешни японски инвестиции у нас.   \r\nСтудентите отправиха редица въпроси към президента Румен Радев за измеренията и резултатите от българския преход към демокрация, за негативните демографски тенденции в страната ни, за състоянието на българската пенсионна система, за трансформацията на Българските въоръжени сили в рамките на НАТО и други. \r\nПри посещението си в университета „Тойо“ държавният глава се срещна със студенти и преподаватели от България и беше удостоен с почетното звание „Доктор хонорис кауза“ на висшето училище.", "date": "2019.10.23", "title": "Президентът Румен Радев към студентите в университета „Тойо“: България и Япония са свързани от силна духовна връзка, която е устояла на изпитанията на времето"}
{"url": "http://www.focus-news.net/news/2019/10/23/2711184/vavezhda-se-vremenno-ogranichenie-na-dvizhenieto-po-bul-todor-aleksandrov-v-burgas.html", "text": "От 13.00 до 17.00 часа ще бъде затворена дясната лента за движение на бул. \"Тодор Александров\" в участъка на П-образната рамка до бензиностанция \"Еко\", в посока ул. \"Спортна\". Това съобщиха от пресцентъра на  Общината . На 24 октомври също бъде наложена временна реорганизация на движението  от 10.00 до 17.00 часа. През този период ще бъдат затворени поетапно лентите за движение на бул. \"Тодор Александров\" в участъка на П-образната рамка до магазин \"Хонда\". Ограничението се налага поради извършване на монтаж на камери за видеонаблюдение на бул. \"Тодор Александров\". Община Бургас се извинява за причиненото временно неудобство и препоръчва на водачите на моторни превозни средства да спазват въведената временна организация на движение и да използват обходни маршрути.", "date": "2019.10.23", "title": "Въвежда се временно ограничение на движението по бул. \"Тодор Александров\" в Бургас"}
{"url": "http://www.focus-news.net/news/2019/10/23/2711182/mestni-izbori-2019-zapochna-razpredelenieto-na-byuletinite-za-devette-obshtini-v-oblast-kyustendil.html", "text": "Започна разпределението на бюлетините за деветте общини в област Кюстендил, предаде репортер на  Радио „Фокус” – Кюстендил . Тази сутрин беше разпечатано помещението, в което от 20 октомври бяха съхранявани всички хартиени бюлетини за всяка една от деветте общини в областта. Броят на бюлетините за Кюстендилска област е 288 800. Това е с 10% повече от броя на избирателите в региона. На процедурата присъстваха областният управител на Кюстендил Виктор Янев, главният секретар на областта Гергана Михайлова, представители на Общинските избирателни комисии и на общините. „Съгласно изискванията на Изборния кодекс и решението на Централната избирателна комисия, на 20 октомври получихме бюлетините. Те бяха поставени в това помещение, което беше запечатано. Днес се раздават бюлетините на общинските избирателни комисии по места”, каза Виктор Янев. По думите му до края на деня бюлетините трябва да бъдат доставени по места, те ще продължат да се охраняват от служители на МВР. \r\nВенцеслав ИЛЧЕВ", "date": "2019.10.23", "title": "Местни избори 2019: Започна разпределението на бюлетините за деветте общини в област Кюстендил"}
{"url": "http://www.focus-news.net/news/2019/10/23/2711174/ea-daily-amerikanski-strategicheski-bombardirovachi-preletyaha-50-km-ot-sochi-po-vreme-na-sreshtata-putin-erdogan.html", "text": "За първи път в съвременната история американски стратегически бомбардировачи са преминали в близост до крайбрежието на Крим, проближавайки се в определени моменти на разстояние не повече от 25-30 километра, а след това са полетяли към Сочи, където в същия момент се е провеждала срещата между президентите на Русия и Турция Владимир Путин и Реджеп Таийп Ердоган. Там са били пристигнали и лидерите на африканските страни, които в сряда ще участват в срещата на върха „Русия-Африка“, предава агенция  EA Daily . \r\n„На 21 октомври два бомбардировача B-52H Stratofortress от ВВС на САЩ с номера 60-0028 и 61-0006, излитайки около 16:30 чсаа от британската авиобаза „Феърфорд“ са поели курс на югоизток. Преминавайки въздушното пространство на Германия и Полша, те за първи път са влезли във въздушното пространство на Западна Украйна, преминали са над градовете Търнопол, Хмелницки, Черновци и са поели на юг към Черно море през въздушното пространство на Румъния“, съобщават авторите на „Оперативна линия“. \r\nЕкспертите отбелязват, че Молдова и този път, както в много случаи с дроновете Global Hawk (които летят от остров Сицилия до Източна Украйна), не е предоставила на B-52H разрешение за прелитане през нейното въздушно пространство, затова те са били принудени да се отклонят малко към Румъния, преди да пристъпят към демонстрирането на американското послание към Русия и Турция. \r\n„Влизайки във въздушното пространство на Черно море, В-52Н са тръгнали на изток по крайбрежието на Крим, което са минали на разстояние, не превищаващо на отделни точки от маршрута 25-30 километра и за първи път са се насочили към Сочи (минимално разстояние около 50 километра) и нататък. Също така за първи път са се приближили към грузинския град Поти (на 50 км) и след това са тръгнали по обратния курс“, констатира „Оперативна линия“, като подчертава, че разстоянието от резиденцията на руския президент е било 50 километра. \r\nАвторите отбелязват, че те нямат информация, която достоверно да посочва какви противодействия са предприети от дежурните сили на противовъздушната отбрана на Черноморския флот и Южния военен окръг „по отношение на изнаглелите американски военни“. \r\n„Но фактът, че това е ВТОРО извънредно събитие във въздушното пространство на Черно море с участието на B-52Н, което е оставено без надлежно внимание от Министерството на отбраната на Руската федерация, само по себе си е тъжен факт, показващ много“, казват експертите. \r\nEADaily добавя: според информацията на „Оперативна линия“, друго необикновено събитие се е случило на 19 октомври, когато един от Б-52Н „е обозначил изпепеляващ удар по основните бази на руския флот на южния фланг\". На този ден два Stratofortress излетяха към Румъния, зареждайки се от самолета KS-135, а след това един от В-52Н се е насочил към базата на руския Черноморски флот - Севастопол, където заедно с патрулния самолет P-8A Poseidon и дрон Global Hawk „демонстрирана атлантическа солидарност с Украйна“. А другият B-52Н отиде до брега на Сирия, „където обозначи условния „ад и пепел“ за въздушната база Хмеймим, като даде плаха надежда на кюрдите“. Бомбардировачите се приближиха до Севастопол и Тартус на разстояние, не по-голямо от 30 и 180 км, съответно. Прави впечатление, че въздушното пространство на Турция не е използвано за полета до брега на Сирия. \r\nEADaily многократно е писал, че три от четирите нови пристигания на B-52H Stratofortress на 10 октомври, непосредствено след трансатлантически полет са нанесли условен ядрен удар по Калининградска област от разстояние не по-голямо от 250 километра. Командването за глобални удари, обявяващо следващото посещение на бомбардировачите в Европа, заяви, че екипажите ще развият умения за интеграция и взаимодействие със съюзници, както и ще научат повече за условията на операциите в регионалния театър на операциите. \r\nEADaily също така припомня, че в нощта на 21-22 октомври два стратегически ракетоносеца на руските Военно-космически сили (ВКС) Ту-160 са извършили непрекъснат полет от въздушната база в Енгелс (Саратовска област) до авиобазата Waterkloof AFB в Република Южна Африка (ЮАР). Според руското министерство на отбраната въздушната група от два стратегически ракетоносеца Ту-160 и ескортни самолети - танкера Ил-62 и тежкия транспортен самолет Ан-124 „Руслан“ е изпратена в Южна Африка, за да развие двустранно военно сътрудничество и да отработване на въпроси за взаимодействието между военновъздушните сили на двете държави. \r\n \r\nПревод и редакция:", "date": "2019.10.23", "title": "EA Daily: Американски стратегически бомбардировачи прелетяха 50 км от Сочи по време на срещата Путин-Ердоган"}
{"url": "http://www.focus-news.net/news/2019/10/23/2711188/inzh-filip-fikov-avtomatichnata-sistema-na-toplofikatsiya-sofiya-pesti-pari-na-klientite-i-blagopriyatstva-za-po-chist-vazduh.html", "text": "Над 100 000 лв. са спестени за три години на клиентите на Топлофикация София, благодарение на автоматичната система. Това каза за предаването „Топлофикация на фокус“ на  Радио „Фокус“  инж. Филип Фиков – директор дирекция „Дялово разпределение и енергийни услуги“ в „Топлофикация София”. Той обясни, че тази услуга стартира за четвърта поредна година и освен спестени финанси, намалява вредните емисии в столицата. „Започнахме със спестени 240 МВтч. за 2016 г. През 2017 г. 620 МВтч., а миналата година около 910 МВтч. Топлинна енергия. Обърнато в пари това се равнява на над 100 000 лв., които са спестени на клиентите ни. По този начин се пестят много емисии въглероден диоксид. 910 МВтч. Се равняват на над 260 т. вредни емисии, спестени на въздуха на София“, уточни той. Инж. Филип Фиков обясни, че чрез нея потребителите пестят енергия и пари без да нарушават комфорта си на обитаване. Услугата е подходяща за големи сгради, администрации, болници, училища и детски градини. Системата може да бъде внедрена и в жилищни сгради, обясни Фиков \r\nПри наличие на нормално работеща абонатна станция със съответните съоръжения в нея не са необходими първоначални вложения от страна на собственика на сградата за въвеждането на системата. Клиентът има възможност да наблюдава в реално време състоянието на абонатната станция, което прави изчисленията прозрачни и лесно проследими.  \r\nЕва БРАНИМИРОВА", "date": "2019.10.23", "title": "Инж. Филип Фиков: Автоматичната система на „Топлофикация София” пести пари на клиентите и благоприятства за по-чист въздух"}
{"url": "http://www.focus-news.net/news/2019/10/23/2711190/natsionalna-nauchna-sesiya-za-studenti-i-prepodavateli-na-meditsinski-kolezh-pleven-shte-se-provede-po-povod-45-godishniya-yubiley-na-vissheto-uchilishte.html", "text": "Седемнадесета национална научна сесия за студенти и преподаватели, организирана от Медицински колеж към Медицински университет – Плевен, се провежда в хода на честванията на 45-годишнината от създаването на Медицински университет – Плевен (МУ-Плевен). В рамките на сесията и тази година са заложени разнообразни научни инициативи – срещи, дискусии, лекции на изтъкнати университетски преподаватели от страната и МУ-Плевен. Това съобщиха от пресцентъра на  висшето училище .  \r\nФорумът ще се състои на 24 и 25 октомври 2019 г. в аудиториите на висшето училище. Официалното откриване на събитието е на 24 октомври 2019 г. , 14.00 ч., в зала „Амброаз Паре“ на Телекомуникационния Ендоскопски център и включва приветствия на ректора проф. д-р Славчо Томов, д.м.н. и на директора на Медицинския доц. д-р Евгения Бързашка. д.м. След тях пленарен доклад на тема „Медицинската хуманитаристика в помощ на обучението по медицина“ ще изнесе д-р Василка Николова, д.м., Медицински университет – София. \r\nВ Седемнадесетата национална научна сесия участие ще вземат общо 106 студенти и преподаватели. Те са от специалностите „Медицински лаборант“, „Рентгенов лаборант“, „Помощник фармацевт“ и „Социални дейности“ на Медицински колеж към МУ–Плевен, от катедра „Физикална медицина, рехабилитация, ерготерапия и спорт“ на МУ-Плевен. Активно е участието на студенти и преподаватели от други висши учебни заведения в страната: Медицински университет – София, ДЕОС; Медицински колеж „Йорданка Филаретова“ към Медицински университет – София; Медицински университет – Пловдив; Медицински колеж към Медицински университет – Пловдив; ВТУ „Св. св. Кирил и Методий“ и Шуменски университет „Епископ Константин Преславски“. \r\nВ дните на форума ще бъдат изнесени 33 доклада, разпределени в три секции: Медико-диагностични дейности, Социални и фармацевтични дейности и ВАРИЯ.", "date": "2019.10.23", "title": "Национална научна сесия за студенти и преподаватели на Медицински колеж – Плевен ще се проведе по повод 45-годишния юбилей на висшето училище"}
{"url": "http://www.focus-news.net/news/2019/10/23/2711183/interfaks-moskva-i-ankara-obsazhdat-prodazhbata-na-oshte-s-400.html", "text": "Русия и Турция обсъждат допълнителни доставки на системи за противовъздушна отбрана С-400, съобщи в сряда пред  „Интерфакс“  директорът на „Рособоронекспорт“ Александър Михеев. \r\nПо неговите думи, в момента Москва и Анкара вече обсъждат „опциите, финансовия модел и сроковете на доставка“. „Програмата за локализация вече е на последен етап“, добави той, без обаче да разкрива детайли по въпроса за локализацията на производството по договора за доставка на С-400 в Турция. \r\nОСвен това, руски специалисти обучават турски военни с тази техника, която вече е доставена, добави Михеев. „След завършването на програмата по обучението системата ще бъде поставена на бойно дежурство от турската страна“, заяви директорът на руската държавна компания. \r\nТой заяви още, че Русия е доставила на Турция всички елементи на системата С-400. „Успешно се справихме с логистиката и доставката – осъществихме 72 полета. Всичко бе отбработено чисто, без сривове. Договорът е изпълнен по-рано от планираните срокове“, съобщи Михеев. \r\n \r\nПревод и редакция:", "date": "2019.10.23", "title": "„Интерфакс“: Москва и Анкара обсъждат продажбата на още С-400"}
{"url": "http://www.focus-news.net/news/2019/10/23/2711185/", "text": "66-годишен мъж пострада при ремонтни дейности в имота си в село Каменово. Това съобщиха от  ОД на МВР- Разград .  Сигналът за инцидента е получен около 10.30 часа на 22 октомври. Собственикът пострадал при срутване на плоча на селскостопанска постройка. Откаран е в МБАЛ-Разград със счупена тазобедрена става и четири ребра. Започнато е досъдебно производство.", "date": "2019.10.23", "title": "66-годишен мъж е пострадал при ремонтни дейности в имота си в село Каменово в област Разград"}
{"url": "http://www.focus-news.net/news/2019/10/23/2711189/dobri-dobrev-specheli-konkursa-za-direktor-na-regionalniya-istoricheski-muzey-v-dobrich.html", "text": "Деветчленна комисия, назначена със заповед на кмета на Добрич проведе свое заседание вчера за втория етап от конкурса за Директор на Регионалния исторически музей. Това съобщиха от пресцентъра на  Община Добрич . Комисията с председател Директорът на дирекция „Хуманитарни дейности“ Дияна Борисова се състои от:  \r\n- Росица Маркова – Главен юрисконсулт в дирекция АПИТО; \r\n- Христина Николова – Главен експерт ЧР в Дирекция БФ; \r\n- Д-р Аксиния Бутева – Началник на отдел „Музеи, галерии и визуални изкуства” в дирекция „Културно наследство, музеи и изобразителни изкуства“, Министерство на културата; \r\n- Доц. д-р Бони Петрунова – Директор на НИМ - София; \r\n- Гл. ас. д-р Игор Лазаренко – Директор на РИМ -  град Варна; \r\n- Д-р Николай Тодоров - Директор на РИМ -  град Силистра; \r\n- Маргарита Ефтимова – Председател на СРС, КТ „Подкрепа“; \r\n- Ивелина Василева – Председател на КНСБ.  \r\nВторият етап включваше защита на Концепция за дейността и развитието на РИМ Добрич и събеседване с кандидатите. До събеседването за длъжността бяха допуснати Добри Павлов Добрев и Надежда Димитрова Иванова. Комисията оцени качествата на кандидатите въз основа на представените документи, защитените концепции и проведеното събеседване, съгласно критериите в Правилата за провеждане на конкурса. Председателят на комисията запозна всеки кандидат с реда на провеждане на конкурса и в тяхно присъствие бяха отворени пликовете с концепциите. Съгласно Правилата за провеждане на конкурса окончателната оценка на кандидатите се формира от сбора на общия брой точки на всеки от членовете на комисията. След попълване на оценъчните карти и сумирането на резултатите, класирането от конкурса за директор на Регионален исторически музей - Добрич е както следва:  \r\n1. Добри Павлов Добрев -  398 точки – първо място \r\n2. Надежда Димитрова Иванова - 330 точки – второ място \r\nКомисията предлага на Кмета на Община град Добрич да сключи споразумение по чл. 107 в съответствие с разпоредбите на Кодекса на труда с лицето, класирано на първо място, съгласно чл. 28, ал. 6 от Закона за културното наследство.", "date": "2019.10.23", "title": "Добри Добрев спечели конкурса за Директор на Регионалния исторически музей в Добрич"}
{"url": "http://www.focus-news.net/news/2019/10/23/2711167/nezavisen-makedoniya-ep-obsazhda-rezolyutsiya-za-pregovorite-sas-severna-makedoniya.html", "text": "Европейският парламент ще обсъди в дневния ред на пленарната сесия резолюция, с която ще поиска отново започване на преговори за членство в Общността за Северна Македония и Албания, съобщава електронното издание на скопския вестник  „Независен“ . \r\nЕП вече сподели позиция, че Скопие и Тирана трябва да започнат преговори за присъединяване към Съюза, а извънредната резолюция ще подчертае, че консенсусът на последната среща на върха на ЕС не е постигнат главно заради съпротивата на Франция. Очаква се дебатът да започне в следобедните часове на деня.  \r\nВ проекторезолюцията на фракцията на социалдемократите се критикува „ролята на президента на Франция и други държави-членки“ за блокиране на преговорния процес с двете балкански страни.  \r\nОчаква се депутатите да припомнят на държавите-членки, че Съветът трябва да поеме отговорност за решението, да действа в съответствие със собствените си ангажименти и да се придържа към принципа на собствените си заслуги при оценката на страните-кандидатки. \r\nПредложените изменения предвиждат приветствие на „решимостта на Северна Македония да продължи напред в дневния ред на реформите за ЕС“ и похвала за „положителните резултати на дипломацията на Северна Македония“, особено по отношение на двустранните споразумения с Гърция и България. \r\n \r\n Тереза Герова", "date": "2019.10.23", "title": "„Независен“ (Македония): ЕП обсъжда резолюция за преговорите със Северна Македония"}
{"url": "http://www.focus-news.net/news/2019/10/23/2711180/zadarzhan-e-18-godishniyat-mladezh-izbyagal-ot-zatvornichesko-obshtezhitie-v-smolyan.html", "text": "Криминалисти установиха и задържаха 18-годишния Мартин Шхънски, който в нощта на 21 срещу 22 октомври избяга от Затворническо общежитие от открит тип – гр.Смолян към Окръжен затвор гр.Пловдив. Това съобщиха от пресцентъра на  ОДМВР - Смолян.  На 22 октомври 2019 г. в 06:30 часа в РУ-Смолян е получено съобщение за това, че лишеният от свобода Мартин Шахънски на 18-години от с. Калояново е избягал от ЗООТ – гр.Смолян. Младежът изтърпява наказание за кражба.  В резултат на проведените оперативно издирвателни мероприятия, съвместно с криминалисти от ОДМВР-Пловдив, Шахънски е установен и задържан в с.Калояново, обл.Пловдив.", "date": "2019.10.23", "title": "Задържан е 18-годишният младеж, избягал от Затворническо общежитие в Смолян"}
{"url": "http://www.focus-news.net/news/2019/10/23/2711194/zadarzhan-e-gorski-inspektor-ot-gabrovo-vzimal-podkupi-ot-firmi-zanimavashti-se-s-darvodobiv.html", "text": "Задържан е горски инспектор от Габрово, взимал подкупи от фирми, занимаващи се с дърводобив, съобщиха от  ОДМВР - Габрово . Той е арестуван на 17 октомври. При провеждане на специализирана полицейска операция за противодействие на икономическата престъпност, в резултат на оперативно-издирвателни мероприятия, осъществени от служители на сектор „Противодействие на икономическата престъпност“ при Областна дирекция на МВР – Габрово са събрани достатъчно данни, от които е направено обосновано предположение за извършено тежко икономическо престъпление. \r\nПри претърсване, извършено в жилището на 43-годишен жител на Габрово – горски инспектор в „Регионална дирекция по горите“ - Велико Търново, разследващите са намерили и иззели веществени доказателства и пари, уличаващи го в приемане на парични средства, които не му се следват, за да не извършва действия по служба. От проведените под надзора на Окръжна прокуратура – Габрово процесуално-следствени действия по разследването, до момента е установено, че длъжностното лице е искал и приемал пари от представители на различни търговски дружества, занимаващи се с дърводобив на територията на общините Дряново и Трявна в периода от началото на 2016 до 17 октомври 2019 година, за което спрямо него е наложена полицейска мярка „задържане за срок до 24 часа“. \r\nСлед повдигнато обвинение, с постановление на Окръжна прокуратура  – Габрово, на горският инспектор е наложена мярка „задържане до 72 часа“ по реда на НПК. След изясняване на цялостната престъпна дейност и приключване на разследването по досъдебното производство, материалите ще бъдат предадени на ГОП.", "date": "2019.10.23", "title": "Задържан е горски инспектор от Габрово, взимал подкупи от фирми, занимаващи се с дърводобив"}
{"url": "http://www.focus-news.net/news/2019/10/23/2711191/gishetata-na-zveno-balgarski-dokumenti-za-samolichnost-vav-veliko-tarnovo-shte-rabotyat-izvanredno-v-nedelya.html", "text": "Служителите от звената на дирекцията при СДВР и ОДМВР ще работят и на 27 октомври от 08.30 до 19.30 часа. В неделя те ще съдействат на българските граждани, които не притежават валидни документи за самоличност, да упражнят правото си на глас в деня на изборите за общински съветници и за кметове. Това съобщават от пресцентъра на  Областна дирекция на МВР – Велико Търново . \r\nПрез настоящата седмица е създадена и необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт), защото са изгубени, откраднати, повредени, унищожени или с изтекъл срок, да имат възможност да упражнят правото си на глас. Дирекция „Български документи за самоличност“ е създала следната организация за работа: \r\nВ зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност; \r\nПри невъзможност да бъде издадена нова лична карта до края на работния ден на 25 октомври 2019 г., по искане на гражданите, ще бъде издавано необходимото им удостоверение, с което да гласуват. \r\nЗа да бъде издадено удостоверение е необходимо гражданите лично да подадат искане в СДВР, ОДМВР и РУ при СДВР/ОДМВР за дните от 22 октомври 2019 г. до 26 октомври  2019 г. от 08.30 ч. до 17.00 ч. и на 27 октомври 2019 г. от 08.30 ч. до 19.00 ч. Удостоверенията, осигуряващи възможност за упражняване на правото на глас в изборите за общински съветници и за кметове, се издават само след приемане на заявление за издаване на лична карта. В случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес. \r\nПри произвеждане на втори тур на избори за общински съветници и за кметове (03.11.2019 г.)  ще се издават нови удостоверения от 29.10.2019 г. до 03.11.2019 г. включително, съгласно описания по-горе начин и време. \r\nУдостоверения за заявен постоянен и настоящ адрес се издават от общинската администрация. \r\nУдостоверението се издава, за да послужи само пред Секционната избирателна комисия и е валидно за изборния ден – 27 октомври.", "date": "2019.10.23", "title": "Гишетата на звено „Български документи за самоличност“ във Велико Търново ще работят извънредно в неделя"}
{"url": "http://www.focus-news.net/news/2019/10/23/2711193/alsat-m-makedoniya-albin-kurti-ochakva-da-poeme-premierskiya-post-prez-noemvri.html", "text": "Лидерът на движение „Самоопределение“ и кандидат за министър-председател на Косово Албин Курти заяви, че очаква официално да поеме премиерския пост през ноември, предава излъчващата на албански език телевизия  „Алсат-М“ . \r\nКурти подчерта, че с Демократическата лига на Косово (ДЛК) е постигнато съгласие за 12 министерства. По отношение на Европейския съюз той призова за сътрудничество между страните от региона. \r\n„Регионалните инициативи със сигурност са желани, но те абсолютно не могат да заменят европейската интеграция. Не можем да кажем, че няма да се интегрираме в ЕС и ще създадем нещо друго тук“, подчерта председателят на „Самоопределение“. \r\nКурти сподели, че очаква скоро да посети Северна Македония и да има близки отношения с Албания. За да бъде стабилен регионът обаче, Сърбия трябва да приеме реалността, че Косово е независима държава. „Нормализирането на отношенията между Косово и Сърбия преминава през нормализиране на самата Сърбия. Имаше опити за извършване на геноцид в Косово. 860 хиляди албанци бяха депортирани извън Косово през пролетта на 1999 г. Над един милион бяха прогонени от домовете си, имаме 20 хиляди изнасилени жени“, отбеляза Курти. \r\n \r\n Тереза Герова", "date": "2019.10.23", "title": "„Алсат-М“ (Македония): Албин Курти очаква да поеме премиерския пост през ноември"}
{"url": "http://www.focus-news.net/news/2019/10/23/2711196/originalat-na-panagyurskoto-zlatno-sakrovishte-shte-bade-izlozhen-v-istoricheskiya-muzey-v-panagyurishte.html", "text": "През 2019 година се навършват 70 години от откриването на Панагюрското златно съкровище на 8 декември 1949 година, съобщиха от  Исторически музей - Панагюрище . По този повод уникалните 9 златни съда ще бъдат изложени от 11 ноември до 16 декември 2019 година в специално изградената за целта и официално открита през 2012 година зала трезор в Исторически музей – Панагюрище. Годишнината от откриването на Съкровището съвпада с откриването на  посмъртна изложба на проф. Емил Мирчев в Историческия музей в Панагюрище, посветена на личността на професора, който е участвал в изработката на двете копия на Панагюрското златно съкровище, едното от които се съхранява в Музея. Предстои и провеждането на Кръгла маса. „При предишните гостувания на оригинала на Панагюрското златно съкровище хиляди туристи от страната и чужбина се възхитиха на уникалния тракийски шедьовър. Заедно с това те имаха и възможността да се запознаят с културно-историческото наследство на панагюрския край и съвременната визия на града като модерна и атрактивна туристическа дестинация“, допълват от културната институция.", "date": "2019.10.23", "title": "Оригиналът на Панагюрското златно съкровище ще бъде изложен в Историческия музей в Панагюрище"}
{"url": "http://www.focus-news.net/news/2019/10/23/2711192/mvnr-na-turtsiya-ankara-nyama-nishto-protiv-uchastieto-na-kyurdite-v-mestnata-vlast-v-severna-siriya.html", "text": "Анкара не вижда проблем в участието на сирийските кюрди в местното управление в Северна Сирия в райони, където включването им е оправдано. Това заяви министърът на външните работи на Турция Мевлют Чавушоглу, предава  TACC . \r\n„Управлението в зоната за сигурност [в Северна Сирия] ще се осъществява от местното население. В райони, където живеят много наши братя от кюрдски произход, те ще бъдат в ръководството им. В тази връзка нямаме възражения. Основното е всички терористи да напуснат региона\", обясни първият дипломат на Анкара. \r\n \r\n Тереза Герова", "date": "2019.10.23", "title": "МВнР на Турция: Анкара няма нищо против участието на кюрдите в местната власт в Северна Сирия"}
{"url": "http://www.focus-news.net/news/2019/10/23/2711198/nova-proizvodstvena-moshtnost-e-pusnata-na-ploshtadka-na-baza-konyavo-v-obshtina-kyustendil.html", "text": "Нова производствена мощност е пусната на площадка на база „Коняво“, съобщиха от  пресцентъра на Община Кюстендил . На площадката официално беше открит първи технологичен производствен участък за продукти в областта на отбраната и националната сигурност. Проектът, по който са инвестирани 2,5 млн. лв., е ключова част от производствената структура на дружеството и нов като отрасъл за област Кюстендил. Ангажирани са 28 работници и служители, като се очаква броят им да се увеличи. В церемонията по откриването участваха Валентин Йовев - заместник-министър на на регионалното развитие и благоустройството, Борис Редански - управител на дружеството, Светослав Василев - в.и.д. кмет на Община Кюстендил, Виктор Янев - областен управител на Кюстендил, Кирил Калфин, народен представител от ПП ГЕРБ и Красимир Велчев - заместник-председател на парламентарната група на ПП ГЕРБ.", "date": "2019.10.23", "title": "Нова производствена мощност е пусната на площадка на база „Коняво“ в община Кюстендил"}
{"url": "http://www.focus-news.net/news/2019/10/23/2711187/sport-tretiyat-krag-na-shampionska-liga-zapochna-s-dazhd-ot-golove.html", "text": "Третият кръг на Шампионска лига започна с дъжд от голове в първите осем мача. След паузата за националните отбори паднаха общо 30 гола. По пет отбелязаха отборите на Тотнъм, Манчестър Сити и Пари Сен Жермен. \r\nФренският първенец разби като гост Брюж с 5:0 и събра пълен актив от 9 точки, с който на практика си осигури участие в следващата фаза, докато със същия резултат Тотнъм надви у дома Цървена звезда, след срамното 2:7 в предния кръг от Байерн. Междувременно баварците победиха Олимпиакос в зрелищен мач с 3:2, а Манчестър Сити разгроми вкъщи Аталанта с 5:1. \r\nДовечера предстоят изключително интересни осем двубоя, в които почти всички фаворити са гости.", "date": "2019.10.23", "title": "Спорт: Третият кръг на Шампионска лига започна с дъжд от голове"}
{"url": "http://www.focus-news.net/news/2019/10/23/2711199/koha-ditore-sarbiya-srabskoto-predlozhenie-za-razmyana-na-teritorii-e-nepriemlivo-v-kosovo.html", "text": "Думите на сръбския президент Александър Вучич, че Белград няма да признае Косово в сегашните му граници не предизвикаха никаква реакция в Прищина, пише косовското издание  Koha Ditore . \r\nСръбският лидер заяви в интервю пред австрийския Der Standard: „Ние определено искаме да чуем какво има да каже Европейския съюз. Досега ЕС не е поставял условия за Сърбия. Също така искаме да чуем от американците дали това не се е променило. Ако преди евентуален диалог се каже ‚няма да говорим за територии, няма да говорим за автономия на севера, тогава за какво ще говорим? Няма предварителни условия в тези преговори“. \r\nВсе още изпълняващият длъжността министър на външните работи на Косово Беджет Пацоли не отговори на въпрос на вестника за коментара на Вучич. Албулоена Хаджиу, високопоставен член на Движение „Самоопределение“, което спечели най-много гласове на проведените този месец парламентарни избори, също отказа да коментира думите на Вучич. \r\nМеждувременно, политически коментатори в Прищина предупредиха, че косовските власти не трябва да се съгласяват на сделка за територии в преговорите за окончателно споразумение с Белград. \r\n \r\nПревод и редакция:", "date": "2019.10.23", "title": "Koha Ditore (Сърбия): Сръбското предложение за размяна на територии е неприемливо в Косово"}
{"url": "http://www.focus-news.net/news/2019/10/23/2711202/izbyagaliyat-zatvornik-ot-smolyan-e-otishal-s-taksi-do-doma-si-v-selo-kaloyanovo.html", "text": "Полицията задържа избягалия затворник от Смолян в дома му в село Калояново. Това съобщи на брифинг в Окръжна прокуратура – Смолян директорът на ОДМВР – Смолян ст. комисар Николай Димов, предаде репортер на  Радио „Фокус“ – Смолян . Димов припомни, че сигналът за избягалия затворник е подаден вчера сутринта около 6.30 часа. Предприети са незабавни оперативно-издирвателни мероприятия, като по-късно през вчерашния ден той е обявен за държавно издирване. В мероприятията са участвали както полицаи от ОДМВР – Смолян, така и такива от Национална полиция и ОДМВР - Пловдив.  \r\n„След множеството издирвателни мероприятия 18-годишния Мартин Шахънски е задържан тази сутрин в село Калояново от служители на РУ - Хисар към ОДМВР – Пловдив, в опит за избяга от жилището си“, поясни ст. комисар Димов. Той допълни, че избягалият затворник не е оказал съпротива при задържането. „От Смолян до село Калояново 18-годишният затворник е отишъл с такси“, посочи ст. комисар Димов. Той уточни, че самото бягство от сградата на общежитието е извършено през прозорец на банята, след което е преодолял оградата на затвора. Очаква днес Шахънски да бъде приведен в Смолян.  \r\nЗам. окръжният прокурор на Смолян Недко Симов отбеляза, че бързото досъдебно производство по случая е образувано още вчера. „Предстои Шахънски да бъде привлечен към наказателна отговорност за извършено престъпление за това, че е избягал от затворническото общежитие в Смолян. Предстои разпит на свидетели – служители на охраната в общежитието, както и на лишени от свобода, които са контактували с него, за да се установи дали има съпричастност на други лица към бягството и какви са били мотивите за него. Предстоят и други действия, като преглед на записи от охранителни камери, технически експертизи за тези записи и други. Ще се постараем максимално бързо да приключим разследването, като имаме намерение да го приключим в рамките на бързо производство“, подчерта зам. окръжният прокурор на Смолян. Той добави, че Шахънски е изтърпявал наказание за кражба, като до момента той има 6 присъди. „За бягството от затвора по закон може да получи още до 3 години лишаване от свобода, ако бъде признат от съда за виновен“, обясни прокурор Симов. Той допълни, че се работи по няколко версии за бягството, както и по няколко версии за установяване на мотивите за него. Още вчера в затворническото общежитие – Смолян е извършена вътрешна проверка от Главна дирекция „Изпълнение на наказанията“. Той отбеляза, че все пак се касае за затворническо общежитие от открит тип, където режимът е по-лек и изискваният за охрана са занижени. \r\nНели ГЕРГЬОВСКА", "date": "2019.10.23", "title": "Избягалият затворник от Смолян е отишъл с такси до дома си в село Калояново"}
{"url": "http://www.focus-news.net/news/2019/10/23/2711197/mvnr-na-albaniya-ako-izklyuchat-prishtina-ot-balkanskiya-shengen-tirana-se-otteglya-nezabavno.html", "text": "Албания ще се оттегли от балканския „мини Шенген\", ако Прищина не бъде включена в проекта. Това предупреди министърът на външните работин на Албания Гент Чакай, предава скопското електронно издание  МКД . \r\n„Премиерът Рама има съществено условие, което не подлежи на преговори. То гласи, че ако Косово бъде изключено от това сътрудничество, и Албания ще се оттегли незабавно от него\", подчерта първият дипломат на Тирана в интервю за KTV, цитирано от изданието.  \r\n„Косово е червената линия за Албания в отношенията със Западните Балкани\", допълни Чакай. Съгласно думите му, в региона „не трябва да се вземат решения за облекчение без включването на Косово\". \r\nМинистърът сподели мнението си за необходимостта от промяна на термина „мини Шенген“. „Това беше тристранна среща на Еди Рама, Александър Вучич и Зоран Заев, след предишни разговори. Скоро се очаква да имаме срещи с Черна гора и Хърватия, с Косово и т.н. Това няма да бъде тристранна инициатива\", обсяни Чакай и добави, че Прищина, Подгорица и Сараево са поканени да се присъединят към инициативата. \r\n \r\n Тереза Герова", "date": "2019.10.23", "title": "МВнР на Албания: Ако изключат Прищина от Балканския Шенген, Тирана се оттегля незабавно"}
{"url": "http://www.focus-news.net/news/2019/10/23/2711205/ekip-ot-spetsialisti-po-bioloriya-na-stvolovite-kletki-shte-razshiri-nauchnite-postizheniya-na-meditsinski-universitet-varna.html", "text": "Екип от специалисти по биолоrия на стволовите клетки ще разшири научните постижения на Медицински университет — Варна. Това съобщи на пресконференция проф. д-р Христина Групчева зам.-ректор „Научни дейности“ към Медицински университет – Варна, предаде репортер на  Радио „Фокус“ – Варна . Проф. Групчев посочи, че човешкият ресурс е ключовия елемент за прогрес в науката. Една от водещите финансови схеми на Европейската комисия за подкрепа на човешките ресурси в Европейското научно пространство (ЕНП), са конкурсите „Ръководител от ЕНП/ERA Chair\". Подобни конкурси се провеждат от 2015 rодина и финансират привличане в организацията-бенефициент на водещ изследовател в конкретна научна област. Медицински университет— Варна е първата българска институция, спечелила конкурса „Ръководител от ЕНП\". Това става през последната конкурса сесия (2018/2019 г.), в конкуренция с над 100 подадени проектни предложения. Проектьт с наименование \"TRANSTEM — ERA Chain in Translation Stem Сеll Biology\" предвижда създаване на ново научно направление към Научно-изследователския институт на МУ-Варна, а именно - направление по биология на стволовите клетки. Проектът е на стойност 2,5 милиона евро и е за срок от 5 години с начало октомври 2019 г. „Във всички органи от нашето тяло има различно количество от стволови клетки. Те са в състояние да възстановяват  зрелите клетки в съответния орган. Чрез проекта TRANSTEM ние целим да привлечем специалист, който да допълни и надгради съществуващия човешки потенциал в обласпа на регенерацията\", коментира още директорът на Научноизследователския институт към варненския медицински университет проф. Антон Тончев. „Ще търсим нов колега сред водещи наши и чуждестранни специалисти. ИЗбраният Ръководител от ЕНП ще дойде със своите контакти и чрез проекта ние ще финансираме не само него, но и целия екип, който той ще изгради\", добави специалистът.  \r\nЗа да спечели конкурс от типа „Ръководител на ЕНП\", всеки кандидат следва да докаже наличието на човешки, управленски и финансов потенциал в  съответната научна област. Към момента в МУ - Варна има три научни екипа, чието поле на изследвания са стволови клетки в различни органи. Преди три години МУ - Варна привлича проф. Игор Резник от Университета Hebrew в Йерусалим. Проф. Резник, който е координатор на проекта TRANSTEM, e специалист по костно-мозъчни стволови клетки. До момента проф. Резник и неговият екип в Университетска болница „Св. Марина\" във Варна са направили повече от 100 трансплантации на стволови клетки, предимно при хематологични заболявания. В допълнение, бе започнато клинично изпитване за използването на костно-мозъчни стволови клетки при автоимунни заболявания като множествена склероза. Проф. Резник споделя: „Проектът на Медицински университет - Варна не само ще допринесе за развитието на клиничните аспекти на приложение на стволови клетки, които вече се прилагат в Университетска болница „Св. Марина\" - Варна при хематологични заболявания, но и ще надгради научните изследвания в тази област на медицината, както в България, така и в региона. Нито един от водещите световни центрове за трансплантации не работи изолирано от експериментални научни лаборатории, продуциращи фундаментални научни резултати. Това е същността на съвременната медицина в нейния път от изкуството към науката. Ето защо постоянните изследвания в тази област са абсолютно необходими за съвременното развитие на медицината\", коментира проф. Резник.  \r\nДруг научен екип е ръководен от проф. Христина Групчева, въвежда трансплантацията на консервирана амниотична мембрана през 2005 година, и работи върху култивирането на собствени и донорски лимбални стволови клетки от 2014 година. Така в базата на МУ-Варна се лекуват заболявания които водят до роговична слепота. За последните 2 години са извършени над 120 процедури и е спасено зрението на много пациенти. Проектът ще допринесе за въвеждане на нови методики за култивиране и търсене на нови по ергономични носители за самата трансплантация, както и ще подобри видимоспа на научно-изследователските проекти по които се работи. „Тъканното инженерство, базирано на лимбалните стволови клетки е бъдещето на офталмологията\", обобщи проф. Групчева.  Третият екип е този на проф. Антон Тончев, специалист по стволови клетки в мозъка. Той и неговите колеги са пионерите в България в това поле на регенеративната медицина. Дори и при възрастните, в определени зони на мозъка се откриват стволови клетки, които са в състояние да образуват нови нервни клетки. Поради нарастващият брой заболявания, които протичат със загуба на нервни клетки, на мозъчните стволови клетки се възлагат големи надежди те да открият нови терапевтични хоризонти в неврологията и психиатрията. „3а разлика от костно-мозъчните и очните стволови клетки, обласпа на мозъчните стволови клетки е все още на експериментално ниво и не е навлязла в клиниката\", коментира проф. Тончев. По думите му, потенциалът е много голям, кръгът от заболявания, които потенциално да се лекуват с подобни терапии е много широк. „Очаквам през следващото десетилетие да настъпи пробив в клиничното приложение на тези клетки\", заключи проф. Тончев.   \r\n„ERA chair - ръководител в Европейското научно пространство\" не е инфраструктурен проект. Тази финансова схема не инвестира основно в строителство или апаратура, а в създаването на екип от специалисти и неговото развитие чрез индивидуални обучения, мобилности, организиране на конференции и научни срещи, летни училища. създаване на мрежа от специалисти, работещи в дадената област, което да доведе до естествен обмен на опит между тях. Новосъздаденият екип от Ръководител на ЕНП и негови сътрудници ще има за цел да увеличи сътрудничеството между съществуващите в МУ - Варна групи, работещи със стволови клетки, да привлече нови финансови средства, да инициира създаване на нови интердисциплинарни образователни програми. Това ще повиши нивото на научните изследвания в МУ - Варна и ще разшири съществуващите образователни хоризонти пред студентите в Университета.  \r\nДесислава ВАСИЛЕВА", "date": "2019.10.23", "title": "Екип от специалисти по биолоrия на стволовите клетки ще разшири научните постижения на Медицински университет — Варна"}
{"url": "http://www.focus-news.net/news/2019/10/23/2711186/mestni-izbori-2019kandidatat-za-kmet-na-shumen-nataliya-stefanova-za-nas-tselite-ni-v-upravlenieto-sa-kauza-ambitsiya-dobro-badeshte-s-grizha-za-horata-pat-na-mladite.html", "text": "„Родният Шумен да се развива успешно. Шумен е нашият град, с прекрасни традиции и достойни хора. Наш дълг е да ги запазим и съхраним“. Това каза кандидатът за кмет на Община Шумен от ПП НФСБ Наталия Стефанова, съобщиха от пресцентъра на  партията . „Нашите кандидати за общински съветници са млади хора, с патриотични убеждения, с воля и капацитет да работят за по-доброто бъдеще на общината. За нас, целите ни в управлението са кауза, амбиция, добро бъдеще с грижа за хората, път на младите. Основен приоритет - Шумен да бъде най-добрият град за живеене. Заедно можем да утвърдим система от помощи за млади образовани семейства за всяко едно новородено дете в Общината“, посочи тя. „Да инвестираме в нови млечни кухни. Да има повече облекчения за деца-близнаци, за семейства и за деца на родители студенти. Да увеличим общинския жилищен фонд за младите семейства. Да осигурим достъпна среда на хората с увреждания! Да инвестираме в малките населени места! Да облекчим местните такси! Да подкрепим клубния спорт! Да разширим безплатните места за паркиране! Да създадем велоалеи! Да разширим културния календар на Шумен! Нека да бъдем отговорни за бъдещето на децата, за родителите ни, за всички хора!“, призова Стефанова. \r\n„Убедена съм, че представителите на новото поколение, са способни да отворят местната власт към гражданите и към бизнеса, затова имаме нужда съгражданите ни, да изразят своята подкрепа, като гласуват с № 8 в бюлетините за кмет и за общински съветници“, каза още кандидатът за кмет на Община Шумен от ПП НФСБ.", "date": "2019.10.23", "title": "Местни избори 2019:Кандидатът за кмет на Шумен Наталия Стефанова: За нас, целите ни в управлението са кауза, амбиция, добро бъдеще с грижа за хората, път на младите"}
{"url": "http://www.focus-news.net/news/2019/10/23/2711200/brakonieri-sa-napravili-opit-za-prisvoyavane-na-darva-za-ogrev-ot-teritoriite-na-darzhavno-gorsko-stopanstvo-general-toshevo-v-oblast-dobrich.html", "text": "Направен е опит за присвояване на 8 кубика дърва от бракониери от горските територии на Държавно горско стопанство (ДГС) - Генерал Тошево. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондентът на  Радио „Фокус” – Варна .  Дървата са иззети, а на нарушители са разписани четири акта и един констативен протокол. 1003 проверки са направили през изминалата седмица служителите на 18 стопанства от СИДП. 206 от тях са в обекти за добив на дървесина, а 371 в превозни средства. 360 ловци, 4 риболовци и 62 физически лица, които са извършвали различни дейности в гората, също са били проверени. Във всички стопанства на предприятието продължават и дейностите по превенция и недопускане на Африканската чука по свинете. Извършват се обходи и се дават дежурства във временните контролни пунктове. Проверяват се и сигналите за намерени мъртви животни, подадени на телефон 112 или към териториалните поделения по места. Между 46 и 50 лева с ДДС е цената на дървата за огрев добити от широколистните гори на 18 стопанства в системата на Североизточното държавно предприятие. Посочената цена е за дървесина от временен склад в гората. Няма промяна в цените на дървата с началото на отоплителен сезон 2019/2020 година. Малко над 150 000 пространствени кубически метра дърва за огрев са определени за добив през тази година за цялото предприятие, за директна продажба на физически лица, по списъци от кметствата. От тях вече са издължени 130 000 пространствени кубически метра, които са заявени към стопанствата от 22 000 домакинства на Североизтока. На склад в горите на териториалните поделения има добити още 10 000 пространствени кубически метра дърва за огрев. Над 80% от хората, които през тази зима ще се отопляват с дърва, вече са заплатили и получили исканите от тях количества. Продължава снабдяването на семействата, които са включени в списъците от кметствата. Хубавото и сухо време ще позволи заявките да бъдат изпълнени преди началото на зимата. \r\nЖулиета НИКОЛОВА", "date": "2019.10.23", "title": "Бракониери са направили опит за присвояване на дърва за огрев от териториите на Държавно горско стопанство - Генерал Тошево в област Добрич"}
{"url": "http://www.focus-news.net/news/2019/10/23/2711207/zapochva-srokat-za-potvarzhdavane-na-klasiranite-detsa-v-detskite-yasli-na-teritoriyata-na-varna.html", "text": "От днес започва срокът за потвърждаване на класираните деца в детските ясли на територията на Варна. Това съобщиха за  Радио „Фокус“ – Варна   от дирекция „Здравеопазване“. Третото поредно класиране през този месец завърши вчера, а от днес започва системата се отваря за редакции и регистрации. \r\nСрокът за потвърждаване на приетите деца е от днес до петък. След това децата ще бъдат приемани до края на месец октомври, по предварително изготвен график от директора на съответната детска ясла. \r\nДесислава ВАСИЛЕВА", "date": "2019.10.23", "title": "Започва срокът за потвърждаване на класираните деца в детските ясли на територията на Варна"}
{"url": "http://www.focus-news.net/news/2019/10/23/2711204/makfaks-makedoniya-kosovski-imam-be-osvoboden-ot-dlazhnost-zaradi-teoriyata-na-darvin.html", "text": "Върховният религиозен орган на Косово отлъчи имам, признал, че вярва в теорията на Чарлс Дарвин за еволюцията, предава македонската информационна агенция   „Макфакс“ . \r\n31-годишният Гаши е бил отстранен миналия месец заради публикация в социалните мрежи. Съгласно думите му, решението на органа е доказателство, че умереният ислям в Косово е в опасност. \r\n„Живите същества са създадени от еволюцията, а еволюцията е водена от Бог“, коментира Гаши, като допълни, че ислямът и науката не се изключват взаимно. „Науката разкрива природни явления, както ги е създал Бог\". \r\nПолитическото бъдеще на Косово бе решено на последните парламентарни избори, но зад кулисите се води и друга битка – за доминиращата вяра. За косоварите не е необичайно да приемат теорията за еваолюцията, защото там преобладава умереният ислям. Проучване от 2011 г. показва, че над 90% от населението на Косово се определя като мюсюлманско. \r\n \r\n Тереза Герова", "date": "2019.10.23", "title": "„Макфакс“ (Македония): Косовски имам бе освободен от длъжност заради теорията на Дарвин"}
{"url": "http://www.focus-news.net/news/2019/10/23/2711201/bezplatni-pregledi-za-patsienti-s-vitiligo-zapochvat-v-umbal-sv-ivan-rilski-ot-24-oktomvri.html", "text": "Безплатни прегледи за пациенти с витилиго започват в УМБАЛ „Св. Иван Рилски“ от 24 октомври до 19 декември. Това съобщиха от пресцентъра на  УМБАЛ „Св. Иван Рилски“ . Те ще се провеждат от проф. Соня Марина от понеделник до четвъртък между 13:00 и 16:00 часа в кабинет номер 6. \r\nВитилигото е кожно, незаразно заболяване. Характеризира се със загуба на пигмент и поява на бели петна по различни части на тялото и лицето, скалпа и лигавиците. Заболяването може да се появи във всяка възраст, но най-често между 15 и 20 години. По-често засяга жените. Най-често се отключва от преживяно стресово събитие. \r\nБолестта се проявява с депигментирани петна, заобиколени от нормална кожа. Те са с диаметър от 5 мм до 5 cм или повече. Болестта прогресира чрез постепенно разширяване на старите петна или чрез развитие на нови. Трихромното витилиго (три цвята: бял, светлокафяв, тъмнокафяв) представя различните етапи в развитието на болестта. Най-често се наблюдава както около естествените отвори (уста, очи, анус, гениталии), така и на местата, където костите са изпъкнали или кожата е подложена на травма. Фокалният тип витилиго се характеризира с едно или няколко петна на едно място, а генерализираният – с широко разпространение на депигментирани петна, често със забележителна симетрия. При вида “lip-tip” се ангажира кожата около устата, дисталните фаланги на пръстите на ръцете и краката, но може да засегне зърната на гърдите, гениталиите и ануса. При универсалното витилиго има почти пълна до пълна липса на пигмент. Сегментното витилиго обикновено се развива едностранно. Болестта може да се придружава от бяла коса и преждевременно побеляване, ограничени области от бяла коса или липса на коса. \r\nПриблизително 30% от хората с витилиго имат родственик със същото заболяване. Витилигото не е само козметичен проблем. При някои пациенти (напр. подрастващи) може да доведе до сериозна психологическа травма и социална изолация. \r\n Поставяне на диагноза \r\nДиагностиката никак не е трудна, защото става въпрос за видими изменения – загуба на пигмент и бели петна по кожата. Диагнозата се поставя с преглед при дерматолог и се подкрепя от изследване с Удова светлина и хистология, която показва нормална кожа без меланоцити. \r\nЛечението има за цел да възстанови загубения цвят на кожата, но не може да гарантира спиране по-нататъшното развитие на болестта и поява на нови петна. \r\n Записване за безплатен преглед \r\nБезплатните прегледи се отнасят само за пациенти с петна по кожата, върху които липсва пигментация. Записването на час става от тук или чрез профила на проф. Марина в системата Superdoc.bg/lekar /prof-sonya-marina-7857.  \r\nПациенти, които нямат изброените симптоми, ще бъдат преглеждани срещу предоставено направление или срещу заплащане. \r\nПроф. Соня Марина има близо 40-годишен стаж в областта на дерматологията. Автор и съавтор е над 130 научни публикации, 7 учебника, 2 монографии. Член е на Българското дерматологично дружество, Европейската академия по дерматология и венерология, на Нюйоркската академия на науките и др.", "date": "2019.10.23", "title": "Безплатни прегледи за пациенти с витилиго започват в УМБАЛ „Св. Иван Рилски“ от 24 октомври"}
{"url": "http://www.focus-news.net/news/2019/10/23/2711195/biznes-konkursat-mistar-i-misis-ikonomika-shte-se-provede-na-12-noemvri.html", "text": "Най-значимият бизнес конкурс в България – „Мистър и Мисис Икономика” 2019, и тази година ще отличи най-успешните бизнес лидери и предприемачи за годината. Тази година статуетките „Рибарят и златната рибка“ ще бъдат раздадени на 12 ноември във Форум „Джон Атанасов“ на „София Тех Парк“. Това съобщиха  организаторите . И тази година за 29-и път организатори на престижното събитие са списание „Икономика“ и Конфедерацията на работодателите и индустриалците в България (КРИБ). \r\nОсвен големите награди - „Мистър Икономика“ и „Мисис Икономика“, ще бъдат връчени и секторни призове за хората, които движат българската икономика напред. \r\nЕкспертно жури, съставено от членовете на Управителния съвет на КРИБ, ще избере победителите. \r\nПо традиция церемонията ще се излъчи същата вечер по БНТ 1 с водеща - любимото лице от ефира на националната телевизия Филипа Иванова. \r\nИнформационна агенция и радиоверига „Фокус“ са медийни партньори на събитието.", "date": "2019.10.23", "title": "Бизнес конкурсът „Мистър и Мисис Икономика“ ще се проведе на 12 ноември"}
{"url": "http://www.focus-news.net/news/2019/10/23/2711209/premierat-boyko-borisov-nad-62-tona-naryazan-tyutyun-sa-zadarzhali-mitnitsite-i-mvr.html", "text": "Над 62 тона нарязан тютюн са задържали митниците и МВР. Това каза премиерът Бойко Борисов на пресконференция за резултатите от проучването на празните опаковки от цигари, показващи тенденциите и нивата на незаконна търговия с цигари за второто тримесечие  на 2019 г., предаде репортер на  Агенция „Фокус“ . „Данните са добри, работи се активно. Ако тези 62 тона тютюн ги превърнете в цигари, можете да сметнете колко ТИР-а са. Колегите от Словакия и Унгария ми изказаха благодарност за работата на техните служби с нашата служба за Борба с организираната престъпност. Две огромни банди в Унгария и Словакия са разбити, подобно на България, където задържахме в Пловдив, с наше ноу-хау и наши консумативи. Така навремето беше с компактдисковете, ако си спомняте, като ги притисна държавата те отидоха в Черна гора и на други места. Сега, когато видяха че в България няма шанс, започнаха да изнасят фабриките другаде. Но ние продължаваме с нашето сътрудничество с чуждите служби и поне 10-15 фабрики извън България, които с наши данни, с наша информация на службите до съседите, са разбити“, допълни още Бойко Борисов. \r\nВиолета СИМЕОНОВА", "date": "2019.10.23", "title": "Премиерът Бойко Борисов: Над 62 тона  нарязан тютюн са задържали митниците и МВР"}
{"url": "http://www.focus-news.net/news/2019/10/23/2711210/api-do-1800-chasa-dvizhenieto-shte-se-osashtestvyava-v-edna-lenta-po-am-hemus-ot-km-30-do-km-31-v-posoka-varna-poradi-remont.html", "text": "До 18.00 часа движението ще се осъществява в една лента по АМ „Хемус“ от км 30 до км 31 в посока Варна поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Ще бъде ограничено движението в активната лента, а трафикът се осъществява в изпреварващата лента. Шофьорите трябва да се движат с повишено внимание и съобразена скорост.", "date": "2019.10.23", "title": "АПИ: До 18.00 часа движението ще се осъществява в една лента по АМ „Хемус“ от км 30 до км 31 в посока Варна поради ремонт"}
{"url": "http://www.focus-news.net/news/2019/10/23/2711215/sport-kubrat-pulev-az-sam-zalozhil-vsichko.html", "text": "Кубрат Пулев е все по-близо до мача си с Райдъл Букър на 9 ноември, който ще е първа битка за него след временното отнемане на лиценза му на територията на Калифорния заради скандала с целувката с Джени Суши.   \r\nВ тази битка Пулев залага статута си на задължителен претендент за световната титла във версия IBF. Ако не победи в нея, целият дълъг път, който извървя към този връх, ще се окаже напразен, но той е решен да се докаже срещу американеца и да очаква после на спокойствие победителя от мача между Антъни Джошуа и Анди Руис за световната титла.   \r\n\"Този мач с Букър е много важен за мен, особено като се има предвид какво може да загубя. Аз съм заложил всичко! Знаете, че съм задължителен претендент за световната титла на IBF и чакам победителя от мача между Анди Руис и Антъни Джошуа.  \r\nНе ме интересува кого от тях ще срещна в битката за световната титла, просто искам победителя и шанса за колана\", заяви Пулев пред ESPN в подготовката на телевизията за събитието.", "date": "2019.10.23", "title": "Спорт: Кубрат Пулев: Аз съм заложил всичко"}
{"url": "http://www.focus-news.net/news/2019/10/23/2711208/otravyane-s-vagleroden-okis-e-prichinata-za-smartta-na-zhenata-i-neyniya-sin-v-kv-zapad-v-targovishte.html", "text": "Изготвена е експертизата по воденото досъдебно производство от Окръжната прокуратура в Търговище по повод смъртта на майка и син. Това съобщиха от пресцентъра на  Апелативна прокуратура – Варна . Назначената експертиза по воденото от Окръжната прокуратура в Търговище досъдебно производство по повод смъртта на майка и син в дома им е изготвена. Както е известно, делото беше образувано, след като в апартамент в кв. „Запад“ в Търговище на 9 октомври тази година бяха намерени починали 51-годишната Р.Г. и 28-годишният ѝ син Ст. К. В заключението на експертизата се казва, че няма никакво съмнение за причината за смъртта на майката и сина. Това е остро въглеокисно отравяне с високи стойности. Първите признаци на отравяне при дишане на богат на въглероден окис въздух засягат сърдечно-съдовата и централната нервна система. Те са най-чувствителни към хипоксия и водят до объркване, сънливост и замаяност. Затова с право въглеродният окис се нарича тих убиец. Още при първоначалния оглед на местопроизшествието в дома на загиналите не бяха открити видими следи от насилие. Пострадалите приготвяли зимнина на газов котлон при плътно затворени прозорци и врати. Предстои да бъде назначена и пожаротехническа експертиза за установяване механизма за отделянето и натрупването на въглероден окис при горенето в затворено помещение.", "date": "2019.10.23", "title": "Отравяне с въглероден окис е причината за смъртта на жената и нейния син в кв. „Запад“ в Търговище"}
{"url": "http://www.focus-news.net/news/2019/10/23/2711213/nesaobrazeni-izkopni-raboti-prekasnaha-toka-na-sofiyskite-sela-lokorsko-podgumer-i-voynegovtsi.html", "text": "Несъобразени изкопни работи на строителна фирма са причината за прекъсването на тока на три села в Столична община – Локорско, Подгумер и Войнеговци. Това съобщиха от пресцентъра на  ЧЕЗ . Скъсан е кабел 20 kV, собственост на ЧЕЗ Разпределение България, като в резултат спря електрозахранването на 1500 клиенти за 45 минути. \r\nТова е вторият подобен случай за тази седмица. Във вторник при изкопни работи на строителна фирма по същата причина без електрозахранване останаха 8, 9 и 10 част на столичния квартал „Люлин“.  \r\nЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.10.23", "title": "Несъобразени изкопни работи прекъснаха тока на софийските села Локорско, Подгумер и Войнеговци"}
{"url": "http://www.focus-news.net/news/2019/10/23/2711206/mvr-edin-chovek-e-zaginal-a-22-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 22 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 пътно-транспортни произшествия. В София са регистрирани 3 тежки и 22 леки катастрофи. Няма загинали. Ранените са трима.", "date": "2019.10.23", "title": "МВР: Един човек е загинал, а 22 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/23/2711216/api-do-1800-chasa-dvizhenieto-shte-se-osashtestvyava-v-edna-lenta-ot-km-44-do-km-46-po-am-trakiya-v-posoka-sofiya.html", "text": "До 18.00 часа движението ще се осъществява в една лента от км 44 до км 46 по АМ „Тракия“ в посока София. Това съобщиха от пресцентъра на  Агенция „Пътна инфраструктура“ . Трафикът ще се осъществява в активната лента. Участъкът е сигнализиран с пътни знаци. \r\nШофьорите трябва да се движат с повишено внимание и съобразена скорост.", "date": "2019.10.23", "title": "АПИ: До 18.00 часа движението ще се осъществява в една лента от км 44 до км 46 по АМ „Тракия“ в посока София"}
{"url": "http://www.focus-news.net/news/2019/10/23/2711203/anadolskata-agentsiya-turtsiya-spira-operatsiyata-v-siriya.html", "text": "Турската операция „Източник на мира“ в Сирия е спряна, съобщи министърът на външните работи на страната Мевлют Чавушоглу пред  „Анадолската агенция“ . \r\nПървият дипломат на Анкара подчерта обаче, че тя не е завършена и армията е готова да „даде отпор на терористите в случай на необходимост“. \r\n„Вчера получихме съобщение от САЩ, че терористите са се изтеглили напълно от зоната на операцията. Но това не означава, че там няма повече терористи и няма да има. Може би, те се крият в тунели, или не знам къде“, заяви Чавушоглу. \r\nПреди това президентите на Русия и Турция Владимир Путин и Реджеп Таийп Ердоган проведоха шестчасови преговори в Сочи, след които бе приет меморандум за разбирателство. Лидерите потвърдиха желанието си за запазване на единството и териториалната цялост на Сирия, обезпечаване на националната сигурност на Турция и се изказаха в подкрепа на Аданското споразумение. \r\n \r\nПревод и редакция:", "date": "2019.10.23", "title": "„Анадолската агенция“: Турция спира операцията в Сирия"}
{"url": "http://www.focus-news.net/news/2019/10/23/2711220/api-16-hil-lv-sa-predvideni-za-odit-po-patna-bezopasnost-na-severnata-skorostna-tangenta.html", "text": "Агенция „Пътна инфраструктура“ откри тръжна процедура за избор на изпълнител за провеждане на одит по пътна безопасност на Северната скоростна тангента. Срокът за подаване на офертите е 25 ноември т. г., а стойността на обществената поръчка е 16 хил. лева без ДДС. Това съобщиха от пресцентъра на  Агенция „Пътна инфраструктура“ . \r\nИзграждането на 16,5-километровата Северна скоростна тангента е финансирано със средства от оперативната програма „Регионално развитие“ (2007 – 2013 г.). Тя беше въведена в експлоатация в края на 2016 г. Съгласно апликационната форма за изграждането й одити по пътната безопасност са  проведени на фаза „технически проект“ през 2014 г. и преди въвеждане на пътя през 2016 г. Сега ще бъде направен одит при въведен в експлоатация участък.  \r\nОбект на одита ще бъдат 6-те активни ленти за движение и 2-те ленти за принудително спиране на скоростната тангента, както и прилежащите 20 големи съоръжения и 5 пътни възела. Ще бъде прегледана и техническата документация на обекта.  \r\nТрасето на Северната скоростна тангента, пътните връзки и съоръженията ще бъдат обследвани, както през деня и по здрач, така и при различни климатични условия. Ще бъде направен преглед и на информацията за настъпилите пътнотранспортни произшествия от въвеждането в експлоатация на обекта до момента, за да се изяснят потенциални проблеми свързани с безопасността на движение.", "date": "2019.10.23", "title": "АПИ: 16 хил. лв. са предвидени за одит по пътна безопасност на Северната скоростна тангента"}
{"url": "http://www.focus-news.net/news/2019/10/23/2711217/premierat-boyko-borisov-imame-s-20-spad-na-turizma-tazi-godina-no-s-10-po-golyam-prihod-ot-alkohol.html", "text": "Стотици милиони е ефектът за България от мониторинга на алкохола и горивата в рафинериите. Това каза премиерът Бойко Борисов на пресконференция за резултатите от проучването на празните опаковки от цигари, показващи тенденциите и нивата на незаконна търговия с цигари за второто тримесечие на 2019 г., предаде репортер на  Агенция „Фокус“ . „Имаме с 20% спад на туризма тази година, но с 10% по-голям приход от алкохол. Сложихме 24-часов непрекъснат мониторинг дестилационните колони. Пред всички рафинерии на входовете сме наредили колите на тол и приходите на горивата отидоха веднага в съвсем положителна посока в бюджета. Днес сме дали 30 милиона повече за театрите и културата. Стотици милиони е ефектът за бюджета и за българските граждани. А продължава да се пише, че правителството тотално се провали в разбиването на контрабандата, която преди нас беше много силно развита в България. Тези, които говорят за корупция, може да ги попитате, най-лесният начин да се изкарат пари е от контрабандата на цигарите, които разваляха цялата политическа класа, съдии, прокурори, граничари, митничари и още хиляди знайни и незнайни герои. Политическата воля на Прокуратурата и службите, мисля че даде своя резултат“, допълни още премиерът Бойко Борисов. \r\nВиолета СИМЕОНОВА", "date": "2019.10.23", "title": "Премиерът Бойко Борисов: Имаме с 20% спад на туризма тази година, но с 10% по-голям приход от алкохол"}
{"url": "http://www.focus-news.net/news/2019/10/23/2711214/mestni-izbori-2019-obshtiyat-broy-na-dostavenite-byuletini-za-mestniya-vot-v-nedelya-za-oblast-dobrich-e-396-900.html", "text": "Общият брой на доставените бюлетини за местния вот в неделя за област Добрич е 396 900, съобщават от пресцентъра на  Областна администрация – Добрич . За Община град Добрич бройката е общо 180 хил. бюлетини – по 90 000 броя за избор на кмет на общината и за избор на общински съветници. На представителите на Общинска избирателна комисия (ОИК) в останалите седем общини освен бюлетини за избор на кмет и общински съветници, ще бъдат раздадени и бюлетините за избор на кмет на населено място за селата, в които ще има избори. По общини броят на доставените бюлетини е за Община Балчик – по 18 400 броя за избор на кмет на общината и общински съветници и 5400 броя за избор на кмет на населено място – в 8 села от общината; за Община Генерал Тошево – по 13 300 броя за избор на кмет на общината и общински съветници и 4200 броя за избор на кмет на населено място – в 9 села от общината; за Община Добричка – по 19 000 броя за избор на кмет на общината и общински съветници и 15 300 броя за избор на кмет на населено място – в 27 села от общината; за Община Каварна – по 14 000 броя за избор на кмет на общината и общински съветници и 1800 броя за избор на кмет на населено място – в 3 села от общината; за Община Крушари – по 4100 броя за избор на кмет на общината и общински съветници и 2300 броя за избор на кмет на населено място – в 7 села от общината; за Община Тервел – по 15 500 броя за избор на кмет на общината и общински съветници и 8900 броя за избор на кмет на населено място – в 15 села от общината; за Община Шабла – по 5000 броя за избор на кмет на общината и общински съветници и 400 броя за избор в единственото населено място, където ще избират самостоятелно кмет – село Дуранкулак. На сайта си Централна избирателна комисия в секцията „Разяснителна кампания“ има публикувани дигитални материали, които са в услуга на гражданите. Всеки може да се запознае накратко с указания за това как да бъде упражнен вота в деня на избора.", "date": "2019.10.23", "title": "Местни избори 2019: Общият брой на доставените бюлетини за местния вот в неделя за област Добрич е 396 900"}
{"url": "http://www.focus-news.net/news/2019/10/23/2711219/premierat-boyko-borisov-dogodina-shte-uvelichim-dohodite-s-10.html", "text": "Догодина ще увеличим доходите с 10%. Това каза премиерът Бойко Борисов на пресконференция за резултатите от проучването на празните опаковки от цигари, показващи тенденциите и нивата на незаконна търговия с цигари за второто тримесечие  на 2019 г., предаде репортер на  Агенция „Фокус“ . „Имаме да увеличаваме доходи. 10% догодина на всички служители. В Пловдив вчера видяхте какъв завод се откри за фарове и стопове на коли. Не само ги произвеждаме, а и  40 българи ги измислят. Работят и правят дизайна на тези коли . 200 българи пишат софтуера на всички хибридни автомобили. Само че искат Околовръстно, защото стотици тирове излизат от фабриките. И на Пловдив трябва околовръстно, иначе блокираме града. Трябват 150 милиона. На „Младост“ в София  вече багерите копаят. От „Младост“ до „Тракия“ продължава Южната дъга, но и там трябват 150 милиона. Длъжни сме да го направим. Влизаме в Плевен - Околовръстното на Плевен, защото иначе блокираме града. Завчера дадохме на Търговище - 3000-4000 работници работят там, но нямат път. На Костинброд за  завода на „Кока кола“  трябва да направим пътя. Вучич е готов почти, ние догодина това време ще сме пуснал Белград-София-Истанбул без светофар. За да продължи ръстът на икономиката в България ни трябват пари. Завчера започнахме пътя  Ботевград-Мездра, където колко хора загинаха в катастрофи. Обходите на Монтана и на Враца. 4 лентовият път нагоре да върви – ето ви 1 милиард. Ако отидете на автомагистрала „Струма“ вече влязохме в планината за към Кресна. Работим по тези мащабни проекти  и продължаваме да сме на излишък и имаме над 10 милиарда фискален резерв. Това ли е така нареченият „тотален провал на правителството?“, каза още Бойко Борисов.  \r\nВиолета СИМЕОНОВА", "date": "2019.10.23", "title": "Премиерът Бойко Борисов: Догодина ще увеличим доходите с 10%"}
{"url": "http://www.focus-news.net/news/2019/10/23/2711222/rtk-kosovo-kosovo-i-severna-makedoniya-sazdavat-savmestna-rabotna-grupa-sreshtu-zaplahite-za-sigurnostta.html", "text": "Министерствата на вътрешните работи на Косово и Северна Македония подписаха протокол за създаване на Съвместна работна група, чиято цел ще бъде преодоляване на заплахите за сигурността, предава държавната  RTK . Протоколът беше подписан от генералния директор на косовската полиция Рашит Келай и колегата му от Северна Македония Сасо Тасевски. \r\nВ прессъобщението се подчертава, че Съвместната работна група има за цел увеличаване на прякото сътрудничество между двете страни с цел премахване на различни опасности за реда и обществената сигурност, борбата с организираната престъпност и тероризма. \r\n \r\n Тереза Герова", "date": "2019.10.23", "title": "RTK (Косово): Косово и Северна Македония създават съвместна работна група срещу заплахите за сигурността"}
{"url": "http://www.focus-news.net/news/2019/10/23/2711226/mestni-izbori-2019-rayonnata-prokuratura-v-gorna-oryahovitsa-rakovodi-razsledvane-za-kupuvane-na-glasove.html", "text": "Районната прокуратура в Горна Оряховица ръководи разследване за купуване на гласове,  съобщават от  пресцентъра на Апелативна прокуратура - Велико Търново . То се води за това, че на 20 октомври в населено място в община Горна Оряховица е организирано предлагане на другиго на имотна облага с цел лицето, на което е предложена облагата да бъде склонено да упражни избирателното си право в полза на определен кандидат.Предвиденото в закона наказание за това изборно престъпление е лишаване от свобода от 1 до 7 години и глоба от 10 000 лв. до 25 000 лв. Към момента се провеждат разпити на свидетели и се събират всички възможни доказателства  относими към случая. Няма повдигнато обвинение и няма задържани лица.", "date": "2019.10.23", "title": "Местни избори 2019: Районната прокуратура в Горна Оряховица ръководи разследване за купуване на гласове"}
{"url": "http://www.focus-news.net/news/2019/10/23/2711218/spetsializiranata-prokuratura-predade-na-sad-minyu-staykov-po-vtoro-delo-zaedno-s-13-drugi-litsa.html", "text": "Специализираната проуратура внесе в Специализирания наказателен съд обвинителен акт срещу Миню Стайков и още 13 лица, петима от които служители в Държавен фонд „Земеделие“. Това съобщиха от пресцентъра на  Апелативна специализирана прокуратура . Те са привлечени към наказателна отговорност за участие в престъпен сговор с цел злоупотреба със средства от европейски земеделски фондове – Програма за развитие на селските райони и Националната програма за подпомагане на лозаро-винарския сектор. \r\nЕдин от участниците в престъпния сговор е обвинен и за извършване на незаконна банкова дейност (лихварство). Предоставял е кредити срещу лихва, чиято обща стойност надхвърля един милион лева, в т.ч. на търговски дружества, предоставящи бързи кредити. \r\nВ момента Миню Стайков е с наложена от съда мярка за неотклонение „Задържане под стража“. Останалите обвинени са с парични гаранции в различен размер, които са внесени.", "date": "2019.10.23", "title": "Специализираната прокуратура предаде на съд Миню Стайков по второ дело заедно с 13 други лица"}
{"url": "http://www.focus-news.net/news/2019/10/23/2711229/prezidentat-rumen-radev-balgariya-tseni-visoko-otnosheniyata-si-s-yaponiya-i-darzhavnitsite-koito-rabotyat-za-tyahnoto-razvitie-i-ukrepvane.html", "text": "България цени високо отношенията си с Япония, както и своите приятели в страната, които работят за тяхното развитие и укрепване. Това заяви президентът Румен Радев на церемония в българското посолство в Токио, на която бяха удостоени с български висши държавни отличия японски държавници за приноса им за утвърждаване на двустранните връзки и партньорството между България и Япония, съобщиха от  прессекретариата на държавния глава .  \r\nРумен Радев подчерта на церемонията, че през изминалите десетилетия отношенията между България и Япония са прераснали в споделено приятелство и се развиват на основата на взаимноизгодно сътрудничество. Япония е сред страните оказали най-голяма подкрепа на България по време на прехода. Президентът изрази и признателността си за подкрепата, която Япония оказва за подготовката на български спортисти, които ще представят страната ни на Олимпийските игри в Токио през 2020 г. \r\nДържавният глава удостои с орден „Мадарски конник“ първа степен Тошимицу Мотеги, министър на външните работи на Япония и председател на Групата за приятелство с България в Долната камара на парламента, за неговите големи заслуги за укрепването и развитието на отношенията на приятелство и сътрудничество на страната ни с Япония. С орден „Мадарски конник“ първа степен беше удостоен и Хироми Йошида – доскорошен председател на Групата за приятелство с България в Горната камара на парламента. \r\nОрдени „Мадарски конник“ втора степен получиха министърът на реконструкцията на Япония и генерален секретар на Групата за приятелство с България в Долната камара на парламента  Кадзунори Танака и Джуничи Ишии депутат и генерален секретар на Групата за приятелство с България в Горната камара на парламента. \r\nГенералният директор на Японско-българската асоциация и генерален директор на Японско-българската фондация Акико Игая беше удостоена с орден „Стара планина“ втора степен за изключително големите ѝ заслуги за укрепването и развитието на двустранните приятелски отношения и сътрудничеството с Япония. \r\nВ икономическите отношения между България и Япония има голям потенциал за развитие, както и по отношение на контактите между хората с оглед на предстоящото провеждане на най-големия спортен форум през 2020 г. -  Летните олимпийски и параолимпийски игри в Токио, подчерта от своя страна министърът на външните работи на Япония Тошимицу Мотеги.", "date": "2019.10.23", "title": "Президентът Румен Радев: България цени високо отношенията си с Япония и държавниците, които работят за тяхното развитие и укрепване"}
{"url": "http://www.focus-news.net/news/2019/10/23/2711225/api-do-1800-chasa-shte-se-osashtestvyava-v-edna-lenta-dvizhenieto-ot-km-44-do-km-46-po-am-trakiya-v-posoka-sofiya-poradi-remont.html", "text": "До 18.00 часа ще се осъществява в една лента движението от км 44 до км 46 по АМ „Тракия“ в посока София поради ремонт на мантинели в средна разделителна ивица. Това съобщиха от пресцентъра на  Агенция „Пътна инфраструктура“ . Ограничено е движението в изпреварващата лента, а трафикът ще се осъществява в активната лента.  \r\nУчастъкът е сигнализиран с пътни знаци. Шофьорите трябва да се движат с повишено внимание и съобразена скорост.", "date": "2019.10.23", "title": "АПИ: До 18.00 часа ще се осъществява в една лента движението от км 44 до км 46 по АМ „Тракия“ в посока София поради ремонт"}
{"url": "http://www.focus-news.net/news/2019/10/23/2711228/v-dobrich-beshe-predstavena-broshurata-voenni-pametnitsi-na-teritoriyata-na-obshtina-dobrichka-s-avtor-radoslav-simeonov.html", "text": "Брошурата „Военни паметници на територията на Община Добричка“ беше представена в добруджанския град. Това е първо по рода си специализирано издание, свързано с историята на най-голямата община в България, предаде кореспондентът на  Радио „Фокус” – Варна . Община Добрич е много богата с военни паметници, които представляват сплав между военни паметници, свързани с реални бойни действия, мемориали, издигнати впоследствие, за да бъдат отбелязани Добричката епопея или съпътстващи събития, или да бъде почетена паметта на хора от конкретно населено място, загинали във войните за национално обединение на България, загинали на други места, например на македонския фронт или в Балканските войни, „защото добруджанци са не само консуматори на свободата. Добруджанци са хора, които също са проливали своята кръв, за да бъде днес България свободна“. Това заяви авторът на книжното издание Радослав Симеонов, историк, бивш уредник на Военно гробище музей в Добрич, сега главен експерт в Дирекция „Социална политика“ в Министерство на отбраната. На територията на тази община са водени реални бойни действия по време на Първата световна война през 1916 година, дори по-голямата част от битките, свързани с така наречената Добричка епопея от същата година, посочи специалистът и допълни, че точно в тази община е резонно да се очаква българската общественост да почете паметта на хората, загинали в тези боеве, както и в петте войни за национално обединение, защото много участници в тях са били добруджанци. „В брошурата са представени някои наистина много емблематични паметници, като например паметника в гробището на село Козлодуйци, който е издигнат още през далечната 1917 година и е един от първите паметници, изградени по повод на Добричката епопея. Той е издигнат на мястото на един масов гроб, където са били погребани над 300 войника от 36-ти Пехотен козлодуйски полк. Може би покрай тази брошура аз стигнах до една история, която наистина е много интересна и е на път да създаде нова представа за това кой е най-старият военен паметник на територията на община Добричка. И аз мисля, че след излизането на тази брошура вече ще имаме друг отговор на въпроса. Сега ще съобщя и новина - предстои да бъде реставриран и възвърнат на неговото старо автентично място паметник, който се е намирал между селата Драганово и Опанец, и който е бил издигнат на лобното място на трима войника от 8-ми Пехотен приморски полк, загинали на трети септември, непосредствено преди боевете на Добричката епопея. Но интересното е, че никой досега не възприемаше  Драганово като селище, чието наименование е свързано с войната, защото в Добруджа има много селища, които носят имена на полкове и герои. Но тези герои са с военни звания и те много лесно могат да бъдат разпознати. Докато Драганово, на никого нищо не говори това име. Селото е кръстено на един старши подофицер от 8-ми Пехотен приморски полк – Драгни Райков Узунов, който е загинал, а и той всъщност става патрон на това село. На лицето на тази брошура се намира именно този паметник, който тепърва ще бъде възстановен. Смятам, че властите ще бъдат задължени по някакъв начин да отреагират и да го направят, защото той вече съществува в брошурата“, каза Радослав Симеонов. По думите му паметниците на територията на общината са близо 50. Според него много малко общини в България могат да боравят с такава огромна цифрова от военни паметници, някои от тях наистина изключително  емблематични, други – автентични, свързани с гибелта на определени хора, загинали по време на Добричката епопея. Специалистът сподели, че е силно впечатлен от паметник, който се намира на улица в село Ведрина. В памет е на български граничар, убит в битка край селото на 2 септември 1916 г., когато Ведрина е било освободено. Този паметен знак буквално се намира на тротоара на улицата в селото и няма аналог в България. „Разбира се има много неща, има много паметници, за които бих могъл да говоря поотделно, но позволите ми само още върху един от тях да насочи вашето внимание. Става въпрос за военен паметник, който се намира в гробището на село Смолница и неговото изграждане е свързано с личната инициатива на един жител на селото, който когато приключват боевете от Добричката епопея, той собственоръчно погребва 13 войника от 16-ти Ловчански полк. Този човек се свързва с родствениците на загиналите 13 войника, води кореспонденция с тях и устройва едно подобаващо погребение“, каза специалистът. Като интересен факт Радослав Симеонов посочи, че при идването на румънската власт в Южна Добруджа военният паметник е съборен. Малко по-късно, през 1932 година, умира синът на човека, издигнал паметника. Той се казва Александър Сивков Ламбов. Той погребва сина си и под текста в памет на неговия близък, на втората плоча отново изписва имената на 13-те войника от съборения през румънско военен паметник. „За мен това е един от най-оригиналните военни паметници, защото той всъщност е посветен и на сина на този човек, и на тези войници. А още по-интересна е била историята на този паметник, останал за дълги години в забвение. И когато през 2006 г. излезе книгата за Добричката епопея, където писмено е споменато къде са погребани хората, загинали през този период, един наш краевед, провокиран от тази новина, че е възможно в гробището на село Смолница да има войници, тръгва да търси този паметник и го намира“, разказа историкът. По думите му паметникът е намерен в доста затънтена част на гробището, която отдавна не е била посещавана от жив човек. „Но ето че паметта малко по малко започва да се възстановява и всъщност това е целта ни, с тази брошура ние да се опитаме да възстановим нашата военна, историческа и национална памет“, каза Радослав Симеонов.  \r\nЖулиета НИКОЛОВА", "date": "2019.10.23", "title": "В Добрич беше представена брошурата „Военни паметници на територията на Община Добричка“ с автор Радослав Симеонов"}
{"url": "http://www.focus-news.net/news/2019/10/23/2711223/glavniyat-prokuror-sotir-tsatsarov-otdavam-otsenkata-za-monitoringa-na-realistichnata-i-obektivna-pretsenka-na-ek-i-na-vsichko-koeto-beshe-napraveno-u-nas.html", "text": "Отдавам оценката за мониторинга на реалистичната и обективна преценка на ЕК, от една страна, а от друга страна на всичко, което беше направено у нас. Това каза пред журналисти главният прокурор Сотир Цацаров по повод препоръката на ЕК мониторингът за България да отпадне, предаде репортер на  Агенция „Фокус“ .  „Това е резултат, които са усилия и отвън и от вътре. В крайна сметка получихме една доста обективна оценка. Вярно е, че съдържанието на мониторинговия доклад не радва всички. Тези, които мислят за България, трябва да бъдат доволни“, каза още главният прокурор. По думите му усилията на страната бяха оценени по достойнство. „Всяко успокоение, че всичко е приключило по отношение на съдебна реформа, противодействие на корупция и каквото и да било друго. Ние сме приключили, доклада е позитивен, мониторингът е паднал или по-скоро е препоръчано неговото падане, няма дата за следващ доклад. Ако живеем с това чувство, ще получим негативен резултат много скоро. Ще го получим в страната от съгражданите ни и от Европа“, добави Цацаров. „Оттук нататък трябва да направим нещата, които са отразени в самия мониторингов доклад и които са ангажимент на правителството. Като ангажимент на правителството са посочени измененията в Закона за съдебната власт, които касаят отмяна на задълженията за членство на магистрати и отмяна на член 230, които дават възможност за отстраняване. Всяко успокоение е вредно, всяко успокоение ще и върне не крачка назад, а крачки назад“, допълни Сотир Цацаров.  \r\nВиолета СИМЕОНОВА", "date": "2019.10.23", "title": "Главният прокурор Сотир Цацаров: Отдавам оценката за мониторинга на реалистичната и обективна преценка на ЕК и на всичко, което беше направено у нас"}
{"url": "http://www.focus-news.net/news/2019/10/23/2711232/kampaniya-za-bezplatna-kastratsiya-na-bezdomni-kucheta-se-provezhda-v-pazardzhik.html", "text": "Кампания за безплатна кастрация на бездомни кучета се провежда в Пазарджик, съобщиха за  Радио „Фокус“ – Пазарджик  от природозащитната организация PAW-Pazardjik. Акцията се провежда съвместно с Община Пазарджик и местна ветеринарна клиника. Включването в кампанията е напълно безплатно за бездомни кучета. Призовават се гражданите да проявят отговорност и да кастрират бездомните животни в близост до жилищните сгради, парковете и улиците, където живея, за да се намали популацията на безпризорните животни.  \r\nСпоред природозащитниците това е единственият цивилизован начин за справяне с проблема. Хората, които нямат възможност сами да заведат животните до ветеринарната клиника, където се извършват кастрациите, могат да се свържат чрез социалните мрежи с организацията за съдействие. След кастрацията четириногите ще бъдат и обезпаразитени и ще им бъде поставена ушна марка. \r\nДомашните любимци и бездомните животни се кастрират не само за да няма нежелани раждания, а и за да се предпазят от множество заболявания. Доказано е, че кастрираните животни живеят с около 1,5 - 3 г. повече от некастираните. Чрез кастрация избягвате така характерното при разгонване агресивно поведение, сбивания между мъжки кучета за женска, изгубване, блъскане от кола, поради избягало животно. Животните не страдат от загуба на половата си идентичност, те не мислят като нас и не чувстват дискомфорт от невъзможността си да създават потомство. \r\nАлбена ЖИЛЕКОВА", "date": "2019.10.23", "title": "Кампания за безплатна кастрация на бездомни кучета се провежда в Пазарджик"}
{"url": "http://www.focus-news.net/news/2019/10/23/2711231/ministar-ekaterina-zaharieva-shte-prieme-ministara-na-vanshnite-raboti-i-evropeyskite-vaprosi-na-slovakiya-miroslav-laychak.html", "text": "Вицепремиерът и министър на външните работи Екатерина Захариева ще приеме министъра на външните работи и европейските въпроси на Словашката република Мирослав Лайчак в МВнР на 24 октомври 2019 г., който пристига на официално посещение у нас. Това съобщиха от пресцентъра на  Министерство на външните работи .  \r\nЕкатерина Захариева ще се срещне със словашкия си колега за разговор на четири очи в 14.00 ч., в 14:30 ч. ще се състоят пленарни разговори между двете делегации. В 15:15 ч. ще се състои церемония по подписване на меморандум за разбирателство в областта на международното сътрудничество за развитие между Министерството на външните работи на Република България и Министерството на външните работи и европейските въпроси на Словашката република. В 15:30 двамата министри ще направят изявление пред медиите.  \r\nБългария и Словакия поддържат активен диалог, основан на историческите връзки между двата народа, споделените ценности и партньорството в ЕС и НАТО. Интензивно се развива и търговско-икономическото сътрудничество между двете страни – за 2018 г. стокообменът възлиза на 610,98 млн. евро, а за първите шест месеца на 2019 г. е 372,79 млн. евро, като бележи ръст с 25.1 на сто в сравнение със същия период на предходната година.", "date": "2019.10.23", "title": "Министър Екатерина Захариева ще приеме министъра на външните работи и европейските въпроси на Словакия Мирослав Лайчак"}
{"url": "http://www.focus-news.net/news/2019/10/23/2711221/mestni-izbori-2019-mustafa-karadaya-ot-devin-obshtina-devin-ima-nuzhda-ot-promyana.html", "text": "„Девин има нужда от промяна.” Това каза председателят на ДПС Мустафа Карадайъ по време на предизборна среща с жители на община Девин. ДПС подкрепя кандидата за кмет на община Девин Здравко Иванов, който е издигнат от местна коалиция с участието на ДПС, съобщиха от  пресцентъра на партията . Карадайъ каза, че е крайно време и в Девин да се случва нещо. \"В последния мандат в Девин не се случва нищо, защото няма идея да се случи, добави той. През тези четири години ГЕРБ беше в централната изпълнителна власт, но в Девин не се случваше нищо. През тези 4 години ДПС не беше в централната изпълнителна власт, но ние пътуваме и виждаме какво се случва в Борино, Сатовча, Неделино, Мадан и Рудозем. Тези общини се управляват от ДПС и там нещата се случват\", обяви Карадайъ. Лидерът на ДПС каза, че в политиката трябва да отправим покана и да си изберем врата, на която да почукаме. По думите му поканата в политиката се изразява в изборни гласове. \"Гласуването означава отправянето на покана към съответната политическа сила. Ако големите партии получават по 200-300 000 гласа от големите градове, а от Девин получават 3000 гласа, кога ще ни дойде реда да ни обърнат внимание? Точно заради това ДПС се грижи за малките населени места и малките общини\", бе категоричен председателят на ДПС. \r\n\"Предразсъдъците в Родопите се налагат от хора, които нямат собствена политическа идентичност\", каза зам.-председателят на ПГ на ДПС Йордан Цонев. \"Говоря за националистите в парламента и ГЕРБ ги вкара във властта, без да има нужда от това. Въпреки завета на Левски, ние позволяваме някой да ни излиза с обратния аргумент, че няма да гласуват за турци и мюсюлмани\", каза още той. \r\nЦонев заяви, че ДПС е най-патриотичната формация и букет от етноси и религии. \"Формулата на листата и на кмета е точно това, което предлага ДПС. Да градим заедно и да делим хората само по това дали могат или не могат, дали са честни или колко обичат хората, но по друго не може да ги делим, обясни той. Така трябва да се управлява България – с ума, таланта и цвета на нацията, независимо от какъв етнос е и каква религия изповядва. Това е нашето верую\", заключи Цонев. \r\nНа предизборната среща присъстваха още народният представител Хайри Садъков и областният председател на ДПС Смолян Салих Аршински.", "date": "2019.10.23", "title": "Местни избори 2019: Мустафа Карадайъ от Девин: Община Девин има нужда от промяна"}
{"url": "http://www.focus-news.net/news/2019/10/23/2711227/mestni-izbori-2019-glavniyat-prokuror-sotir-tsatsarov-zadarzhaniyat-kmet-na-nesebar-po-printsip-shte-uchastva-v-izborite.html", "text": "Задържаният кмет на Несебър по принцип ще участва в изборите. Това каза пред журналисти главният прокурор Сотир Цацаров по повод задържаните лица в Несебър, предаде репортер на  Агенция „Фокус“ . „Тоест изборния кодекс ни дава възможност да повдигнем обвинение само ако имаме разрешение от ЦИК. Такова разрешение имаме. Изборният кодекс ни дава право да задържаме само ако имаме разрешение от ЦИК имаме и такова разрешение, по отношение на всички лица в това производство, включително и кандидати за кметове и за общински съветници“, добави Цацаров. „Трябва да имаме предвид следното, разрешението за задържане е разрешение за това ние да упражним правомощията на прокуратурата за срок до 72 часа. Така или иначе задържането ще бъде претендирано пред съд, а крайното решение е негово“, посочи още главният прокурор. „Ако мярката се гледа в неделя, ние не нарушаваме ли закона, ако бъдат задържани ние не нарушаваме ли пак закона, а като купуваме гласове не нарушаваме ли закона? Купуването на гласове е престъпление. Нашият отговор на това масирано купуване на гласове, което са установили в Несебър, е това разследване. Ние не правим нищо необичайно, упражняваме правомощията си по закон“, допълни още Сотир Цацаров.  \r\nЦацаров заяви, че е напълно спокоен ден преди изборите на главен прокурор. „Аз лично съм готов за този избор. Не мога да говоря от ваше име. От мое име аз съм готов за този избор много отдавна.  \r\nВиолета СИМЕОНОВА", "date": "2019.10.23", "title": "Местни избори 2019: Главният прокурор Сотир Цацаров: Задържаният кмет на Несебър по принцип ще участва в изборите"}
{"url": "http://www.focus-news.net/news/2019/10/23/2711234/lek-avtomobil-e-avariral-v-parviya-tunel-na-am-lyulin-v-posoka-pernik.html", "text": "Лек автомобил е аварирал в първия тунел на АМ „Люлин“ в посока Перник. Това съобщиха за  Агенция „Фокус“  от пресцентъра на  МВР . Движението е леко затруднено в участъка. Не е ясна причината за инцидента.", "date": "2019.10.23", "title": "Лек автомобил е аварирал в първия тунел на АМ „Люлин“ в посока Перник"}
{"url": "http://www.focus-news.net/news/2019/10/23/2711224/mestni-izbori-2019-d-r-atanas-kambitov-kandidat-za-kmet-na-blagoevgrad-imame-ideya-za-sazdavaneto-na-obshtinsko-uchilishte-v-park-makedoniya-za-obuchavane-na-kadri-za-it-sektora.html", "text": "Имаме идея за създаването на общинско училище в парк „Македония” за обучаване на кадри за IT сектора. Това каза кандидатът за кмет на Община Благоевград д-р Атанас Камбитов, издигнат от ПП ГЕРБ по време на кръгла маса, свързана с развитието на града и малките населени места, предаде репортер на  Радио „Фокус” – Пирин . По думите му в него ще могат да се обучават не само деца, но и възрасjни, като учителите и цялостната дейност ще се финансират от Община Благоевград. Д-р Камбитов посочи, че се обмисля училището да бъде позиционирано в една от сградите на парка. Атанас Камбитов коментира също, че е много наясно с всички проблеми, свързани с Община Благоевград, които съществуват през последните 8 години. Той подчерта, че се стремят да решават всички един по един. „Четири са професионалните гимназии в Благоевград, останалите са хуманитарни. Нашата основна цел е да подпомагаме училищните ръководства, които да привличат повече ученици в професионалните учебни заведения, давайки им перспектива за бъдещо развитие. Особено важно е да подобряваме материалната база, затова работим усилено в тази посока. Всички училища в Благоевград са модернизирани, осигурили сме и модерна техника, която да бъде използвана в процеса на обучение”, уточни д-р Камбитов. Той отбеляза, че е особено важно училищата да работя в посока разширяване на контактите си с бизнеса, за да може да се осигури реализация за учениците, още след като завършат средното си образование.  \r\nД-р Камбитов обърна внимание и на проблемите във висшето образование, като коментира, че трябва да се помисли за законова промяна, която да позволи на бизнеса да осигурява стипендии за учениците, които впоследствие би назначил на работа. Кандидатът за кмет на Община Благоевград каза още, че икономическата обстановка в Благоевград е добра, като той и екипът му са успели да привлекат 311 млн. лв. инвестиции.  \r\nЛивия НИНОВА", "date": "2019.10.23", "title": "Местни избори 2019: Д-р Атанас Камбитов, кандидат за кмет на Благоевград: Имаме идея за създаването на общинско училище в парк „Македония” за обучаване на кадри за IT сектора"}
{"url": "http://www.focus-news.net/news/2019/10/23/2711235/tass-nato-prizovava-stranite-ot-aliansa-da-razshiryat-voennata-pomosht-za-ukrayna.html", "text": "НАТО призовава страните от Алианса да разширят военната помощ за Украйна. Съответният призив отправи генералният секретар на военната организация на Запада Йенс Столтенберг, предава  TACC . \r\nСъгласно думите му, в близко време НАТО ще изпрати своя делегация в Одеса. Норвежкият политик подчерта, че Алиансът подкрепя стъпките за изпълнение на Минските споразумения, като отбеляза, че се вижда напредък в процеса на прилагането им. \r\n \r\n Тереза Герова", "date": "2019.10.23", "title": "ТАСС: НАТО призовава страните от Алианса да разширят военната помощ за Украйна"}
{"url": "http://www.focus-news.net/news/2019/10/23/2711230/reuters-britanskata-politsiya-otkri-39-tela-v-remarke-na-kamion-iztochno-ot-london-politsiyata-smyata-che-prevoznoto-sredstvo-idva-ot-balgariya.html", "text": "Британската полиция откри телата на 39 души, скрити в контейнер за камиони в индустриален имот източно от Лондон, предава  Reuters . Правоохранителните органи смятат, че тежкотоварното превозно средство е пристигнало в страната в събота - от България.  Шофьорът, 25-годишен мъж от Северна Ирландия, е арестуван по подозрение за убийство, съобщиха властите.  \r\n„В момента сме в процес на идентифициране на жертвите, но предполагам, че той ще бъде продължителен“, заяви главният началник на полицията Андрю Маринер. „Арестувахме шофьора на камиона във връзка с инцидента, който ще остане под стража, докато нашите разследвания продължават\". \r\nСпешните служби съобщиха, че телата са открити в индустриален район, разположен на около 20 мили от централната част на Лондон. Всички 39 жертви, 38 възрастни и един тийнейджър, са обявени за мъртви от пристигналите на място медици. \r\n \r\n Тереза Герова", "date": "2019.10.23", "title": "Reuters: Британската полиция откри 39 тела в ремарке на камион източно от Лондон, полицията смята, че превозното средство идва от България"}
{"url": "http://www.focus-news.net/news/2019/10/23/2711233/inzh-aleksi-kesyakov-dobre-e-da-se-interesuvame-ot-meteorologichnata-obstanovka-i-saobshteniyata-na-sluzhbite-za-sastoyanieto-na-traseto-predi-da-tragnem-na-pat.html", "text": "Препоръчително е да се интересуваме от метеорологичната обстановка, съобщенията на службите за състоянието на трасето, по което ще пътуваме и да имаме резервни маршрути, преди да тръгнем на път. Когато температурите са минусови и има вероятност от заледяване, трябва да се обърне повишено внимание на мостовете и естакадите. Това каза инж. Алекси Кесяков, секретар на Държавно-обществената комисия по безопасност на движението по пътищата в интервю за  Агенция „Фокус“  по повод подготовката на автомобила за зимата. „Добре е да се направи преглед на автомобила в сервиз - да бъдат проверени спирачките, спирачната течност и да бъде огледан автомобила отдолу. Разбира се, трябва да имаме комплекта, който е задължителен: светлоотразителен триъгълник, аптечка (в добро състояние), пожарогасител и светлоотразителна жилетка. Тук трябва да добавим, за собствена сигурност, и оборудване за почистване на лед и сняг, въже за теглене, кабели за подаване на ток, фенерче, лопата“, препоръча Кесяков. По думите му не трябва да забравяме, че през зимата, когато тръгваме да пътуваме, резервоарът трябва да е пълен с гориво и мобилният телефон - напълно зареден. Той допълни, че при по-дълги пътувания и сложни метеорологични условия, може да се оборудваме и с комплект топли дрехи, завивка , резервно количество храна. Кесяков съветва още преди да потеглим, да се запознаем с обстановката по трасето, съобщенията на службите, очакваните промени в метеорологичните условия и да уведомим близките си за нашето пътуване. Той е категоричен, че трябва да обърнем внимание и на антифриза, светлините, чистачките и др. „Антифризът трябва да се тества и да бъде със съответните качества за ниските температури. Светлините трябва да са регулирани, системата на чистачките да е изправна и течността за чистачките да бъде за зимно ползване. Акумулаторната батерия е задължително да е заредена. Стъклата на автомобила трябва да са добре почистени отвън и отвътре. Фаровете и светлинните указатели също“, подчерта Кесяков.  \r\nЗорница КОСТАДИНОВА \r\n  \r\n Пълния текст на интервюто четете по-късно в „Мнение”", "date": "2019.10.23", "title": "Инж. Алекси Кесяков: Добре е да се интересуваме от метеорологичната обстановка и съобщенията на службите за състоянието на трасето, преди да тръгнем на път"}
{"url": "http://www.focus-news.net/news/2019/10/23/2711237/sadebni-obzhalvaniya-bavyat-remonta-na-ulitsi-v-k-s-vazrazhdane-v-burgas.html", "text": "Съдебни обжалвания бавят ремонта на улици в к-с „Възраждане“. Това съобщиха от пресцентъра на  Община Бургас . До броени дни се очаква решението на Върховния административен съд по жалба, стопираща изграждането на нов паркинг до бул. „Мария Луиза“ и ремонт на ул. „Цариградска“. Веднага след него ще стартират строителните дейности. \r\nПроектът предвижда паркинг за 200 автомобила и пълна реконструкция на  улицата – подмяна на водопроводни тръби и канализация отдолу, нова настилка, отводняване, нови тротоари, бордюри и прилежащи паркоместа, ново енергоспестяващо осветление и озеленяване, детска площадка, кът за отдих с пейки и беседка в близкото междублоково пространство. \r\nПоради съдебно обжалване се бави стартът за обновяване на още четири улици в к-с „Възраждане“, за които Община Бургас има осигурено европейско финансиране. Това са „Христо Фотев“, „Македония“, „Любен Каравелов“ и „Патриарх Евтимий“. \r\nСъс собствени средства Община Бургас е готова да обнови и „Климент Охридски“, но този проект също е стопиран заради подписки против премахването на част от дърветата по улицата, чиито корени са разрушили тротоара и влизат в приземните помещения на съседни сгради.", "date": "2019.10.23", "title": "Съдебни обжалвания бавят ремонта на улици в к-с „Възраждане“ в Бургас"}
{"url": "http://www.focus-news.net/news/2019/10/23/2711239/nadzorniyat-savet-na-noi-utvardi-proekta-na-zakon-za-byudzheta-na-darzhavnoto-obshtestveno-osiguryavane-za-2020-g.html", "text": "На свое заседание днес Надзорният съвет на Националния осигурителен институт (НОИ) утвърди проекта на Закон за бюджета на държавното обществено осигуряване (ДОО) за 2020 г. Това съобщиха от пресцентъра на  НОИ . В него са отразени параметрите на предвидените за следващата година социално-осигурителни политики в страната. \r\nВ изпълнение на своите правомощия по Кодекса за социално осигуряване, членовете на съвета се запознаха със заложените в документа законови промени и подкрепиха с мнозинство направените предложения. \r\nПредстои съгласуването на проектозакона в Националния съвет за тристранно сътрудничество, приемането му от Министерския съвет и окончателното му гласуване в Народното събрание. \r\nСъстоя се и избор на ново ръководство на Надзорния съвет на НОИ. За председател на ръководния орган на институцията бе избран Стефан Василев от Асоциацията на индустриалния капитал в България. Като представител на изпълнителната власт на поста заместник-председател на съвета застава Калина Петкова, директор на Дирекция „Трудово право, обществено осигуряване и условия на труд“ в Министерството на труда и социалната политика. Заместник-председател от квотата на синдикалните организации ще бъде избран на следващото заседание на съвета. \r\nСъгласно разпоредбите на Кодекса за социално осигуряване председателството на Надзорния съвет на НОИ е с мандат една година и се предава на ротационен принцип между трите страни, участващи в него – изпълнителна власт, работодателски организации и синдикати.", "date": "2019.10.23", "title": "Надзорният съвет на НОИ утвърди проекта на Закон за бюджета на държавното обществено осигуряване за 2020 г."}
{"url": "http://www.focus-news.net/news/2019/10/23/2711242/mestni-izbori-2019-komisar-dimitar-sabchev-odmvr-plovdiv-okolo-1000-politseyski-sluzhiteli-shte-sledyat-za-reda-v-grada-i-oblastta-po-vreme-na-predstoyashtite-izbori.html", "text": "Около 1000 полицейски служители ще следят за реда в Пловдив и областта по време на предстоящите местни избори. Това каза на брифинг заместник-директорът на Областната дирекция на МВР комисар Димитър Събчев, предаде репортер на  Радио „Фокус“ – Пловдив . „Повечето служители са от състава на МВР - Пловдив, като ще има и служители от Главна дирекция „Пожарна безопасност и защита на населението“ и Дирекция „Жандармерия“. В деня на изборите ние ще охраняваме общо 1003 изборни секции или 426 изборни места на територията на Пловдив и областта“, каза Събчев. По думите му всички действия, които до момента са извършили и предстоят да извършат служителите от пловдивската полиция, са в синхрон с указания и разпоредби на МВР и Главна дирекция „Национална полиция“. „В хода на тези наши действия са проведени няколко работни срещи с Районната и Окръжната прокуратура в Пловдив, както и с Районната прокуратура в Карлово, също в Асеновград и Първомай. Всички тези срещи са с цел синхронизиране на действията при и по повод отработване на сигнали за нарушение на изборния процес“, посочи заместник-директорът на Областната дирекция на МВР.  \r\nКомисар Димитър Събчев каза още, че от седмица, по разпореждане на директора на МВР - Пловдив, в уязвимите места, в кварталите с нисък социален статус и с преимуществено ромско население, има засилено полицейско присъствие. „На тези места са изпратени допълнителни полицейски сили – униформени служители, видими за гражданите, с идеята да скъсим разстоянието между нас и гражданите, с цел по-бързо получаване на сигнали“, подчерта той.  \r\nЗаместник-директорът на Областната дирекция на МВР в Пловдив раздели предприетите мерки от полицията предвид местните избори на две части. „Първата част е свързана с охрана на изборните книжа и материали и изборните секции. Работим от седмица, когато започна отпечатването на бюлетините в печатница в града. Целият този процес по работа и отпечатване се проведе под засилена полицейска охрана. Следващият етап бе изваждането на бюлетините и транспортирането им до Областната управа, където също под полицейска охрана те заминаха за общинските избирателни комисии. Там се съхраняват и към момента, отново под засилено полицейско присъствие. Предстои ни на 26 октомври изваждане на тези изборни материали от секционните комисии и настаняването им в изборните места. Там, след като бъдат оставени материалите, запечатваме изборните места, а нашите служители продължават да се грижат за охраната“, посочи Събчев. Той подчерта, че са проведени охранителни обследвания на всички места, където ще се провеждат избори, с цел удостоверяване, че са годни за охрана и за протичане на изборния процес. „В деня на изборите отново ще има засилено полицейско присъствие, както на униформени, така и на цивилни, в уязвимите места и такива с предимно ромско население“, каза заместник-директорът.  \r\nКомисар Димитър Събчев изтъкна, че с приключване на изборния ден в 20.00 часа не приключват ангажиментите на полицията. „След като секционните комисии преброят и изготвят протоколите си, с полицейска охрана ние ще транспортираме материалите до ОИК, съответно на по-късен етап – до София, зала „Арена Армеец“, където те се предават. Всичко това обуславя голям ресурс и обем на организация от наша страна“, каза той и допълни, че всички полицейски служители от Областната дирекция на МВР ще бъдат на работа в изборния ден, с изключение на тези, за които отсъствието е наложително.  \r\n„Вторият етап от нашата дейност, свързана с нормалното протичане на изборния процес, е отработването на всички сигнали, които гражданите подават, във връзка с установени от тях обстоятелства, касаещи евентуално нарушаване на изборните правила. Ние имаме пряка комуникация и всички тези сигнали се отработват под наблюдението на Прокуратурата в максимално кратък срок“, посочи комисар Събчев.  \r\nТони МИХАЙЛОВ", "date": "2019.10.23", "title": "Местни избори 2019: Комисар Димитър Събчев, ОДМВР - Пловдив: Около 1000 полицейски служители ще следят за реда в града и областта по време на предстоящите избори"}
{"url": "http://www.focus-news.net/news/2019/10/23/2711236/mvnr-posolstvoto-ni-v-london-proveryava-informatsiyata-za-intsidenta-v-grafstvo-eseks-velikobritaniya.html", "text": "Към момента Министерството на външните работи не разполага с информация относно публикации в британски медии за намерени мъртви 39 души в камион, за който се твърди, че е дошъл от България във Великобритания. Това съобщиха от пресцентъра на  Министерството на външните работи . Според британските медии камионът е открит в графство Есекс. \r\nПосолството ни Лондон е в контакт с местните власти и проверява случая.", "date": "2019.10.23", "title": "МВнР: Посолството ни в Лондон проверява информацията за инцидента в графство Есекс, Великобритания"}
{"url": "http://www.focus-news.net/news/2019/10/23/2711243/mestni-izbori-2019-d-r-andrey-kovachev-s-kategorichna-podkrepa-za-zdravko-dimitrov-za-kmet-na-plovdiv.html", "text": "Заместник-председателят на Групата на ЕНП в Европейския парламент д-р Андрей Ковачев заяви във видеообръщение към пловдивчани категоричната си подкрепа за кандидата на ПП ГЕРБ за кмет на Община Пловдив Здравко Димитров. Ковачев сподели впечатленията си, че за последните 8 години, при управлението на ГЕРБ, Пловдив се е преобразил по удивителен начин и се е превърнал в модерен европейски град, който заслужено заема своето място сред останалите Европейски столици на културата, съобщиха от пресцентъра на  ГЕРБ . \r\n„Убеден съм, че г-н Здравко Димитров има нужния потенциал и управленски опит да отговори на динамиката на развитието на града, да чуе вас, гражданите на Пловдив, за да се превърне той в още по-добър град за живеене\", заяви в своето обръщение към пловдивчани д-р Андрей Ковачев. Той увери, че градът ще продължи да има директен достъп до европейските институции и европейската солидарност, с цел реализация на още повече проекти за подобряване на инфраструктурата и градската среда, за икономика с висока добавена стойност, за младежки политики и култура, за по-чиста околна среда. \r\nКовачев, чиито род има корени в Пловдив, не допуска градът да няма дясно управление и призова гражданите да се обединят около кандидатите за кмет на община, кметове на райони и общински съветници от ГЕРБ, като заяви, че цялата политическа партия застава зад поетите към гражданите ангажименти и всички ще работят за тяхната реализация.  \r\n„Благодаря на Андрей Ковачев за подкрепата! Още повече, че тя идва от един човек силно свързан с Пловдив, който като член на Европейския парламент винаги е помагал и работил за града ни\", заяви в отговор Здравко Димитров.", "date": "2019.10.23", "title": "Местни избори 2019: Д-р Андрей Ковачев с категорична подкрепа за Здравко Димитров за кмет на Пловдив"}
{"url": "http://www.focus-news.net/news/2019/10/23/2711238/orf-izraelski-dron-se-razbi-v-livan.html", "text": "Израелски дрон се е разбил в Ливан, близо до границата му със страната, съобщава австрийската обществена медия  ORF . Местни медии съобщиха, че безпилотният апарат е бил свален от цивилно лице – с пушка. От израелската армия обаче твърдят, че дронът е паднал сам по време на рутинна операция близо до границата. Няма официално изявление от ливанските военни. \r\nВ началото на септември напрежението по границата между Израел и Ливан ескалира. Двете държави разменят обвинения за инциденти, стигна се дори до размяна на огън. Израелските власти обвиняват Бейрут в подпомагане на иранските милиции.  \r\n \r\n Тереза Герова", "date": "2019.10.23", "title": "ORF: Израелски дрон се разби в Ливан"}
{"url": "http://www.focus-news.net/news/2019/10/23/2711240/sport-zverev-priklyuchi-uchastieto-si-v-bazel.html", "text": "Александър Зверев приключи участието си в Базел след поражение в два сета от Тейлър Фриц – в отделните части 6:7, 4:6 за час и 26 минути на корта. Американецът не само отстрани Зверев в първия кръг на турнира, но и не позволи на световния № 6 да се доближи до класиране на финалите в Лондон. Зверев заема седмото място в годишната ранглиста, но е преследван от Матео Беретини и Роберто Баутиста Агут, а преднината му пред испанеца, който е девети, е само 370 точки. \r\nЗа Фриц това е първа победа срещу Зверев от общо три мача и реванш за загубата във Вашингтон преди три сезона, и за петсетовото поражение на Уимбълдън миналата година.", "date": "2019.10.23", "title": "Спорт: Зверев приключи участието си в Базел"}
{"url": "http://www.focus-news.net/news/2019/10/23/2711241/ikonomicheskiyat-i-sotsialen-savet-predlaga-natsionalnata-programa-za-razvitie-balgariya-2030-da-ima-osnovna-integralna-tsel.html", "text": "Икономическият и социален съвет (ИСС) беше домакин на среща с представители на Министерството на финансите, на която бе обсъден проекта на визия на Националната програма за развитие „България 2030“. Това съобщиха от пресцентъра на  ИСС . Дискусията  за целите и приоритетите на бъдещия стратегически документ бе организирана по молба на Министерството на финансите за консултация и е втората в ИСС на тази тема. \r\nЧленовете на ИСС разгледаха обстойно предложената визия и коментираха задълбочено както целите и приоритетите, така и  предложените индикатори, които биха измервали напредъка на страната ни. Те оцениха предложения за обсъждане документ като добра основа да продължат дискусиите и да се оформят по-конкретни предложения за нови политики и мерки за ускорено развитие на България в следващите 10 години. \r\nОсобен акцент в дискусията бе предложението от няколко представители на ИСС във визията на  „България 2030“ да има заложена една обща цел на развитие, която да бъде критерий за развитието на страната, за по-ускорен растеж и за по-ускорена конвергенция. Според участниците в дискусията това се налага още повече, че в отделни други стратегически документи вече има такива заложени цели за конвергенция. „Интегрална цел на националната програма за развитие в следващите 10 години е необходима и за да се координират другите цели и подцели“, подчертаха от ИСС. \r\nЗа втори път представители на ИСС коментираха, че е необходимо, преди да се приеме окончателно стратегическият документ за  бъдещето развитие на страната, да се направи анализ и изводи за изпълнението на предишния период и постигнатото и непостигнатото от програмата „България 2020“. \r\nДруги основни теми на обсъждането бяха демографията и свързаните с нея жизнен стандарт и неравенства, технологичната трансформация и инвестициите в научно изследователска и развойна дейност, образованието и дигиталните умения и др.  \r\nПредставителите на Министерството на финансите отговориха на въпроси и приеха предложенията на ИСС, които ще бъдат представени в по-нататъшната работа по разработване на националната програма „България 2030“. Те информираха, че съгласно концепцията по разработване на този национален стратегически документ с хоризонт до 2030 г. се предвижда той да бъде обсъден през октомври т.г. с всички заинтересувани страни. Предстои също Министерският съвет да одобри визията, а след това да се детайлизират правителствените намерения в отделните области на политики, както и да се изготви индикативна финансова рамка, оценка на въздействието и механизъм за контрол и наблюдение на изпълнението на програмата.", "date": "2019.10.23", "title": "Икономическият и социален съвет предлага Националната програма за развитие „България 2030“ да има основна интегрална цел"}
{"url": "http://www.focus-news.net/news/2019/10/23/2711250/mestni-izbori-2019-lyubomira-gancheva-abv-listata-ni-za-obshtinski-savetnitsi-v-plovdiv-shte-e-tran-v-petata-na-vsichki-opitvashti-se-da-razsipvat-imushtestvoto-na-grada.html", "text": "Листата ни за общински съветници в  Пловдив ще е трън в петата на всички опитващи се да разсипват имуществото на града. Това каза кандидатът за кмет на Пловдив и водач на листата на АБВ за общински съветници в града Любомира Ганчева в интервю за  Агенция „Фокус“   за основните теми на града. Според нея основният най-голям проблем е, че Пловдив се управлява порочно вече от 20 години. „В Пловдив няма битки на политики, на каузи, а на икономически интереси. Това се вижда по всичките секторни политики“, каза още Ганчева. По думите й най-важните проблеми са доходите, които са вследствие от липсата на каквато и да е  работеща икономика, на инвестиции за община Пловдив. „Проблемите са в социалните услуги, като разсипания градски транспорт, като едни от най-скъпите детски градини и ясли. Проблемите са в това, че младите хора по никакъв начин не разбират, че са фокус за общината, защото те не са и такъв през последните години. Всъщност тези проблеми и увереността, че аз мога да ги реша, бяха причината да се впусна в тези избори и като кандидат за кмет и като водач на листата за общински съветници“, допълни още Ганчева.  \r\nДеница КИТАНОВА \r\n Пълния текст четете по-късно в раздел „Мнение“", "date": "2019.10.23", "title": "Местни избори 2019: Любомира Ганчева, АБВ: Листата ни за общински съветници в  Пловдив ще е трън в петата на всички, опитващи се да разсипват имуществото на града"}
{"url": "http://www.focus-news.net/news/2019/10/23/2711246/prof-igor-reznik-universiteta-hebrew-v-yerusalim-stvolovite-kletki-imat-ogromen-potentsial-v-meditsinata.html", "text": "Стволовите клетки имат огромен потенциал в медицината. Това съобщи на пресконференция проф. Игор Резник, от Университета Hebrew в Йерусалим, който е координатор на проекта TRANSTEM и e специалист по костно-мозъчни стволови клетки, предаде репортер на  Радио „Фокус“ – Варна  . Той посочи, че трансплантациите на стволови клетки се увеличава всяка изминала година в световен мащаб. До момента проф. Резник и неговият екип в Университетска болница „Св. Марина\" във Варна са направили повече от 100 трансплантации на стволови клетки, предимно при хематологични заболявания. В допълнение,  е започнато и клинично изпитване за използването на костно-мозъчни стволови клетки при автоимунни заболявания като множествена склероза. Специалистът подчерта, че към момента е необходимо да се изгради инфраструктурата, да се обучат специалисти в България, които да извършват подобни интервенции, но така също и да работят върху изучаването на свойствата на стволовите клетки. „Всеки ден, ние научаваме нещо ново за този тип клетки, медицината се развива  изключително динамично  и ние вярваме, че в обозримо бъдеще ползата от стволовите клетки ще бъде огромна за лекуването на различни тежки болести, дори и за спасяването на човешки живот“, добави експертът. По думите му, успеваемостта при трансплантациите е различна и тя зависи от типа интервенция, която се е извършила. „Ако се прави естетическа или по-лека операция, успеваемостта при използване на стволови клетки е над 90%, но в пъти по-малка е успеваемостта при последна фаза на дадено смъртоносно заболяване . Както казах – ние сме в зората на големите открития“, подчерта проф. Игор Резник.  Според него, за да напредва медицината в тази област, която е изключително важна, е необходимо всички центрове в света да се обединят, да споделят идеи и открития. „Нито един от водещите световни центрове за трансплантации не работи изолирано от експериментални научни лаборатории, продуциращи фундаментални научни резултати. Това е същността на съвременната медицина в нейния път от изкуството към науката. Ето защо постоянните изследвания в тази област са абсолютно необходими за съвременното развитие на медицината.\", коментира още проф. Резник.  \r\nПо отношение на стволовите клетки, взимани от пъпната връв на бебетата, експертът в областта посочи, че към момента няма точни данни дали в реална ситуация биха могли пробите да се ползват. „ В Европа все още са много малко трансплантациите, които са правени с такъв тип клетки, за да се извадят категорични мнения. Въпреки всичко, както вече казах – не се знае дали след 10 години няма да се намери широко приложение за този тип клетки, защото медицината се развива с огромна скорост“, каза в заключение проф. Игор Резник.  \r\nДесислава ВАСИЛЕВА", "date": "2019.10.23", "title": "Проф. Игор Резник, Университета Hebrew в Йерусалим: Стволовите клетки имат огромен потенциал в медицината"}
{"url": "http://www.focus-news.net/news/2019/10/23/2711245/pregled-na-mezhdunarodnite-novini-do-1300-chasa-agentsiya-fokus.html", "text": "Британската полиция откри телата на 39 души, скрити в контейнер за камиони в индустриален имот източно от Лондон, предава  Reuters . Правоохранителните органи смятат, че тежкотоварното превозно средство е пристигнало в страната в събота - от България.  Шофьорът, 25-годишен мъж от Северна Ирландия, е арестуван по подозрение за убийство, съобщиха властите.  \r\n„В момента сме в процес на идентифициране на жертвите, но предполагам, че той ще бъде продължителен“, заяви главният началник на полицията Андрю Маринер. „Арестувахме шофьора на камиона във връзка с инцидента, който ще остане под стража, докато нашите разследвания продължават\". \r\nСпешните служби съобщиха, че телата са открити в индустриален район, разположен на около 20 мили от централната част на Лондон. Всички 39 жертви, 38 възрастни и един тийнейджър, са обявени за мъртви от пристигналите на място медици. \r\n*** \r\n \r\n  Министерствата на вътрешните работи на Косово и Северна Македония подписаха протокол за създаване на Съвместна работна група, чиято цел ще бъде преодоляване на заплахите за сигурността, предава държавната  RTK . Протоколът беше подписан от генералния директор на косовската полиция Рашит Келай и колегата му от Северна Македония Сасо Тасевски. \r\nВ прессъобщението се подчертава, че Съвместната работна група има за цел увеличаване на прякото сътрудничество между двете страни с цел премахване на различни опасности за реда и обществената сигурност, борбата с организираната престъпност и тероризма. \r\n*** \r\n \r\n  Албания ще се оттегли от балканския „мини Шенген\", ако Прищина не бъде включена в проекта. Това предупреди министърът на външните работин на Албания Гент Чакай, предава скопското електронно издание  МКД . \r\n„Премиерът Рама има съществено условие, което не подлежи на преговори. То гласи, че ако Косово бъде изключено от това сътрудничество, и Албания ще се оттегли незабавно от него\", подчерта първият дипломат на Тирана в интервю за KTV, цитирано от изданието.   \r\n„Косово е червената линия за Албания в отношенията със Западните Балкани\", допълни Чакай. Съгласно думите му, в региона „не трябва да се вземат решения за облекчение без включването на Косово\". \r\nМинистърът сподели мнението си за необходимостта от промяна на термина „мини Шенген“. „Това беше тристранна среща на Еди Рама, Александър Вучич и Зоран Заев, след предишни разговори. Скоро се очаква да имаме срещи с Черна гора и Хърватия, с Косово и т.н. Това няма да бъде тристранна инициатива\", обсяни Чакай и добави, че Прищина, Подгорица и Сараево са поканени да се присъединят към инициативата. \r\n*** \r\n \r\n  Европейският парламент ще обсъди в дневния ред на пленарната сесия резолюция, с която ще поиска отново започване на преговори за членство в Общността за Северна Македония и Албания, съобщава електронното издание на скопския вестник  „Независен“ . \r\nЕП вече сподели позиция, че Скопие и Тирана трябва да започнат преговори за присъединяване към Съюза, а извънредната резолюция ще подчертае, че консенсусът на последната среща на върха на ЕС не е постигнат главно заради съпротивата на Франция. Очаква се дебатът да започне в следобедните часове на деня.  \r\nВ проекторезолюцията на фракцията на социалдемократите се критикува „ролята на президента на Франция и други държави-членки“ за блокиране на преговорния процес с двете балкански страни.  \r\nОчаква се депутатите да припомнят на държавите-членки, че Съветът трябва да поеме отговорност за решението, да действа в съответствие със собствените си ангажименти и да се придържа към принципа на собствените си заслуги при оценката на страните-кандидатки. \r\nПредложените изменения предвиждат приветствие на „решимостта на Северна Македония да продължи напред в дневния ред на реформите за ЕС“ и похвала за „положителните резултати на дипломацията на Северна Македония“, особено по отношение на двустранните споразумения с Гърция и България. \r\n*** \r\n \r\n  Националният съвет на Австрия се събира на първо заседание след предсрочните парламентарни избори в страната, съобщава националният ежедневник  Der Standard . \r\nПърва точка в дневния ред на всички 183 депутати е полагането на клетва, че ще гарантират спазването на Конституцията и ще изпълняват добросъвестно своите задължения.  \r\nОт редакцията привеждат данни, от които става ясно, че в новия австрийски парламент – 27-ми по ред в следвоенната история на страната, има рекорден брой народни представители от нежния пол – 72, или 39,34% от всички депутати. Отбелязва се също така, че партиите, в чиито редици има поне 40% жени, ще получават допълнителни финансови стимули от бюджета. Победителят на изборите – Австрийската народна партия (АНП) на Себастиан Курц и бившият й коалиционен партньор „Партията на свободата на Австрия“ на Норберт Хофер, не попадат в тази група. \r\n*** \r\n \r\n  Още един представител на ръководството на „Фолксваген“ потвърди, че няма промяна в решението на германския автомобилен концерн за изграждането на новия завод в Турция, съобщава икономическото издание  Das Handelsblatt . \r\n„Не планираме алтернативно местоположение за завода“, дори и след началото на новата, трета по ред военна операция на Турция в Северна Сирия, обясни на пресконференция пред журналисти Андреас Тостман, директор по производството. Това означава, че въпреки операцията на Анкара, новият завод на „Фолксваген“ вероятно ще бъде изграден както е планирано – в района на град Измир. От компанията повториха, че следят внимателно ситуацията. Тосман подчерта, че все пак официалното решение е в процес на „изчакване“. Веднага щом такова бъде взето, концернът ще направи публично изявление.  \r\nНа фона на докладите от последните дни, съгласно които „Фолксваген“ отменя решението си за изграждането на свой завод на територията на Турция, във вторник говорител на компанията, отговарящ за производството, подчерта пред кореспондент на държавната информационна агенция Anadolu Agency, че германският автомобилен концерн не търси активно алтернативно място за съоръжението на стойност над един милиард евро. \r\n„Следим отблизо развитието на ситуацията… Не търсим активно алтернативно място“ за завода, увери Лесли Ботге. \r\nВ края на август Надзорният съвет на „Фолксваген“ бе взел окончателно решение за новия си завод в Турция. Според съобщенията, обектът в провинция Маниса край град Измир трябваше да има годишен капацитет от 300 000 превозни средства. Началото на строителството беше планирано за края на 2020 г., началото на производството за 2022 г. Разходите по проекта бяха оценени на около 1,5 милиарда евро. \r\n„Фолкваген“ обмисля от месеци къде да открие новия си завод, като освен Турция, сред потенциалните кандидати бе и България. В предходните седмици в медиите се появиха множество публикации, в които се твърдеше, че германският концерн е избрал района около Измир за новия си завод. Окончателното решение се очакваше в началото на текущия месец. \r\n***", "date": "2019.10.23", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/23/2711212/politsiyata-izdirva-dvama-balgarski-grazhdani-vav-vrazka-s-vodeno-razsledvane.html", "text": "Във връзка с водено досъдебно производство, полицията издирва двама български граждани. Това съобщиха от пресцентъра на  МВР .  24-годишният Дмитрий Степанович Куцарев е висок 162 см, с атлетично телосложение, къса кестенява коса.  \r\n48-годишният Валентин Борисов Белилов, висок 172, слаб, с къса черна коса. Мъжете се били забелязани последно в София.  \r\nПолицията умолява гражданите, които разполагат с информация за местонахождението им, да помогнат за издирването като се обадят на телефони 112 или в най-близкото районно управление на МВР.", "date": "2019.10.23", "title": "Полицията издирва двама български граждани във връзка с водено разследване"}
{"url": "http://www.focus-news.net/news/2019/10/23/2711252/sdvr-prodalzhava-da-sledi-i-ustanovyava-hora-s-nepristoyni-proyavi-po-vreme-na-futbolni-sreshti.html", "text": "Продължават полицейските действия за установяване и вземане на отношение спрямо всички, демонстрирали непристойно поведение по време на футболни срещи, проведени в София. До момента са установени  27 души с подобни прояви. Това съобщиха от пресцентъра на  МВР . \r\nВчера в районни управления  на СДВР са задържани шестима, а в днешния ден – още двама, държали се непристойно по време на футболна среща, проведена в края на месец септември между професионалните футболни клубове  на „Славия“  и „Левски“. Така общият брой на задържаните към момента става 23-ма души, като се очакват и други четирима да се явят в полицията. Спрямо 12 от тях са наложени принудително-административни мерки - глоба в размер на 1000 лева и 2 години забрана за посещение на спортни мероприятия. На четирима са наложени забрани за посещение за срок от 2 години и по 60 часа общественополезен труд, а един е с наложена глоба от 1000 лева и 1 година забрана за посещение на спортни събития. Един е предаден на Комисията за борба с противообществени  прояви на малолетни и непълнолетни. Материалите по отношение на един от установените са докладвани в съда и се очаква решение, а друг е оправдан в съда. Срещу трима от задържаните са образувани досъдебни производства по чл. 325 от НК.  \r\nПолицията няма да толерира подобно поведение и спрямо нарушителите ще бъде прилагана цялата строгост на закона.", "date": "2019.10.23", "title": "СДВР продължава да следи и установява хора с непристойни прояви по време на футболни срещи"}
{"url": "http://www.focus-news.net/news/2019/10/23/2711251/mestni-izbori-2019-petar-paunov-kandidat-za-kmet-na-kyustendil-zapochva-aktivnoto-izgrazhdane-na-koridor-8-industrialna-zona-i-sportna-arena.html", "text": "Започва активното изграждане на Коридор №8. Заедно с трансевропейския път, в Кюстендил изграждат индустриална зона и спортна арена. Това стана ясно по време на провелата се в Кюстендил пресконференция на кандидата за кмет на Община Кюстендил Петър Паунов от Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”. На нея присъстваха Красимир Велчев, зам.-председател на парламентарната група на ГЕРБ и член на Изпълнителната комисия, Областният координатор на ГЕРБ - Виктор Янев и народният представител от ГЕРБ Кирил Калфин, предаде репортер на  Радио „Фокус” – Кюстендил . „Ние сме твърдо решени всички ангажименти, които сме поели като партия, парламентарно мнозинство, правителство и министър-председател пред кмета на Кюстендил, да бъдат изпълнени до края на мандата на настоящото Народно събрание, от който остават още 2 години. Имам честта, от името на Изпълнителната комисия на ПП ГЕРБ да обявя отново решението на ръководния орган на партията, на нейния председател и министър-председател Бойко Борисов, да бъде подкрепен Петър Паунов в кандидатурата му за кмет, да бъде подкрепен неговият екип и листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”, каза Красимир Велчев. „Остават няколко решаващи дни в една нелека предизборна кампания - дни, в които отново трябва да подчертаем, че приоритетите на Кюстендил са и национални, и европейски приоритети. Дългогодишната ни съвместна работа, както с премиера и с централното ръководство на ГЕРБ, така и с ръководството на Европейската народна партия вече трябва да дадат плодовете си в развитието на региона и реализацията на ключови инфраструктурни проекти”, каза Петър Паунов. От своя страна Красимир Велчев представи ангажиментите, поети от правителството във връзка с развитието на община Кюстендил. „Ангажиментът, който сега е поет от правителството във връзка с развитието на региона - и това е приоритет не само за Кюстендил, но и национален и европейски приоритет, е изграждането на коридор №8. За Кюстендил този трансевропейски път е изключително важен - ще се отрази много благоприятно на развитието на общината, както е важен и за свързаността на Западните Балкани и на всички европейски държави. Даваме си сметка всички, че това е много голям и не е само български проект, а европейски, и не може да бъде завършен за толкова кратко време, но за оставащите 2 години ние сме твърдо решение да започне активното му изграждане”, каза Велчев. По думите му той е важен за Кюстендил, не само защото го превръща в ключов пункт от свързаността на страните от Западните Балкани, но и заради възможността за изграждане на съпътстваща инфраструктура, с подкрепата на правителството. Във връзка с изграждането на коридор №8, общината планира да изгради индустриална зона в Кюстендил. „В съвместните ни планове за общината влиза и изграждането на голяма спортна зала – като Арена Армеец в София. Кюстендил е спортен град и заслужава да има такава Арена, която ще има възможности за провеждането на международни състезания и големи културни събития. Ние сме част от Местната коалиция, водена от г-н Паунов, и той има пълната ни подкрепа“, заяви още Красимир Велчев. „Тук съм, за да заявя лично подкрепата, която имат кметът Петър Паунов, неговият досегашен екип и листата за общински съветници, която сега той води за изборите в неделя, от премиера, от правителството и от политическа партия ГЕРБ”, каза Велчев. По думите му не само в Кюстендил, а из цялата страна има бивши военни поделения, които са занемарени и не се използват за нищо. Те са към областната управа, но ще бъдат прехвърлени към общините, за да може да се реновират и преустроят от инвеститори. Екипът на кмета вече има проект и съм сигурен, че той ще бъде реализиран съвсем скоро. „В още един много важен за Кюстендил сектор - селското стопанство, отдавна водим разговори с г-н Паунов, и от следващия програмен период населените места в община Кюстендил ще могат да кандидатстват с проекти по програмата за развитие на селските региони. Обсъждали сме в Изпълнителната комисия и с премиера, и е взето решение Кюстендил да бъде включен в програмата, дори без да се чака да изтече 4-годишният период, а още сега - с отварянето на новите мерки, земеделските производители от този район да могат да кандидатстват за финансиране”, каза Велчев. И Кирил Калфин, като представител на парламентарната група на ГЕРБ, увери, че има планове, във връзка с изграждането на Коридор №8, в Кюстендил да бъде изградена и спортна зала, която да отговаря на всички изисквания за провеждането на международни спортни състезания, както и за сцена на големи културни събития.  Областният координатор на ГЕРБ - Виктор Янев - благодари на Красимир Велчев за подкрепата, която Кюстендил има в лицето на правителството и партия ГЕРБ. „Съвместната работа на екипа на кмета Петър Паунов и на общинските съветници с премиера и правителството, дава своите много добри резултати. Тази екипна работа ще продължи, за да може всички населени места в Кюстендил да бъдат благоустроени, земеделските производители да получат европейска подкрепа, да се развива туризмът и балнеолечението\", каза Виктор Янев.  \r\nВенцеслав ИЛЧЕВ", "date": "2019.10.23", "title": "Местни избори 2019: Петър Паунов, кандидат за кмет на Кюстендил: Започва активното изграждане на Коридор №8, индустриална зона и спортна арена"}
{"url": "http://www.focus-news.net/news/2019/10/23/2711254/mestni-izbori-2019-komisar-dimitar-sabchev-odmvr-plovdiv-okolo-10-sa-podadenite-do-momenta-signali-za-narusheniya-vav-vrazka-s-predstoyashtite-izbori.html", "text": "Около 10 са подадените до момента сигнали за нарушения в Пловдив и областта във връзка с предстоящите избори. Това каза на брифинг заместник-директорът на Областната дирекция на МВР комисар Димитър Събчев, предаде репортер на  Радио „Фокус“ – Пловдив . Комисар Събчев посочи, че се работи по сигналите под ръководството на прокуратурата. „Тези сигнали най-често касаят увреждане на агитационни материали, право на достъп до ефирно време в телевизия, също за съмнителни лица, които пребивават на определени места. Има образувано бързо производство по сигнал от гражданин, който се съмнява в автентичността на поставен от негово име подпис. Текат процесуални действия, извършват се експертизи“, каза Събчев и добави, че към момента няма задържани лица във връзка с нарушение на изборните правила.  \r\n„Сигналите са предимно от граждани. Имаме готовност като ресурсно осигуряване, за да се отработват всички постъпили сигнали. Необходимият брой служители е наличен и нямаме притеснения от тази гледна точка“, посочи заместник-директорът на Областната дирекция на МВР. На въпрос дали някои от получените сигнали касаят купуване на гласове, комисар Димитър Събчев отговори, че има сигнали с такъв оттенък. „При тях обаче няма конкретика, а само догадки. Дадени лица са чули и се съмняват в нещо, забелязали са непознати лица няколко дни подред в определени райони. В един от сигналите се коментира получаването на сума, предлагана за гласове, но тя е незначителна“, уточни той.  \r\nТони МИХАЙЛОВ", "date": "2019.10.23", "title": "Местни избори 2019: Комисар Димитър Събчев, ОДМВР - Пловдив: Около 10 са подадените до момента сигнали за нарушения във връзка с предстоящите избори"}
{"url": "http://www.focus-news.net/news/2019/10/23/2711255/sport-inter-priema-dovechera-borusiya-dortmund-v-mach-ot-grupa-f.html", "text": "Интер приема довечера Борусия Дортмунд в мач от група F. Двубоят на „Джузепе Меаца“, както и реваншът в Дортмунд на 5 ноември, са от ключово значение за класирането на осминафинал. Предвид присъствието на Барселона в групата, резултатите в директните мачове между италианци и германци ще са решаващи. Интер вече направи една грешна стъпка с 1:1 срещу Славия Прага у дома и при нова такава, шансовете на „нерадзурите“ ще паднат към нулата. Борусия изпусна у дома Барселона след 0:0, после взе своето в Прага с 2:0 и ако спечели нещо в Милано, жълто-черните ще си разчистят пътя към фазата на елиминациите.", "date": "2019.10.23", "title": "Спорт: Интер приема довечера Борусия Дортмунд в мач от група F"}
{"url": "http://www.focus-news.net/news/2019/10/23/2711247/izvestiya-rusiya-do-kakvo-shte-dovedat-dogovorkite-za-siriya.html", "text": "Москва прави в Сирия това, което не успяха да направят американците. Така накратко могат да се характеризират резултатите от състоялите се на 22 октомври преговори между президентите на Русия и Турция Владимир Путин и Реджеп Таийп Ердоган. След края на срещата двете страни съгласуваха Меморандум за разбирателство, който се отнася за бъдещите действия по разрешаването на ситуацията в Североизточна Сирия. При това не съвсем отдавна изглеждаше, че след кратката пауза, за която се договориха Анкара и Вашингтон, турците ще възобновят бойните действия срещу кюрдските въоръжени отряди в този район. Но сега този сценарий се отменя. И Москва ще се постарае да направи така, че това крехко затишие да прерасне в дългосрочен мир, пише руското издание „Известия“ в материал, представен без редакторска намеса. \r\n \r\n Десет точки за мир \r\n \r\nПътуването на турския лидер Реджеп Тайип Ердоган беше договорено на 15 октомври. По време на телефонен разговор Владимир Путин покани своя турски колега да направи работно посещение в Русия, за да обсъди военната операция „Извор на мира“, която турците провеждат в Сирия срещу кюрдските „Отряди за народна самоотбрана“. Анкара ги смята за терористична организация. Човек обаче едва ли би могъл да очаква, че посещението на турския президент ще бъде толкова продуктивно. След разговорите в Сочи на 22 октомври, които продължиха повече от шест часа, лидерите на двете страни се договориха за меморандум за разбирателство в десет точки. \r\nДокументът традиционно отчита ангажимента на двете страни за запазването на териториалната цялост на Сирия и борбата с тероризма. Но разпоредбите, които отчитат ситуацията „на място“ в сегашния им вид, бяха истински пробив. Освен това Москва и Анкара очертаха стъпките, които трябва да бъдат предприети през следващите дни, за да обезвредят ситуацията. \r\n„От 12:00 часа на 23 октомври 2019 г. части от руската военна полиция и сирийската гранична служба се въвеждат от сирийската страна на сирийско-турската граница извън зоната на операция„ Изтвор на мира“. Те ще улеснят изтеглянето на части от кюрдските Отряди за народна самоотбрана и техните оръжия на 30 км от сирийско-турската граница, което трябва да бъде завършено до 150 часа след 12:00 часа на 23 октомври 2019 г. От този момент съвместни руско-турски патрули ще започнат на дълбочина 10 км от границата на запад и изток от района на операцията „Извор на мира“, с изключение на град Камишли“, се казва в документа. \r\nНа пресконференция след разговорите Владимир Путин подчерта, че Реджеп Тайип Ердоган \"е дал подробни обяснения относно целите и задачите на турската военна операция по границата със Сирия“. Руският лидер посочи, че съчувства на желанието на Турция да гарантира своята сигурност. След разговорите Путин се обади и на сирийския президент Башар Асад и говори за постигнатите споразумения. Той ги подкрепи. \r\n \r\n Руски рецепти вместо американските \r\n \r\nТурция започна операция „Извор на мира“ срещу кюрдските въоръжени формирования на 9 октомври. Тя се проведе в резултат от договора между Ердоган и американския му колега Доналд Тръмп, в рамките на който САЩ се съгласиха да изтеглят своята войска от пограничните райони на Сирия. Фактически това стана „зелена светлина“ за началото на бойните действия. \r\nВ рамките на няколко дни Анкара, с подкрепата на сирийската въоръжена опозиция, успя да окупира град Тел Абаяд и околните селища, придвижвайки се на около 30 км на юг. Освен това турците превзеха град Рас ал Айн и районите югозападно от него - също на дълбочина около 30 км от границата. \r\nНа фона на турската офанзива диалогът между Дамаск и ръководството на т. нар. Автономен регион източно от Ефрат беше засилен с руско посредничество. В резултат на това страните се споразумяха за въвеждането на части на сирийската армия в редица градове, които контролираха кюрдските въоръжени сили. Сред тях са Ракка, Табка, Хасака, Камишли, Манбидж и Айн Иса. \r\nМеждувременно САЩ, които сякаш се отдръпваха от процесите около източната част на сирийско-турската граница, скоро отново влязоха в играта. Вицепрезидентът Майк Пенс пристигна в Анкара на 17 октомври. След четиричасови разговори с Реджеп Тайип Ердоган беше решено да се прекрати турската операция за пет дни. През това време Вашингтон обеща да изтегли кюрдските военни части извън така наречената зона за сигурност - гранична ивица с широчина 32 км. \r\nОчевидно американците не успяха напълно в това, като се има предвид, че Анкара в един момент започна да заплашва с възобновяване на военните действия. В същото време настоящият меморандум за Сирия, който беше договорен от Владимир Путин и Реджеп Тайип Ердоган, ясно показва, че Москва прихваща дневния ред от Вашингтон. В крайна сметка сега има допълнителни 150 часа и именно Русия ще предприеме окончателното изтегляне на кюрдските формирования от териториите, където турците не са готови да се примирят с присъствието им. \r\nОсвен това укрепването на руските позиции (и отслабването на американските) в този регион дава надежда за по-тесни и по-продуктивни контакти между Дамаск и кюрдския автономен регион и за окончателно помирение между тях. Поне доскоро САЩ активно подкрепяха сепаратистките тенденции на източния бряг на Ефрат. Сега можем да разчитаме на засилване на обратните тенденции. За това говори Владимир Путин на пресконференцията. Според него само в рамките на диалога „могат да бъдат изцяло отчетени и реализирани всички права и интереси на кюрдския народ и кюрдите, като неотделима част от многонационалния сирийски народ“. \r\nНо е очевидно, че якакъв специален политически статус за районите източно от Ефрат едва ли ще бъде обсъждан. В Дамаск това винаги е било изразявано по недвусмислен начин. Съседите на Сирия също не харесват тази идея. Особено Турция, която по време на кризата в съседна страна прави всичко, за да предотврати независимостта на кюрдите. А руският външен министър Сергей Лавров наскоро каза, че те трябва да бъдат включени в сирийското правно поле, за да се изключи съществуването на въоръжени групи, действащи извън рамките на сирийската конституция. А именно такива незаконни въоръжени групировки днес са, наред с други, са „Отрядите за народна самоотбрана“. \r\n \r\n Бъдещето не е безоблачно \r\n \r\nКакъвто и да е пробивът на новите споразумения между Москва и Анкара, в настоящата ситуация има няколко лъжици катран, които ще трябва да бъдат щателно почистени от бъчвата с мед. При това Владимир Путин обърна внимание на пресконференция, казвайки, че „Сирия трябва да бъде освободена от незаконното военно присъствие на чуждестранни страни“. \r\nРазбира се, говорим предимно за американците. Въпреки че Доналд Тръмп изтегли по-голямата част от контингента през последните дни, все още има някои американски войски на сирийска земя. Част - на юг, основно в Ат Танф, в пресечната точка на сирийската, иракската и йорданската граница. Другата част е източно от Ефрат. Освен това, в последния случай, те защитават нефтените находища, за които се твърди, че е възможно да бъдат завладени от бойци на „Ислямска държава“. С други думи, САЩ по всяко време отново могат да започнат да играят далеч не малка роля в сирийските събития. Така че този фактор Русия ще трябва да се справя в бъдеще. \r\nНе трябва да се забравя и за Анкара, която, напомняме, също не е викана от никого в Сирия. Но ние говорим за турското присъствие не само в сравнително ограничени територии източно от Ефрат, но и в доста големи райони, които турците окупираха в резултат на предишни военни операции, „Щита на Ефрат“ и „Маслинова клонка“. \r\nРеджеп Тайип Ердоган след преговорите в Сочи потвърди ангажимента на Турция към териториалната цялост на Сирия. Но засега никой като цяло не поставя въпроса за изтеглянето на турския контингент от страната. Когато това се случи, искам да повярвам, че твърденията на турците няма да се различават от делата им. \r\nВпрочем, всичко това е предмет за обсъждане по-скоро в далечно бъдеще. А сега е съвсем очевидно, че ситуацията не стои неподвижно, властите в Дамаск постепенно възвръщат контрола върху новите райони на страната, действията на Москва и Анкара са ясно координирани. Както и да е, предстои тежка работа. В крайна сметка не е достатъчно да се координират разпоредбите на меморандума, те също трябва да бъдат приложени. \r\n \r\nПревод и редакция:", "date": "2019.10.23", "title": "„Известия“ (Русия): До какво ще доведат договорките за Сирия"}
{"url": "http://www.focus-news.net/news/2019/10/23/2711249/ochakvat-se-rezultati-ot-probi-na-divo-prase-izhvarleno-ot-moreto-v-rayona-na-nov-plazh-v-balchik.html", "text": "Очакват се резултати от дадени за лабораторен анализ проби от диво прасе, изхвърлено от морето в района на „Нов плаж“ в Балчик, съобщават от пресцентъра на  Областна администрация – Добрич . Информацията е представена на провело се вчера редовно заседание на Областната епизоотична комисия в града. Сигналът за изхвърленото на плажа диво прасе е подаден през почивните дни. Става дума за труп на диво прасе – около 20 кг, силно разложен, който е бил изхвърлен в района на брега в Белия град. Оповестено е още, че продължават контролът съвместно с ДФ „Земеделие“, както и проверките на стопаните, получили средства за дезинфекция на задни дворове. Няма установен случай на ново зареждане в дворове, чиито стопани са получили парични суми за обеззаразяване на стопанствата си. Припомня се, че е забранено пасищното отглеждане на прасета, както и че е в сила забраната за организиране и провеждане на пазари на свине.", "date": "2019.10.23", "title": "Очакват се резултати от проби на диво прасе, изхвърлено от морето в района на „Нов плаж“ в Балчик"}
{"url": "http://www.focus-news.net/news/2019/10/23/2711253/mestni-izbori-2019-zdravko-dimitrov-kandidat-za-kmet-na-plovdiv-osnovni-prioriteti-za-men-shte-badat-infrastrukturnite-proekti-i-grizhata-za-horata.html", "text": "Ред и сигурност – това гарантираха при срещите си с жители на кварталите „Изгрев“ и „Гладно поле“ кандидатите на ГЕРБ за кмет на Пловдив Здравко Димитров и на район „Източен“ Иван Стоянов. Това съобщиха от пресцентъра на  ПП ГЕРБ . Така те откликнаха на основния проблем, който вълнува гражданите в тази част на града. \r\nЕдинна система с дежурен администратор за денонощно видеонаблюдение на възловите места, бързо взаимодействие с Шесто районно управление на МВР, обходни патрулни двойки от ОП „Общинска охрана“ са сред заложените от Иван Стоянов мерки за сигурност в управленската програма за района. \r\nЗдравко Димитров заяви, че освен успешното реализиране на големите инфраструктурни проекти  за Пловдив, негова постоянна и важна задача ще е градът да бъде удобен за всички негови жители, независимо дали живеят в центъра или в крайните квартали. Той заяви, че ще подкрепя всяка идея на Иван Стоянов в тази насока.  \r\nКандидатите за кмет на Пловдив и за район „Източен“ обещаха открито и честно управление, допитване до гражданите как по най-добрия начин да се решат важни за общността проблеми. И двамата поеха ангажимент да се подобри състоянието на вътрешните улици, междублоковите пространства, да се изградят нови паркове с детски и спортни площадки, поне още една нова детска градина, охраняеми паркинги  и стотици други паркоместа. \r\nВ срещите с гражданите от района активно се включиха кандидатите за общински съветници Златин Велев, Христина Кашилска, Емил Русинов, Атанас Кунчев, Пенчо Малинов и Костадин Янев, настоящият районен кмет Николай Чунчуков, заместник-областният управител  Петър Петров, който също е бил кмет на „Източен“, членове и симпатизанти на ГЕРБ. Всички те призоваха пловдивчани на местните избори на 27 октомври да гласуват за ГЕРБ.", "date": "2019.10.23", "title": "Местни избори 2019: Здравко Димитров, кандидат за кмет на Пловдив: Основни приоритети за мен ще бъдат инфраструктурните проекти и грижата за хората"}
{"url": "http://www.focus-news.net/news/2019/10/23/2711258/balgariya-e-izpalnila-74-ot-natsionalnata-si-tsel-za-energiyni-spestyavaniya-do-2020-g.html", "text": "В резултат на изпълнението на енергоспестяващи мерки във всички сектори на икономиката, както и на приноса на всички задължени лица, за периода 2014-2018 г. в България са спестени 6 167 GWh енергия. С това страната е изпълнила 74.1% от националната си цел за енергийни спестявания до 2020 г. Това е записано в годишния отчет за изпълнението през 2018 г. на Националния план за действие по енергийна ефективност 2014-2020 г., одобрен от Министерския съвет на днешното му заседание, съобщиха от  правителствената информационна служба . \r\nОтчетът съдържа базова статистическа информация, анализи за състоянието и тенденциите на енергийната ефективност на национално равнище през 2017 г. - последната година, за която има официални статистически данни. Разгледани са отделните сектори на икономиката, като са отразени измененията на основните показатели - брутна добавена стойност, енергийно потребление и енергийна интензивност. В годишния отчет е направен анализ на изпълнението на индивидуалните цели за енергийни спестявания на собственици на сгради и на промишлени системи, както и на изпълнението на мерки за повишаване на енергийната ефективност от търговците с енергия.", "date": "2019.10.23", "title": "България е изпълнила 74% от националната си цел за енергийни спестявания до 2020 г."}
{"url": "http://www.focus-news.net/news/2019/10/23/2711260/mi-i-mzhg-shte-imat-svoi-predstaviteli-v-upravitelniya-savet-na-napoo.html", "text": "Министерството на икономиката и Министерството на земеделието, храните и горите ще имат свои представители в Управителния съвет на Националната агенция за професионално образование и обучение (НАПОО) за мандата 2020-2024 г. съобщиха от  правителствената информационна служба . \r\nУправителният съвет (УС) на НАПОО се състои от председател и 24 членове, от които по осем представители на министерства, на организациите на работодателите и на организациите на работниците и служителите. Мандатът на членовете на УС е четиригодишен, като половината от членовете се обновява по квоти на всеки две години. В УС задължително има по двама представители на Министерството на образованието и науката и Министерството на труда и социалната политика, както и един представител на Министерството на здравеопазването. Останалите министерства, които трябва да номинират свои представители, за всеки следващ мандат се определят от Министерския съвет. \r\nПрез 2020 г. изтича мандатът на представителите на Министерство на икономиката и Министерство на регионалното развитие и благоустройството. Председателят на НАПОО предлага Министерство на икономиката и Министерство на земеделието, храните и горите да номинират свои представители за членове на УС на НАПОО за мандат 2020-2024 г.", "date": "2019.10.23", "title": "МИ и МЗХГ ще имат свои представители в управителния съвет на НАПОО"}
{"url": "http://www.focus-news.net/news/2019/10/23/2711256/pravitelstvoto-odobri-natsionalna-strategiya-za-adaptatsiya-kam-izmenenieto-na-klimata.html", "text": "Правителството одобри Национална стратегия за адаптация към изменението на климата и План за действие, съобщиха от  правителствената информационна служба . С приемането на стратегията България ще изпълни международните си задължения като страна по Рамковата конвенция на ООН по изменение на климата, Протокола от Киото и Парижкото споразумение. На национално ниво разработването на стратегията е залегнало в Закона за ограничаване изменението на климата. \r\nДокументът очертава стратегическата рамка и приоритетите по отношение на адаптацията към изменението на климата до 2030 г. Целта е да се намали уязвимостта на страната спрямо последиците от изменението на климата и да се подобри капацитетa за адаптация на екологичните, социалните и икономическите системи към въздействията на изменението на климата. \r\nНационалната стратегия за адаптация към изменението на климата обхваща девет сектора, които са: сектор „Селско стопанство“, сектор „Гори“, сектор „Биологично разнообразие и екосистеми“, сектор „Води“, сектор „Енергетика“, сектор „Транспорт“, сектор „Градска среда“, сектор „Човешко здраве“ и сектор „Туризъм“. \r\nСъс стратегията се запълва празнота в политиката на България по изменение на климата, като се очертава подходът на страната за адаптиране на ключовите сектори на икономиката към променящия се климат. Част от документа е и разработеният План за действие, в който са определени целите и приоритетите за подобряване на капацитета за адаптация. В плана детайлно са разписани дейности за всеки от секторите, в това число необходим финансов ресурс, очаквани резултати, отговорни институции за тяхното прилагане. \r\nЗа първи път в България е изготвен и макроикономически анализ. В анализа са оценени социално-икономическите последици от въздействията от изменение на климата. Изчисленията показват, че ако не се предприемат действия, изменението на климата ще окаже негативно влияние във финансово отношение, като е възможно да ликвидира икономическия растеж на страната до 2050 г.", "date": "2019.10.23", "title": "Правителството одобри Национална стратегия за адаптация към изменението на климата"}
{"url": "http://www.focus-news.net/news/2019/10/23/2711248/mestni-izbori-2019-rayna-kabaivanska-podkrepi-yordanka-fandakova-za-kmet-na-sofiya.html", "text": "Местни избори 2019: Райна Кабаиванска подкрепи Йорданка Фандъкова за кмет на София \r\n„Йорданка Фандъкова е голяма жена, с големи възможности, но най-важното -  истинска!“. Това каза оперната прима Райна Кабаиванска в подкрепа на кандидатурата на Йорданка Фандъкова за кмет на София, съобщиха от пресцентъра на  ГЕРБ . Тя сподели, че това е било първото й впечатление от Фандъкова.  \r\nПо лично предложение на Йорданка Фандъкова като кмет на София бяха отпуснати стипендии за майсторския клас на Райна Кабаиванска в Нов български университет.", "date": "2019.10.23", "title": "Местни избори 2019: Райна Кабаиванска подкрепи Йорданка Фандъкова за кмет на София"}
{"url": "http://www.focus-news.net/news/2019/10/23/2711265/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили.  \r\nВенцеслав ИЛЧЕВ", "date": "2019.10.23", "title": "Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/23/2711263/zamestnik-ministar-verginiya-krasteva-badeshtata-obshta-selskostopanska-politika-zalaga-mnogo-na-stimulirane-obmena-na-znaniya.html", "text": "„В бъдещата ОСП се залага изключително много на стимулирането обмена на знания, които да отговорят на потребностите на обществото, да допринесат за опазването на околната среда и природните ресурси, борбата с климатичните промени и развитието на селските райони. В същото време това ще позволи на производителите да получават гарантирани доходи от своята дейност за повишаване на тяхната конкурентоспособност, устойчивост и ефективност”. Това заяви заместник-министърът на земеделието, храните и горите Вергиния Кръстева при откриването на VI-та научно-приложна международна конференция на тема „Европейското земеделие и новата ОСП 2021-2027: предизвикателства и възможности“, съобщиха от пресцентъра на  Министерството на земеделието, храните и горите . Тя подчерта, че не е случаен фактът, че в предложението за законодателна рамка за новата ОСП, е отредена основна роля на Системата за знания и иновации в земеделието. Тази система предполага засилен трансфер на знания и информация между университети, институти, съвети в земеделието, земеделски стопани, браншови организации и компании, разработващи и внедряващи научни проекти и иновации. Това, според заместник-министърът, ще засили трайно отговорността и приноса на науката към развитието на земеделието. \r\nЗаместник-министър Кръстева заяви, че по отношение бъдещето на Общностната политика в областта на земеделието, България настоява за приемливо решение по отношение схемите за преходна национална помощ. „Държавите членки трябва да разполагат с достатъчно свобода, за да вземат решения относно разработване на ефективни мерки“, заяви заместник-министърът. Като пример тя посочи, че обвързаната подкрепа е изключително важен инструмент за България. Той позволява финансиране на сектори и производства, които имат жизненоважна необходимост от такава подкрепа. „България не може да приеме предложеното от ЕК намаление в размера на финансирането за обвързана подкрепа, което би намалило подпомагането за секторите на животновъдството и плодовете и зеленчуците, които в настоящия период са обект на такова подпомагане. За нас оптималните нива на обвързана подкрепа са 18% + 2% за протеинови култури, особено ако не се намери начин за запазване на преходната национална помощ”, посочи зам.-министър Кръстева. \r\nВъв форума, организиран от Института по аграрна икономика и финансиран от фонд „Научни изследвания”, участие взе и председателят на Селскостопанска академия проф. Мартин Банов.", "date": "2019.10.23", "title": "Заместник-министър Вергиния Кръстева: Бъдещата Обща селскостопанска политика залага много на стимулиране обмена на знания"}
{"url": "http://www.focus-news.net/news/2019/10/23/2711244/evrodeputatat-eva-maydel-es-e-podgotven-za-brekzit-nashata-pozitsiya-e-edinna-i-znaem-kolko-visok-e-zalogat.html", "text": "ЕС има готовността за Брекзит. Нашата позиция е единна и знаем колко висок е залогът. Имаме експертите и капацитета да защитим вътрешния пазар, икономиката и гражданите. Това заяви евродепутатът Ева Майдел непосредствено след среща с главния преговарящ за Брекзит Мишел Барние, съобщиха от пресцентъра на  ПП ГЕРБ . Дискусията се проведе в Страсбург. Срещата бе част от серия работни дебати, които Майдел организира като координатор на мрежата на младите депутати на ЕНП.  \r\n\"Мишел Барние успя да запази имиджа на ЕС непокътнат, както и да запази единството между държавите-членки. След срещата ми днес знам, че екипът му има поглед върху голямата картина и ще договори възможно най-добрите условия за сътрудничество с Обединеното кралство по важни сектори като индустрия, образование, отбрана и др. \", добави още Ева Майдел.", "date": "2019.10.23", "title": "Евродепутатът Ева Майдел: ЕС е подготвен за Брекзит, нашата позиция е единна и знаем колко висок е залогът"}
{"url": "http://www.focus-news.net/news/2019/10/23/2711259/okrazhniyat-sad-vav-varna-ostavi-v-aresta-22-godishen-mazh-obvinen-za-razprostranenie-na-narkotitsi.html", "text": "Състав на Варненския окръжен съд взе мярка за неотклонение „Задържане под стража“ по искане на Окръжната прокуратура на 22-годишен мъж, обвинен за разпространение на наркотици. Това съобщиха от пресцентъра на  Апелативна прокуратура – Варна  . На 21 октомври тази година при извършено претърсване по неотложност в дома на Илиян Б. са намерени 13.36 грама марихуана. \r\nОкръжната прокуратура във Варна е привлякла към наказателна отговорност 22-годишния Илиян за държане на високорискови наркотични вещества като продължавано деяние и в условията на опасен рецидив и го задържала за срок до 72 часа с цел довеждането му в съда. \r\nОбвиняемият Илиян Б. е осъждан многократно въпреки младата си възраст. Осъждан е два пъти като непълнолетен и е изтърпял две ефективни наказания след навършване на пълнолетие.  \r\nОпределението на Варненския окръжен съд, с което е взета най-тежката мярка за процесуална принуда – задържане под стража, подлежи на обжалване пред Апелативния съд.", "date": "2019.10.23", "title": "Окръжният съд във Варна остави в ареста 22-годишен мъж, обвинен за разпространение на наркотици"}
{"url": "http://www.focus-news.net/news/2019/10/23/2711257/na-ofitsialna-tseremoniya-v-ndk-shte-badat-vracheni-otlichiyata-na-nay-dobrite-stroitelni-kompanii-v-bransha.html", "text": "Камарата на строителите в България организира традиционния Годишен бал по повод Деня на строителя. Това съобщиха от пресцентъра на  Камарата на строителите . Събитието ще се състои на 24 октомври 2019 г. в зала 3 на Национален дворец на културата от 19.00 часа. \r\nНа официална церемония на професионалния празник на строителите, за 12-и пореден път ще бъдат връчени отличията на най-добрите строителни компании в бранша. Очаква се на събитието да присъстват над 350 гости. Сред поканените са министър-председателят на Република България Бойко Борисов, министри, депутати, бизнес партньори, ръководствата на работодателските организации, браншови организации и водещи строителни фирми.", "date": "2019.10.23", "title": "На официална церемония в НДК ще бъдат връчени отличията на най-добрите строителни компании в бранша"}
{"url": "http://www.focus-news.net/news/2019/10/23/2711262/balgariya-shte-predostavi-40-000-leva-humanitarna-pomosht-za-prefektura-korcha-republika-albaniya-i-10-000-leva-za-kndr.html", "text": "България ще предостави хуманитарна помощ за справяне с последиците от земетресението в префектура Корча, Република Албания в размер на 40 000 лева и за преодоляване на недостига на хранителни продукти в КНДР в размер на 10 000 лева, реши правителството на днешното заседание, съобщиха от  правителствената информационна служба . \r\nФинансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ. \r\nПредоставената от българска страна хуманитарна помощ е принос към усилията на ЕС и международната общност за подпомагане на населението в префектура Корча, в която е съсредоточено част от българското национално малцинство в Албания, както и за преодоляване на недостига на хранителни продукти в КНДР.", "date": "2019.10.23", "title": "България ще предостави 40 000 лева хуманитарна помощ за префектура Корча, Република Албания и 10 000 лева за КНДР"}
{"url": "http://www.focus-news.net/news/2019/10/23/2711266/pravitelstvoto-otpusna-4-567-637-leva-za-deynosti-po-tri-natsionalni-programi-za-obrazovanieto.html", "text": "Министерският съвет одобри отпускането на 4 567 637 лева за финансово осигуряване на дейности по 3 национални програми за развитие на образованието за 2019 година, съобщиха от  правителствената информационна служба . Средствата се разпределят по бюджетите на общините. \r\nПо НП „Информационни и комуникационни технологии (ИКТ) в системата на предучилищното и училищното образование“ се предоставят 1 262 350 лева за електронни дневници в 1 487 общински училища. За осигуряване на интернет и свързаност за 2 006 училища се отпускат 668 680 лв., а за изграждане/доизграждане на WiFi мрежи в 296 училища - 2 217 266 лева. \r\nПо НП „Заедно в грижата за ученика“ се предоставят 274 736 лв. за финансиране на одобрените проекти на 189 общински училища за проследяването на личните постижения на учениците. Чрез 141 455 лева се финансират одобрените проекти на 130 общински училища за подготовка на учениците за по-плавни преходи между отделните етапи, обмяна на добри практики между педагогическите специалисти, разширяване на познанията за възрастовите особености на учениците и за подкрепата им. \r\nПо НП „Иновации в действие“ едно иновативно училище в община Ботевград е включено допълнително в списъка за финансиране по Националната програма и ще получи 3 150 лв. за популяризиране на иновации. \r\nСредствата се осигуряват от бюджета на Министерството на образованието и науката за 2019 година.", "date": "2019.10.23", "title": "Правителството отпусна 4 567 637 лева за дейности по три национални програми за образованието"}
{"url": "http://www.focus-news.net/news/2019/10/23/2711269/ministerskiyat-savet-prie-reshenie-za-bezvazmezdno-predostavyane-za-upravlenie-na-imoti-publichna-darzhavna-sobstvenost.html", "text": "Министерският съвет прие решение за безвъзмездно предоставяне за управление на имоти-публична държавна собственост, на община Ивайловград за срок от 10 години, съобщиха от  правителствената информационна служба . Имотите се намират в област Хасково, община Ивайловград, представляващи археологически недвижими културни ценности Римска вила „Армира“ и античен некропол в област Хасково, община Ивайловград, с. Свирачи, местност „Харманите“. Предоставянето на имотите на община Ивайловград ще допринесе за обогатяване културното наследство на местно ниво, ще подпомогне популяризирането на недвижимите ценности и превръщането им в съществен фактор за развитието на туризма в общината. Дейностите, свързани с опазване на културните ценности и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство и предписанията за опазване на недвижимите културни ценности от Историческия музей - Ивайловград. \r\nСъгласно друго правителствено решение се учредява безсрочно възмездно право за изграждане на стълб за телекомуникационно оборудване и съоръжения на техническата инфраструктура към него. Правото на строеж е върху поземлен имот в горска територия - публична държавна собственост, в землището на град Шумен, с площ 70 кв. м. Съоръженията ще се ползват от Изпълнителна агенция „Борба с градушките”. Имотът е в района на дейност на Североизточно държавно предприятие.  \r\nЗа срок от 10 години на община Ардино безвъзмездно се предоставя за управление на имот - публична държавна собственост. Имотът се намират в област Ардино, община Кърджали, село Дойранци и представлява археологическа недвижима културна ценност „Късноантична и средновековна крепост“. Предоставянето на имота на община Ардино ще допринесе за обогатяване културно-историческото наследство на местно ниво, ще подпомогне популяризирането на недвижимата ценност и превръщането й в съществен фактор за развитието на туризма в общината. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство и предписанията за опазване на недвижимата културна ценност от Регионален историческия музей - Кърджали. \r\nМинистерството на културата получи за управление държавен имот в град Костинброд. Имотът, с площ 1 999 кв. м, попада в рамките на обект „Късноантична резиденция скретиска/ранновизантийска Кретискара и Ротонда“ и е класифициран като археологическа недвижима културна ценност. Теренът ще се управлява от Министерството на културата с цел опазване на археологическата находка. \r\nНа община Перник се прехвърля безвъзмездно правото на собственост върху имот - държавна собственост. Имотът, намиращ се в гр. Перник и представляващ три сгради и два самостоятелни обекта, е необходим на общината за съхранение, опазване и ремонт на общинска техника за поддръжката на инфраструктурата на населените места на нейната територия. Това ще спомогне за изпълнение на и вменените й по закон задължения по поддръжка на пътища и благоустрояване. \r\nВисшият съдебен съвет получава управлението върху имот - публична държавна собственост, за нуждите на Административен съд - Търговище. Той ще бъде използван за разкриване на Регистратура за класифицирана информация в Административния съд. Имотът се намира на ул. „Митрополит Андрей“ №51 в град Търговище и представлява самостоятелен обект на петия етаж в сграда №1.", "date": "2019.10.23", "title": "Министерският съвет прие решение за безвъзмездно предоставяне за управление на имоти-публична държавна собственост"}
{"url": "http://www.focus-news.net/news/2019/10/23/2711271/balgariya-i-armeniya-shte-podpishat-protokol-vav-vrazka-s-prilaganeto-na-sporazumenieto-mezhdu-es-i-armeniya-za-obratno-priemane-na-nezakonno-prebivavashti-litsa.html", "text": "Правителството прие решение за изменение на решението по т. 13.2 от Протокол № 20 от заседанието на Министерския съвет на 16 май 2018 г., съобщиха от  правителствената информационна служба \r\nС Протокол № 20 от заседание на МС от 16 май 2018 г. е одобрен проект на Протокол между правителството на Република България и правителството на Република Армения за прилагане на споразумението между Европейския съюз и Република Армения за обратно приемане на незаконно пребиваващи лица, подписано на 19 април 2013 г. в Брюксел. \r\nСъс същото решение е упълномощен министърът на вътрешните работи да проведе преговорите и да попише Протокола от името на правителството на Република България. \r\nИзменението на решението е необходимо, тъй като в периода 28-29 октомври предстои посещение на заместник-министър председателя по правосъдна реформа и министър на външните работи Екатерина Захариева в Република Армения. Предвижда се подписване на двустранни документи, сред които и горепосоченият проект на Протокол. \r\nВ тази връзка е необходимо да се направи изменение на решението на Министерския съвет по отношение на мандата за подписване на Протокола, като се упълномощи заместник-министър председателят по правосъдна реформа и министър на външните работи да го подпише. \r\nВицепремиерът Захариева е упълномощена също така да подпише и Спогодбата между Република България и Република Армения за международни автомобилни превози на пътници и товари. Новият междуправителствен документ ще замени действащата от 1995 г. Спогодба. Това ще допринесе за увеличаване на обемите на превозите и ще задълбочи сътрудничеството между България и Армения.", "date": "2019.10.23", "title": "България и Армения ще подпишат протокол във връзка с прилагането на споразумението между ЕС и Армения за обратно приемане на незаконно пребиваващи лица"}
{"url": "http://www.focus-news.net/news/2019/10/23/2711274/odobrena-e-balgarskata-pozitsiya-za-predstoyashtoto-zasedanie-na-saveta-na-es-po-zaetost-sotsialna-politika-zdraveopazvane-i-potrebitelski-vaprosi.html", "text": "Правителството одобри позицията на България за заседанието на Съвета на ЕС по заетост, социална политика, здравеопазване и потребителски въпроси, част „Заетост и социална политика, което ще се състои на 24 октомври в Люксембург, съобщиха от  правителствената информационна служба . По време на форума министрите ще дискутират предизвикателствата, пред които са изправени европейските общества в борбата с дискриминацията, възможностите за отстраняване на пропуските в съществуващото законодателство в тази област, както и бъдещи мерки за по-ефективна борба с дискриминацията на национално и европейско равнище. \r\nПостигането на съответствие между уменията и нуждите на пазара на труда в променящия се трудов свят и необходимостта от стратегически подход за непрекъснато учене през целия живот ще бъдат тема на втория ориентационен дебат в рамките на заседанието на Съвета. \r\nОдобрени са също резултатите от българското участие в Съвета на ЕС на министрите по транспорт, телекомуникации и енергетика - формат „Транспорт“, което се проведе на 20 септември в Брюксел. Основна тема на сесията беше свързана с намаляване на емисиите на парникови газове в отделните сектори на транспорта. Обсъдени бяха аспекти в контекста на европейската стратегическа дългосрочна визия за климатична неутралност като всички участници се обединиха около идеята за холистичен подход, както на европейско, така и на национално равнище, за постигане на желаните цели и намаляване на вредните емисии. Също така беше подчертана необходимостта от съответствие на водените политики в областта на транспорта на европейско ниво.", "date": "2019.10.23", "title": "Одобрена е българската позиция за предстоящото заседание на Съвета на ЕС по заетост, социална политика, здравеопазване и потребителски въпроси"}
{"url": "http://www.focus-news.net/news/2019/10/23/2711261/tass-ruski-chasti-presyakoha-efrat-na-pat-kam-tursko-siriyskata-granitsa.html", "text": "Руска военна полиция е преминала река Ефрат и се е насочила към зоната, където се провежда турската операция „Извор на мира“, съобщиха от Министерството на отбраната на Русия, предава  ТАСС . \r\n„В съответствие с постигнатото споразумение между президентите на Русия и Турция на 22 октомври в Сочи, днес в 12 часа колона на руската военна полиция пресече река Ефрат и се насочи към сирийско-турската граница“, заявиха от ведомството. \r\nКакто уточняват от военното министерство, руските части ще помогнат в обезпечаването на сигурността на населението и в поддържането на реда. Освен това те ще патрулират тези райони и ще съдействат за изтеглянето на кюрдските въоръжени отряди и тяхното въоръжение на 30 км от сирийско-турската граница. \r\nНа 22 октромври Путин и Ердоган се срещнаха в Сочи, където приеха меморандум за съвместни действия по разрешаването на ситуацията в Североизточна Сирия. Според документа, руската военна полиция и сирийската армия от обяд на 23 октомври влизат в районите, граничещи със зоната на турската операция в арабската република. На кюрдите се дават 150 часа, за да освободят напълно 30-километровата зона от турската граница, след което Русия и Турция ще провеждат съвместни патрули в района. \r\n \r\nПревод и редакция:", "date": "2019.10.23", "title": "ТАСС: Руски части пресякоха Ефрат на път към турско-сирийската граница"}
{"url": "http://www.focus-news.net/news/2019/10/23/2711268/", "text": "Мъж е задържан заради притежаване на наркотиц, съобщиха от  Пресцентъра на ОД МВР-Пазарджик . Вчера екипи на сектор „Криминална полиция“ при РУ-Пазарджик извършили претърсване в жилището на 52-годишен мъж от пазарджишкото село Говедаре. Така полицаите намерили  полиетиленов плик със суха листна маса. Полевият наркотест реагирал положително на марихуана. Количеството на намерената дрога е малко над 41 грама. Освен това в платнена чанта криминалистите се натъкнали на преработена пневматична пушка и ръкохватка за боен пистолет. Мъжът е задържан в ареста за срок от 24 часа. Спрямо него е образувано бързо производство.", "date": "2019.10.23", "title": "52-годишен мъж е задържан за притежание на наркотици"}
{"url": "http://www.focus-news.net/news/2019/10/23/2711270/mvnr-kam-momenta-oshte-ne-mozhe-da-bade-potvardeno-dali-e-s-balgarska-registratsiya-namereniyat-v-eseks-kamion-s-telata-na-39-dushi.html", "text": "Посолството ни в Лондон е в контакт с британските власти по изясняване на случая с намерените мъртви в камион 39 души в графство Есекс. Това съобщиха от пресцентъра на  МВнР .Установена е връзка с британската полиция, представител на посолството ни е провел среща и в Министерството на външните работи в Лондон. Посланикът ни Марин Райков е разговарял по телефона с британската посланичка в София Ема Хопкинс като са се договорили да следят заедно случая. Към момента още не може да бъде потвърдено дали намереният камион е с българска регистрация. Няма данни и за националността на намерените в камиона човешки тела. От британската полиция са предупредили, че идентификацията им ще отнеме дълго време.", "date": "2019.10.23", "title": "МВнР: Към момента още не може да бъде потвърдено дали е с българска регистрация намереният в Есекс камион с телата на 39 души"}
{"url": "http://www.focus-news.net/news/2019/10/23/2711278/vavezhda-se-vremenna-organizatsiya-na-dvizhenieto-v-sofiya-zaradi-provezhdaneto-na-sabitie.html", "text": "Въвежда се временна организация на движението в София заради провеждането на събитие. Това съобщиха от пресцентъра на  Столична община . На 24 октомври 2019 г. от 08.00 до 22.00 часа ще бъде забранен престоят и паркирането на превозни средства, както следва: \r\n- на паркинга на пл. „Кн. Александър I“; \r\n- на ул. „Дякон Игнатий“ между бул. „Цар Освободител“ и ул. „Аксаков“; \r\n- на ул. „Кн. Александър I“ между бул. „Цар Освободител“ и ул. „Съборна. \r\nОт 19.00 до 22.00 часа на 24 октомври 2019 г. ще бъде забранено влизането на пътни превозни средства по бул. „Цар Освободител“ между ул. „Г. С. Раковски“ и пл. „Независимост“.", "date": "2019.10.23", "title": "Въвежда се временна организация на движението в София заради провеждането на събитие"}
{"url": "http://www.focus-news.net/news/2019/10/23/2711272/mestni-izbori-2019-komisar-venelin-mladenov-v-izborniya-den-shte-bade-vavedena-organizatsiya-na-dvizhenieto-v-plovdiv-za-po-barzo-pridvizhvane-na-izbiratelnite-komisii.html", "text": "В изборния ден ще бъде въведена организация на движението в района на бул. „България“ в Пловдив за по-бързо придвижване на избирателните комисии. Това каза на брифинг комисар Венелин Младенов, началник на отдел „Охранителна полиция“ към Областната дирекция на МВР, предаде репортер на  Радио „Фокус“ – Пловдив . Ограничението ще е валидно за времето от 19.00 часа до приключване на работата на Общинската избирателна комисия, която се помещава в Международния панаир. В този интервал от време ще бъде забранено и паркирането по бул. „България“ в района на Панаира, до моста на Адата.  \r\nКомисар Венелин Младенов посочи, че след приключване на изборния ден в 20.00 часа, председателите и членовете на секционните избирателни комисии ще бъдат съпроводени с полицейска охрана до Общинската избирателна комисия, за да предадат изборните книжа и материали.  \r\n„За гражданите, които са загубили личните си документи или са в процес на подмяна на такива, е създадена организация в звената „Български документи за самоличност“, като те ще работят в събота и в неделя, съответно от 08.30 до 17.30 часа на 26 октомври и от 08.30 до 19.30 часа в изборния ден. Задължително е лицето да подаде заявление за издаване на удостоверение, с което да гласува“, посочи комисар Младенов. Той допълни, че ако след 20.00 часа пред избирателните секции има избиратели, неупражнили своя вот, то изборният ден ще бъде удължен до 21 00 часа, както гласи Изборния кодекс. \r\nТони МИХАЙЛОВ", "date": "2019.10.23", "title": "Местни избори 2019: Комисар Венелин Младенов: В изборния ден ще бъде въведена организация на движението в Пловдив за по-бързо придвижване на избирателните комисии"}
{"url": "http://www.focus-news.net/news/2019/10/23/2711276/natsionalna-kompaniya-zhelezopatna-infrastruktura-oshte-podpishe-dogovora-za-rekonstruktsiya-na-garov-kompleks-stara-zagora-na-25-oktomvri.html", "text": "ДП „Национална компания „Железопътна инфраструктура“ организира събитие за официалното подписване на договор с предмет „Реконструкция на гаров комплекс „Стара Загора“ – проектиране, строителство и авторски надзор“ с избрания Изпълнител – ДЗЗД „Европейска гара – Стара Загора“. Това съобщиха от пресцентъра на  НКЖИ . Събитието ще се състои на 25 октомври 2019 г. от 11.00 часа в сградата на ДП НКЖИ в присъствието на инж. Красимир Папукчийски – генерален директор на ДП НКЖИ и инж. Мария Чакърова – директор на Дирекция „Стратегическо развитие и инвестиционни проекти“.  \r\nРеконструкция на гаров комплекс „Стара Загора“ – проектиране, строителство и авторски надзор“ се осъществява със съфинансиране от Европейския фонд за регионално развитие, чрез Оперативна програма „Транспорт и транспортна инфраструктура“ 2014-2020 г.", "date": "2019.10.23", "title": "„Национална компания „Железопътна инфраструктура“ още подпише договора за реконструкция на гаров комплекс „Стара Загора“ на 25 октомври"}
{"url": "http://www.focus-news.net/news/2019/10/23/2711279/ministerskiyat-savet-odobri-spisak-s-prioritizirani-iskaniya-ot-2019-g-za-poluchavane-na-podkrepa-po-programata-na-es-za-podkrepa-na-strukturni-reformi.html", "text": "Със свое решение правителството одобри списък с приоритизирани искания от 2019 г. за получаване на подкрепа по Програмата на Европейския съюз за подкрепа на структурни реформи през следващата година, съобщиха от  правителствената информационна служба . \r\nВключени са 16 искания в областите здравеопазване, финанси, образование, публична администрация, строителство, пазар на труда, управление на данни. Едно от основните искания е свързано с ангажиментите на страната по присъединяването към Валутно-курсовия механизъм II и Банковия съюз, а впоследствие към еврозоната. Чрез изпълнението им ще бъде подпомогнато провеждането на мащабни реформи и ще се осигури ефективното адресиране на специфичните за страната ни препоръки на Съвета на ЕС. \r\nСлед подробен преглед, исканията са степенувани по важност в три категории и са проверени за наличие на двойно финансиране. Разходите по тях са изцяло за сметка на Програмата за подкрепа на структурни реформи и не се изисква национално финансиране.", "date": "2019.10.23", "title": "Министерският съвет одобри списък с приоритизирани искания от 2019 г. за получаване на подкрепа по Програмата на ЕС за подкрепа на структурни реформи"}
{"url": "http://www.focus-news.net/news/2019/10/23/2711275/lektsiya-na-tema-pernati-sasedi-shte-bade-predstavena-v-etnografskiya-muzey-v-burgas-na-26-oktomvri.html", "text": "Лекция на тема \"Пернати съседи\" ще бъде представена в Етнографския музей на 26 октомври. Това съобщиха от пресцентъра на  Община Бургас . Разширяване на човешкото присъствие и неговото влияние върху природата води до все по-бързо обедняване на животинския и растителния свят в наши дни. Едновременно с това непрекъснато разширяващите се човешки селища са причина за синантропизацията на все по-голям брой видове. Под този термин се разбира съвместното съществуване на хора и диви животни в човешките селища. За птиците има сведения, че синантропизацията им е възникнала преди 5000 - 6000 г.  \r\nЛекторията на Бургаския музей ще се проведе от 11.30 часа на 26 октомври в Етнографската експозиция на ул. Славянска 69 (зад църквата \"Св. св. Кирил и Методий\"). Входната такса е преференциална - за възрастни 2 лв., а за учащи и пенсионери - 1 лв.", "date": "2019.10.23", "title": "Лекция на тема \"Пернати съседи\" ще бъде представена в Етнографския музей в Бургас на 26 октомври"}
{"url": "http://www.focus-news.net/news/2019/10/23/2711282/evropeyskiyat-parlament-prie-na-parvo-chetene-50-mln-evro-uvelichenie-na-sredstvata-za-spravyane-s-chumata-po-svinete.html", "text": "Европейският парламент прие на първо четене бюджета за 2020 г. със заложено увеличение на средствата за справяне със заболяването африканска чума по свинете. Това съобщиха от пресцентъра на  ПП ГЕРБ . Според решението, гласувано в Страсбург, Парламентът ще преговаря с Европейската комисия и Съвета на ЕС за почти двойно увеличение на финансовата помощ за преодоляване на щетите от заразата.   \r\nЕдна от поправките за отпускане на допълнително финансиране е на българския евродепутат от ГЕРБ/ЕНП Андрей Новаков. По думите му дори и в края на преговорите размерът на увеличението да бъде променен, значителна част от тези средства ще дойде в България. „Тук не става дума просто за финансова инжекция за няколко засегнати държави, а за волята на ЕС да ги подкрепи пряко и целево, за да се спре разпространението на заразата\", заяви Новаков.  \r\nПреговорите започват в началото на ноември и ще бъдат финализирани в средата на месеца. Андрей Новаков е член на преговорния екип и ще участва пряко във финализирането на бюджета. Финансовата подкрепа ще бъде предназначена за всички засегнати държави-членки. Средствата ще се определят по формула според размера на щетите в засегнатите страни и ще бъдат предназначени за животновъди и промишлени стопанства.  \r\nОколо 20% от отглежданите в България 600 000 прасета бяха засегнати от заболяването Африканска чума по свинете. Огнища на болестта бяха регистрирани в 14 области на страната. Към този момент са регистрирани 40 огнища при домашни прасета, като през последните три месеца се наблюдава тенденция на спад в разпространението на заболяването. През август са регистрирани 5 огнища, през септември - 3, а през октомври - 2. В момента България разработва промяна в законодателството и нормативната уредба с цел по-висока биосигурност в личните стопанства, фамилните ферми и свинекомплексите.", "date": "2019.10.23", "title": "Европейският парламент прие на първо четене 50 млн. евро увеличение на средствата за справяне с чумата по свинете"}
{"url": "http://www.focus-news.net/news/2019/10/23/2711280/the-jerusalem-post-shekspirovata-tragediya-na-benyamin-netanyahu.html", "text": "В трагедиите на Уилям Шекспир, трагическият герой има вътрешни борби между доброто и злото  и епрокълнат както от съдбата, така и от фаталния си недостатък. Ако днес Шекспир беше жив, той щеше да напише трагедия за Бенямин Нетаняху. \r\nНетаняху ще гледад как лидерът на „Синьо и Бяло“ Бени Ганц получава мандата за формиране на правителство в сряда вечерта, като това събития може да е ключова стъпка към падането от власт на премиера след 13 години, включително 10 поредни, пише  The Jerusalem Post  в материал, представен без редакторска намеса. \r\nКакто и другите узурпатори на трона в Шекспировите пиеси, Ганц не би дошъл на власт по заслуги в очите на Нетаняху. Човекът, който би могъл да стане премиер със знамето „всеки друг, но не и Биби“, ще се окаже победител най-вече защото Нетаняху се победи сам. \r\nЗлодеят в тази пиеса ще бъде лидерът на „Наш дом Израел“ Авигдор Либерман, който заби нож в гърба на Нетаняху, като не му позволи да формира правителство през май и може да помогне за съставянето на коалиция без Нетаняху през декември. \r\nНо вината за предателството може да бъде възложена и на самия Нетаняху, който често се отнасяше зле със своя бивш сътрудник, превърнал се в съюзник, а после и в заклет враг и така разпали желанието му за мъст. \r\nАко арабските депутати успеят да помогнат на Ганц да формира правителство по един или друг начин, те също ще вземат сладко отмъщение срещу Нетаняху за това, че отиде прекалено далеч в настройването на масите против тях. \r\nНо главният начин, за да стигне евентуалния крах на Нетаняху до шекспировите стандарти, е той да се стовари заради наказателните дела срещу него. Друг бивш доверен помощник, Главният прокурор Авихай Манделблит, може да осъди Нетаняху за подкуп, като по този начин ще го развенчае заради арогантността и хедонизма му. \r\nПрез 28-те дни, които имаше за да формира правителство, лидерът на \"Ликуд\" имаше потенциална възможност да предотврати обвинението. Но той рискува и заложи, че Манделблит няма да му повдигне обвинения за подкуп и така ще го улесни в съставянето на коалиция в трите седмица, след като се провали Ганц. \r\nАко решението на Главният прокурор дойде по-рано от очакваното и Ганц успее да се възползва и да изгради коалиция, докато има мандат, играта на Нетаняху ще изглежда много неразумна в ретроспекция. \r\nПодобно на други трагични фигури, Нетаняху изглежда се оказва най-лошият си враг.  \r\nНо, може би, може да има шекспиров обрат в съдбата и Нетаняху да бъде оправдан от съда и да формира правителство, въпреки всички, които се надяват да сложат край на политическата му кариера. \r\nАко това се случи, Нетаняху не само ще остане на власт, но и ще спечели политическия си бис. \r\n \r\nПревод и редакция:", "date": "2019.10.23", "title": "The Jerusalem Post: Шекспировата трагедия на Бенямин Нетаняху"}
{"url": "http://www.focus-news.net/news/2019/10/23/2711284/pravitelstvoto-prie-reshenie-za-opredelyane-na-sauchreditel-za-obrazuvane-na-druzhestvo-ot-serdika-sportni-imoti-ead.html", "text": "Министерският съвет прие Решение за определяне на съучредител за образуване на дружество от „Сердика спортни имоти“ ЕАД - еднолично акционерно дружество с държавно участие в капитала, съобщиха от  правителствената информационна служба . Създаването на съвместно дружество от „Сердика спортни имоти“ ЕАД и „Арена ЦСКА“ ЕООД ще позволи реализирането на инвестиционни проекти и ще доведе до повишаване на ефективността при управление на имотите. \r\nРеализирането на предвидени мерки ще осигури оптимални условия за играчите, длъжностните лица, информираност на зрителите и телевизионните оператори, за да могат съответно да осъществяват, наблюдават и предават футболните срещи без затруднения. Целта на проекта е да се намери дългосрочно решение за осигуряване на модерно съоръжение, отговарящо на съвременните изисквания за упражняване на спорт.", "date": "2019.10.23", "title": "Правителството прие Решение за определяне на съучредител за образуване на дружество от „Сердика спортни имоти“ ЕАД"}
{"url": "http://www.focus-news.net/news/2019/10/23/2711277/optimizira-se-upravlenieto-na-tsikala-na-obshtestvenite-porachki-v-mvr.html", "text": "Министерският съвет прие Постановление за изменение и допълнение на Правилника за устройството и дейността на Министерството на вътрешните работи, съобщиха от  правителствената информационна служба . Промените въвеждат закриване на дирекция „Обществени поръчки“ и прецизиране на функциите на дирекция „Управление на собствеността и социални дейности“ с оглед по-добрата организация на провеждането на процедури за възлагане на обществени поръчки в министерството. \r\nЦелта е оптимизиране на администрацията, създаване на по-добри условия за управление на цикъла и повишаване на ефективността на провеждането им. Очаква се с тези изменения да се постигне намаляване на риска от забавяне на процедурите и неспазване на сроковете, улесняване на кандидатите/участниците в процедури за възлагане на обществени поръчки, преодоляване на възможни нарушения и подобряване на контрола при провеждането им, съобразяване на дейността на структурите на министерството с изискванията на Закона за обществените поръчки.", "date": "2019.10.23", "title": "Оптимизира се управлението на цикъла на обществените поръчки в МВР"}
{"url": "http://www.focus-news.net/news/2019/10/23/2711285/za-osmi-poreden-pat-v-elena-organizirat-praznik-na-elenskiya-but.html", "text": "За осми пореден път община Елена и Местният съвет по туризъм организират Празник на еленския бут, съобщиха за  Радио „Фокус“-Велико Търново  от пресцентъра на местната администрация. Тази година дните за провеждането на уникалния кулинарен фестивал няма да са по Димитровден. На 27 октомври ще има избори за кметове и общински съветници и затова Празникът на еленския бут ще бъде от 15 до 17 ноември.Тазгодишното му издание няма да отстъпва по веселие и пъстрота, изненади и кулинарни изкушения, състезания и фолклорни изяви. Еленчани канят гости отблизо и далеч да се докоснат до традициите на балканджиите и да опитат прочутия им деликатес. От община Елена уведомяват, желаещите да ползват общински терени с цел търговия със занаятчийска продукция, произведения на изкуството, промишлени и хранителни стоки, че заявления за ползване на общински терени ще се приемат в сградата на общинска администрация, на ул. „Иларион Макариополски“ № 24, стая 123 или на електронна поща – rrr@elena.bg до 17:30 часа на 04 ноември 2019 г. (понеделник). След получаване на одобрение (лично или на посочения електронен адрес), дължимата сума следва да бъде внесена на касата в община Елена или преведена по банкова сметка IBAN: BG76 CECB 9790 8497 0020 02, BIC: CECBBGSF, код за вид плащане 448008 в срок до 13.11.2019 г. /сряда/. \r\nПодаването на заявление не гарантира автоматично възможността за ползване на терен – общинска собственост. Цената на квадратен метър площ се изчислява съгласно т. 6а от Приложение № 1 към Наредбата за определяне и администриране на местните такси и цени на услуги (НОАМТЦУ), а именно: до 100 кв.м. – по 5.00 лв./кв.м., а за всеки следващ кв.м. – по 3.00 лв./кв.м. \r\nЗа продажба на хранителни продукти и напитки на открито, както и за други стоки и услуги, изискващи специален режим, заявителите следва да представят съответните разрешителни или други документи. \r\nПоради ограничената търговска площ и засиления интерес към наемането й, с предимство при одобряването на заявленията ще се ползват местните търговци, както и производителите и занаятчиите, предлагащи собствена продукция (удостоверява се със съответния документ). Община Елена си запазва правото да откаже да одобри заявлението, в случай че счете предлаганите стоки и услуги за неподходящи, неестетични или несъответстващи на характера на празника, както и при недостиг на търговска площ. \r\nПоради ограничената търговска площ следва да посочвате реално необходимите квадратни метри, както и това дали ще разполагате шатра. \r\n \r\nРени АТАНАСОВА", "date": "2019.10.23", "title": "За осми пореден път в Елена организират Празник на еленския бут"}
{"url": "http://www.focus-news.net/news/2019/10/23/2711288/26-godishen-mazh-e-zadarzhan-v-pleven-za-pritezhanie-na-golyamo-kolichestvo-narkotichni-veshtestva.html", "text": "26-годишен мъж е задържан за притежание на голямо количество наркотични вещества. Това съобщиха от пресцентъра на  МВР . В ранните часове на 23 октомври на междустълбищна площадка в жилищна кооперация служители на Второ РУ - Плевен задържали 26-годишния мъж, у когото са открити 85 хартиени свивки с бяло кристално вещество – пико, и самозалепващ се полиетиленов плик с амфетамин. Претърсено е жилището му и два ползвани от него автомобила. Намерени и иззети са 264 желатинови капсули, 12 таблетки, две електронни везни и множество самозалепващи се пликове. Назначени са експертизи. 26-годишният е задържан за срок до 24 часа по Закона за МВР. По случая е образувано досъдебно производство за престъпление. Уведомен е дежурен прокурор при РП – Плевен. По случая продължава работата разследващ полицай.", "date": "2019.10.23", "title": "26-годишен мъж е задържан в Плевен за притежание на голямо количество наркотични вещества"}
{"url": "http://www.focus-news.net/news/2019/10/23/2711286/pravitelstvoto-odobri-proektozakon-za-promeni-v-zakona-za-ogranichavane-izmenenieto-na-klimata.html", "text": "Министерският съвет одобри проект на Закон за допълнение на Закона за ограничаване изменението на климата, съобщиха от  правителствената информационна служба . С него се създава хармонизирана правна рамка за въвеждане на механизъм за подпомагане на предприятията от индустриалните отрасли и подотрасли, изложени на значителен риск от „изтичане на въглерод“, поради индиректните разходи за емисии на парникови газове в крайните цени на електрическата енергия. Схемата за държавна помощ ще се реализира чрез издаването на наредба от министъра на икономиката и ще се прилага след нотифицирането й от Европейската комисия. За целта ще бъдат използвани до 25% от приходите, генерирани от продажбата чрез търг на квоти емисии на парникови газове. \r\nС акта се осигурява изпълнение на икономическите приоритети в Програмата за управление на правителството на Република България за периода 2017-2021 г., както и функционирането на модернизираната и частично реформирана Схема за търговия с квоти за емисии на парникови газове (СТЕ) на Европейския съюз. \r\nСхемата се разработва в съответствие на решение на Националния икономически съвет и дейността на работна група, създадена от министъра на икономиката, в чиято работа взеха участие и представители на всички национално представителни работодателски организации. След нотифицирането й около 190 предприятия ще могат да кандидатстват за получаване на финансова помощ. По този начин ще се минимизират рисковете от изместване на производствата им в трети страни, ще се подобрят конкурентоспособността и условията за бизнес в България, както и икономическото доверие към страната.", "date": "2019.10.23", "title": "Правителството одобри проектозакон за промени в Закона за ограничаване изменението на климата"}
{"url": "http://www.focus-news.net/news/2019/10/23/2711267/obshtina-stara-zagora-zabranyava-prodazhbata-na-alkohol-i-masovite-proyavi-na-otkrito-v-izborniya-den.html", "text": "Със заповед на временно изпълняващия длъжността кмет на Община Стара Загора инж. Янчо Калоянов се забранява продажбата, сервирането и употребата на алкохол и спиртни напитки в търговските обекти, заведенията за обществено хранене и други обществени места на територията на община Стара Загора за периода от 7.00 до 21.00 часа на 27 октомври. Това съобщиха от пресцентъра на  Община Стара Загора . Изключение правят тези, в които ще се провеждат семейни и обредни ритуали (сватби, кръщенета и тъжни обреди). Забраната не важи за продажба на алкохол и спиртни напитки на едро. \r\nВ изборния ден от 7.00 до 21.00 часа не се допускат и масови прояви на открито, създаващи предпоставки за нарушаване на обществения ред на територията на общината.", "date": "2019.10.23", "title": "Община Стара Загора забранява продажбата на алкохол и масовите прояви на открито в изборния ден"}
{"url": "http://www.focus-news.net/news/2019/10/23/2711289/balgarski-poshti-ead-shte-izvarshva-razprostranenie-i-prodazhba-na-pechatni-izdaniya-v-stranata.html", "text": "Кабинетът прие решение „Български пощи” ЕАД да извършва дейността по разпространение и продажба на печатни издания на територията на страната, съобщиха от  правителствената информационна служба . Възлага се на министъра на транспорта, информационните технологии и съобщенията да предприеме необходимите действия включително ако е необходимо да инициира законодателни изменения. \r\n„Български пощи” ЕАД е еднолично търговско дружество със сто процента държавно участие в капитала. Също така дружество разполага с необходимата инфраструктурна мрежа и човешки ресурси. По този начин ще се осигури ефективното разпространение на печатни издания в цялата страна. Това дава възможност за диверсификацията на разпространението без да се ограничава конкуренцията.", "date": "2019.10.23", "title": "„Български пощи” ЕАД ще извършва разпространение и продажба на печатни издания в страната"}
{"url": "http://www.focus-news.net/news/2019/10/23/2711290/ana-mpa-nameriha-tyaloto-na-trigodishno-dete-sled-kato-kater-na-gratskata-bregova-ohrana-protarani-gumena-lodka-s-migranti.html", "text": "Спасителите са открили тялото на тригодишно момченце във водите на Егейско море източно от остров Кос, след като катер на гръцката брегова охрана протарани гумена лодка с бежанци по-рано в сряда, съобщава гръцката държавна агенция  АНА-МПА . \r\nСпоред източници, други 32 души са спасени, а още един човек е в неизвестност. Шестима получиха различни наранявания и бяха транспортирани до болница на остров Кос. \r\nТри кораба на бреговата охрана, частна лодка, хеликоптер Супер Пума и кораб на Фронтекс все още са на мястото на произшествието, издирвайки изчезналия човек. \r\n \r\nПревод и редакция:", "date": "2019.10.23", "title": "АНА-МПА: Намериха тялото на тригодишно дете след като катер на гръцката брегова охрана протарани гумена лодка с мигранти"}
{"url": "http://www.focus-news.net/news/2019/10/23/2711293/pravitelstvoto-utvardi-promeni-v-edinnite-razhodni-standarti-za-finansirane-na-darzhavnite-kulturni-instituti-osashtestvyavashti-deynosti-v-oblastta-na-stsenichnite-izkustva.html", "text": "Министерският съвет прие Постановление за изменение на утвърдените единни разходни стандарти за финансиране на държавните културни институти, осъществяващи дейности в областта на сценичните изкуства, съобщиха от  правителствената информационна служба . \r\nС постановлението се предлагат и мерки, чрез които ще се постигне устойчивост на заложения стандарт на финансиране на културните институти и ще се усъвършенства контрола при разходването и отчитането на бюджетните средства. \r\nВ изпълнение на правителствената политика по доходите и осигуряване на възможност на организациите в областта на сценичните изкуства да повишат възнаграждението на заетия щатен персонал, както и с оглед предвиденото увеличение на минималната работна заплата за страната, се предлага увеличение с 0,50 лева на единния разходен стандарт за финансиране на различните групи културни институти. \r\nПрез 2019 г. се наблюдава активиране на дейността на сценичните институти, които произвеждат и разпространяват високо художествен сценичен продукт на територията на цялата страна. Политиката за обновяване на репертоара, привличането на творци с международна известност, реализацията на съвременни пиеси от световната драматургия и спектакли от музикалните жанрове, използването на високи технологии за изграждане на сценичната визия и усъвършенстването на сценичната техника, водят до привличане на повече и нова публика. Голям процент от културните институти осъществяват турнета в цялата страна целогодишно с цел все по-широк достъп до култура на населението и от най-отдалечените райони. Всички тези дейности водят до повишаване на приходите, но и до по-високи разходи за тяхната продукция, което налага и преразглеждането на мерките и на бюджетите в помощ на сценичните изкуства. \r\nС Постановлението се одобряват и допълнителни разходи по бюджета на Министерството на културата за 2019 г. за обезпечаване дейността на организациите от сценичните изкуства. Средствата са в размер на 30 000 хил. лв., от които 23 000 хил. лв. субсидия и 7 000 хил. лв. преизпълнение на приходите.", "date": "2019.10.23", "title": "Правителството утвърди промени в единните разходни стандарти за финансиране на държавните културни институти, осъществяващи дейности в областта на сценичните изкуства"}
{"url": "http://www.focus-news.net/news/2019/10/23/2711291/40-godishen-mazh-e-zadarzhan-za-krazhba-na-500-leva-i-gazov-pistolet-v-selo-veselinovo.html", "text": "40-годишен мъж е задържан за кражба на 500 лева и газов пистолет в село Веселиново. Това съобщиха от пресцентъра на  МВР . Разследването започнало на 22 октомври по сигнал, че от дома на възрастен мъж от село Веселиново е извършена кражба. В резултат на проведените бързи оперативно-издирвателни действия е изяснена съпричастността към деянието и е задържан с полицейска мярка 40-годишен местен жител. Газовия пистолет, обект на престъплението, е установен и върнат на собственика. Работата по случая продължава в рамките на образуваното досъдебно производство.", "date": "2019.10.23", "title": "40-годишен мъж е задържан за кражба на 500 лева и газов пистолет в село Веселиново"}
{"url": "http://www.focus-news.net/news/2019/10/23/2711273/pravitelstvoto-izplati-94-400-lv-na-postradali-ot-zabaveno-pravosadie.html", "text": "Допълнителни разходи в размер на 94 400 лв. по бюджета на Министерството на правосъдието бяха одобрени днес от Министерския съвет, съобщиха от  правителствената информационна служба . Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. \r\nТова е общият размер на сумата, изплатена за третото тримесечие на 2019 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок. \r\nИзплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя. \r\nСредствата, необходими за изплащане на сумите по сключените споразумения, са планирани в централния бюджет.", "date": "2019.10.23", "title": "Правителството изплати 94 400 лв. на пострадали от забавено правосъдие"}
{"url": "http://www.focus-news.net/news/2019/10/23/2711294/odobreni-sa-dopalnitelni-razhodi-po-byudzheta-na-mvr-za-2019-g.html", "text": "Правителството одобри допълнителни разходи по бюджета на Министерството на вътрешните работи за 2019 г., съобщиха от  правителствената информационна служба . Средствата в размер до 13 000 000 лв. са за финансово обезпечаване на сключени договори за изпълнение на дейности, свързани с издаването на българските лични документи.", "date": "2019.10.23", "title": "Одобрени са допълнителни разходи по бюджета на МВР за 2019 г."}
{"url": "http://www.focus-news.net/news/2019/10/23/2711292/buferniyat-parking-na-metrostantsiya-stadion-vasil-levski-v-sofiya-zapochva-da-raboti-za-grazhdanite.html", "text": "Буферният паркинг на метростанция „Стадион Васил Левски“ започва да работи за гражданите. Той ще предлага услугата „Паркирай и пътувай“, която е част от цялостната политика на Столична община и Центъра за градска мобилност за насърчаване на използването на обществения транспорт в София. Това съобщиха от пресцентъра на  Столична община .", "date": "2019.10.23", "title": "Буферният паркинг на метростанция \"Стадион Васил Левски\" в София започва да работи за гражданите"}
{"url": "http://www.focus-news.net/news/2019/10/23/2711283/afp-boris-dzhonsan-e-uzhasen-ot-smartta-na-39-te-dushi-v-konteynera-na-kamion.html", "text": "Британският премиер Борис Джонсън е „ужасен“ от откриването на телата на 39 души в контейнер на камион източно от Лондон, предава  AFP . \r\n„Ужасен съм от трагичния инцидент в Есекс. Получавам редовни актуализации и вътрешното министерство ще работи в тясно сътрудничество с полицията в Есекс, докато установим какво точно се е случило“, заяви министър-председателят в „Туитър“. \r\n \r\nПревод и редакция:", "date": "2019.10.23", "title": "AFP: Борис Джонсън е „ужасен“ от смъртта на 39-те души в контейнера на камион"}
{"url": "http://www.focus-news.net/news/2019/10/23/2711296/balgariya-shte-kandidatstva-za-chlenstvo-v-agentsiyata-za-yadrena-energiya-kam-oisr.html", "text": "България ще кандидатства за членство в Агенцията за ядрена енергия към Организацията за икономическо сътрудничество и развитие и нейната Информационна банка, съобщиха от  правителствената информационна служба . На днешното си заседание Министерският съвет одобри решението за това и упълномощи министъра на енергетиката да подпише заявление до генералния секретар на ОИСР от името на правителството. \r\nПрисъединяването на Република България към ОИСР е важен национален външнополитически приоритет. Страната ни полага последователни усилия за получаване на покана да започне преговори за членство. Включването към различни комитети и работни групи на организацията е заложено в пътната карта за изпълнение на този приоритет. \r\nАктивното участие на България в работни и специални органи, агенции и инициативи на ОИСР е от първостепенно значение за постигането на тази цел.", "date": "2019.10.23", "title": "България ще кандидатства за членство в Агенцията за ядрена енергия към ОИСР"}
{"url": "http://www.focus-news.net/news/2019/10/23/2711297/okrazhnata-prokuratura-v-burgas-predade-na-sad-mazh-obvinen-v-prichinyavane-na-smart-po-nepredpazlivost-shofirayki-v-piyano-sastoyanie.html", "text": "Окръжна прокуратура – Бургас предаде на съд Юмер М., обвинен в причиняване по непредпазливост смъртта на мъж, след като допуснал ПТП, шофирайки в пияно състояние. Това съобщиха от пресцентъра на  Окръжна прокуратура - Бургас . Юмер М. е обвинен за това, че на 26 август 2018 г. на третокласен път (с. Ябълчево – с. Горица), в посока движение от с. Руен към с. Преображенци, общ. Руен, обл. Бургас, при управление на МПС – лек автомобил, със скорост около 85 км/ч, нарушил правилата за движение и продължавайки движението си напред, допуснал ПТП с движещ се пред него автомобил, който блъснал в областта на задния капак, в следствие от което, удареното превозно средство е напуснало пътното платно и се е блъснало в крайпътно дърво, което е довело до смъртта на водача му – възрастен мъж от с. Гюльовца, като деянието е извършено с концентрация на алкохол в кръвта на Юмер М. (3.10 промила) и същият е избягал от местопроизшествието, целейки впоследствие да се укрие.  \r\nОкръжен съд – Бургас е насрочил заседанието си за 24 октомври 2019 г.", "date": "2019.10.23", "title": "Окръжната прокуратура в Бургас предаде на съд мъж, обвинен в причиняване на смърт по непредпазливост, шофирайки в пияно състояние"}
{"url": "http://www.focus-news.net/news/2019/10/23/2711287/tass-nato-schita-che-e-rano-da-se-otsenyava-sporazumenieto-mezhdu-moskva-i-ankara-za-siriya.html", "text": "Северноатлантическият алианс смята, че все още е рано да се оценява споразумението между лидерите на Русия и Турция Владимир Путин и Реджеп Таийп Ердоган за Сирия. Това заяви генералният секретар на НАТО Йенс Столтенберг на пресконференция в навечерието на срещата на министрите на отбраната на Алианса на 24-25 октомври, предава  ТАСС . \r\n„Мисля, че все още е преждевременно да се оценяват последствията и резултатите от постигнатото между президентите Путин и Ердоган споразумение“, заяви той. \r\nПри това Столтенберг приветства договорките между Турция и САЩ, които, по неговите думи, „доведоха до снизяване на насилието в Сирия“. „НАТО подчертава необходимостта за политическо решение на ситуацията в Сирия. Алиансът подкрепя изцяло усилията за разрешаване на този конфликт. Скоро говорих с президента Ердоган и, разбира се, изразих опасенията си във връзка с операцията в Сирия. Но също така разбирам, че нашият съюзник страда, тъй като възникват въпроси в сферата на сигурността. Но последните дни вселяват надежда“, добави генералният секретар на НАТО. \r\n \r\nПревод и редакция:", "date": "2019.10.23", "title": "ТАСС: НАТО счита, че е рано да се оценява споразумението между Москва и Анкара за Сирия"}
{"url": "http://www.focus-news.net/news/2019/10/23/2711281/sport-mohamed-salah-e-na-liniya-za-livarpul-sreshtu-genk.html", "text": "Мохамед Салах се завърна към тренировки с Ливърпул преди гостуването на Генк в Шампионска лига днес. Египтянинът лекуваше травма на глезена и пропусна визитата на Манчестър Юнайтед във Висшата лига. Той не игра на \"Олд Трафорд\", тъй като не успя да се възстанови от контузията, получена срещу Лестър преди паузата за националните отбори. \r\n \r\nБелгийците нямат победа в предишните си осем мача в турнира, но интересно е, че всичките им 4 домакинства в историята на турнира са завършили наравно. В първия кръг след 2:6 в Залцбург, те завършиха наравно 0:0 срещу Наполи. \r\n \r\nЕвропейският клубен шампион Ливърпул е втори в група „Е“ преди гостуването на Генк, след загуба в първия мач от Наполи с 0:2 и успех над Залцбург с 4:3 на \"Анфилд\".", "date": "2019.10.23", "title": "Спорт: Мохамед Салах е на линия за Ливърпул срещу Генк"}
{"url": "http://www.focus-news.net/news/2019/10/23/2711301/pravitelstvoto-odobri-proekt-na-sporazumenie-za-strategichesko-satrudnichestvo-mezhdu-balgariya-i-obedinenite-arabski-emirstva.html", "text": "Правителството одобри проект на Споразумение за стратегическо сътрудничество между Република България и Обединените арабски емирства, като основа за водене на преговори между двете държави, съобщиха от  правителствената информационна служба . \r\nОбединените арабски емирства са сред държавите от региона на Персийския залив, с които България развива все по-интензивни връзки и динамично сътрудничество през последните години. \r\nСпоразумението насърчава развитието на двустранното сътрудничество в широк спектър от области - икономика, търговия, инвестиции, туризъм, образование, дигитални технологии и изкуствен интелект, култура и др. То създава подходяща основа за насърчаване на инвестициите, обмена между представители от правителствения, обществения и частния сектор и участие в търговски изложения, организирани в двете страни.", "date": "2019.10.23", "title": "Правителството одобри проект на Споразумение за стратегическо сътрудничество между България и Обединените арабски емирства"}
{"url": "http://www.focus-news.net/news/2019/10/23/2711299/mestni-izbori-2019-ivaylo-kalfin-abv-izsvetlyavane-na-finansite-danatsite-i-upravlenieto-na-obshtinskite-firmi-e-osnovnata-ni-tsel.html", "text": "Изсветляване на финансите, данъците и управлението на общинските фирми е основната цел на АБВ. Това каза за  дневния информационен блок „Добър ден“ на Радио „Фокус“  водачът на листата на партията в София Ивайло Калфин. АБВ излъчва кандидати само за общински съветници на София, защото иска да промени начина на работа на Общинския съвет, обясни той. „Приоритет на приоритетите би трябвало да бъдат детските ясли и градини – осигуряването им и то в квартала в близост до дома на всяко дете. Макар че е невидим, много спешен е проблемът с въздуха в столицата. По данни на Световната здравна организация, 17 500 души са починали в България   заради лош въздух през 2016 година. Голяма част от тях живеят в София. Това е невидим убиец, който се отразява и върху децата, и върху възрастните. Вземането на мерки по този въпрос е изключително спешно“, уточни Калфин. Той каза още, че АБВ има конкретни предложения, заимствани от добрите практики в Европа. По думите му кампанията в София протича коректно. Той оцени като положителни очакванията за по-оспорвана борба за кметското място и по-голямо представителство на различни партии в Общинския съвет. Ивайло Калфин изрази надежда за по-висока гражданска активност.  \r\nЕвелина БРАНИМИРОВА", "date": "2019.10.23", "title": "Местни избори 2019: Ивайло Калфин, АБВ: Изсветляване на финансите, данъците и управлението на общинските фирми е основната ни цел"}
{"url": "http://www.focus-news.net/news/2019/10/23/2711298/ekipi-na-chez-rabotyat-za-palnoto-vazstanovyavane-na-elektrozahranvaneto-na-selata-podgumer-lokorsko-i-voynegovtsi-sled-skasani-kabeli-ot-stroitelna-firma.html", "text": "Екипи на ЧЕЗ Разпределение все още работят за отстраняване на повредите, нанесени от строителна фирма, която тази сутрин скъса кабели, собственост на дружеството в община Нови Искър. Това съобщиха от пресцентъра на  ЧЕЗ . Засегнати бяха селата Подгумер, Локорско и Войнеговци, като в хода на работата дружеството установи, че прекъснатите кабели са два. Без електрозахранване все още остават около 600 клиенти, като служителите на компанията полагат усилия за възобновяване на услугата по най-бързия възможен начин. Работата за последните два трафопоста, засегнати от инцидента продължава вече 4 часа. Това е вторият подобен случай от началото на седмицата. Във вторник при изкопни работи на строителна фирма по същата причина без електрозахранване останаха 8, 9 и 10 част на столичния квартал „Люлин“.  \r\nЧЕЗ Разпределение България призовава фирмите да съгласуват с компанията поне две седмици предварително къде и кога ще извършват изкопни дейности, за да се намалят неудобствата за фирмите и домакинствата. Това може да става на телефон 0700 10 010 или на имейл кlienti@cez-rp.bg.", "date": "2019.10.23", "title": "Екипи на ЧЕЗ работят за пълното възстановяване на електрозахранването на селата Подгумер, Локорско и Войнеговци след скъсани кабели от строителна фирма"}
{"url": "http://www.focus-news.net/news/2019/10/23/2711305/moderen-patsienten-monitor-kato-darenie-ot-chetyashtite-detsa-poluchi-neonatologichnoto-otdelenie-v-shumen.html", "text": "Модерен пациентен монитор като дарение от четящите деца получи Неонатологичното отделение в Шумен, предаде  репортер на Радио „Фокус“- Шумен . Апаратът беше предаден днес на д-р Димитър Костов, директор на МБАЛ-Шумен и д-р Лиляна Куздова, началник на Неонатологичното отделение. За тази кауза са дарили кредитите си общо 49 деца, от които 11 от Шумен, а останалите от София, Варна, Бургас, Русе, Хасково, Белене, Търговище, Свищов, Асеновград, Сливен, Златица, Пирдоп, Поморие, Раднево, Челопеч. Пациентният монитор е на стойност 2720 лева и е изпълнена кауза „Дари шанс за живот на новородените деца в тежко състояние” по проекта „Дарявай, докато четеш” на Инер Уил Клуб Шумен, чрез сайта „Чети- дари“. „Четящите деца и младежи отново сътвориха добро дело като се трудиха, четоха книги, решаваха правилно тестове и насочваха спечелените кредити за кауза, също предназначена за деца. Сърдечни благодарности към всички тези четящи деца и младежи, които положиха труд, дариха от своята добрина и дадоха шанс на тези малки дечица да пораснат“, заяви Здравка Йорданова,  главен координатор на проекта „Дарявай, докато четеш”. Тя посочи, че от началото на проекта на 11 май 2016-та година досега са реализирани 8 каузи. Децата са прочели 2234 книги. В момента на сайта \"Чети-дари\" има 201 заглавия, чрез които могат да се събират дарителски кредити. Четири са активните каузи, за които може да се дарява. „Имаме още една кауза, която вече е събрала своите кредити- организиране на детски фестивал на баскетбола“, каза Здравка Йорданова. Д-р Лиляна Куздова благодари за полученото дарение и посочи, че само преди дни в отделението са имали девет малки пациенти с нужда от интензивни грижи и реанимация. „Апаратът вече е употребен. В момента наистина имаме много болни деца и на всяко едно е необходимо и е животоспасяващо поставянето на такъв монитор. Той е изключително лесен и удобен за работа, а всяка секунда от живота на детето е важна. Пациентният монитор, който получаваме днес, е съвременен и с големи възможности. С него мониторите, с които разполагаме стават седем, още е един очакваме през следваща седмица“, каза д-р Лиляна Куздова. Д-р Димитър Костов също благодари за дарението. „Това е пореден жест на клуба към нашата болница, който подпомага излизането й от кризата, в което беше преди няколко години\", заяви той. \r\n \r\nИвелина ИВАНОВА", "date": "2019.10.23", "title": "Модерен пациентен монитор като дарение от четящите деца получи Неонатологичното отделение в Шумен"}
{"url": "http://www.focus-news.net/news/2019/10/23/2711307/trima-balgari-sa-osadeni-za-seksualna-eksploatatsiya-sled-savmestno-razsledvane-na-britanskite-sluzhbi-spetsializiranata-prokuratura-i-gdbop.html", "text": "На 17 октомври 2019 г. трима българи бяха осъдени от Лондонски съд  – съответно от 11, 10 и 3 г. лишаване от свобода, за участие в организирана престъпна група за трафик на жени и транс-сексуални български граждани с цел сексуална експлоатация във Великобритания. Това съобщиха от пресцентъра на  Специализираната прокуратура .  \r\nСлед близо едногодишна работа на съвместен екип за разследване на групата от служители на британските полицейски и съдебни органи, Сектор „Трафик на хора“ в ГДБОП и Следствения отдел на Специализираната прокуратура, с подкрепата на Европол и Евроджъст, тримата са задържани в Лондон и Бургас. \r\nПо решение на екипа от разследващи материалите от българското разследване под надзора на на Специализираната прокуратура са трансферирани във Великобритания, за присъединяване към тамошното дело и провеждане на съдебния процес срещу групата в Лондон. \r\nНай-тежкото общо наказание от 11 г. затвор тамошният съд наложи на участничката в групата Елеонора В. за 4 престъпления – в т.ч. 8 г. за трафик на хора, 4 г. за контрол на проституция, 3 г. за разпространение на кокаин. Общото крайно наказание на ръководителя Илия М. е 10 г. лишаване от свобода – при постановени 5 г. за трафик на хора, 3 г. за контрол на проституция, 3 г. за разпространение на кокаин, 2 г. за кражба и закана с убийство и 8 месеца за притежание на незаконно оръжие. Мариан В. е осъден на общо 3 г. затвор за трафик на хора, контрол на проституция и разпространение на кокаин. \r\nНа Василева и Михайлов е наложена и 15-годишна забрана за „купуване на самолетни билети за други лица, наемане на повече от едно жилище, транспортиране на лица, извън тяхното семейство, създаване на профили в сайтове за запознанства или рекламиране на сексуални услуги, директен или индиректен контакт с жертвите, свидетелствали срещу тях“. \r\nДоказателствата по делото сочат, че част от самите участници в групата преди години са били жертви на трафик с цел сексуална експлоатация. От \r\n2017 г. те започнали да набират жени и транссексуални българи с обещания за работа и по-добър живот в Лондон. От летището ги транспортирали до наети от групата квартири, където да живеят по четирима или петима и да проституират без почивен ден. Жертвите трябвало да плащат от заработеното по 70 паунда седмичен наем за жилището, нямали право да напускат адресите и да ползват медицински услуги. Били принуждавани да предлагат и продават на клиентите си кокаин, а необходимите им консумативи трябвало да купуват на петорна цена единствено от Елеонора В. Тя отговаряла за набирането и транспортирането на жертвите, наемането на жилища за работа и публикуването на обяви в сайтове за сексуални услуги. На нея жертвите били длъжни да дадат и по 300 паунда депозит (като гаранция за еветнуални нанесени от тях щети), който обикновено не се връщал. Били принудени да работят за групата минимум два месеца, като при напускане трябвало да дадат двуседмично предизвестие. \r\nИлия М. бил отговорен за снабдяването на групата с кокаин, за налагането на глоби на „работещите“ – обикновето между 500 и 1000 британски лири, както и за държането им в подчинение чрез физическо насилие над тях или чрез заплахи с насилие над техните близки в България. Когато някоя от жертвите трябвало да бъде наказана физически, останалите били карани да присъстват и да гледат. \r\nМариан В. осъществявал прекия контрол на проституиращите и събирането на заработените пари – по 2-3 пъти дневно от всеки. По договорка на „работещите„ се полагали 50 на сто от заработените пари и бакшишите, но заради налагани глоби и удръжки те получавали по-малка част от тях. \r\nТака групата придобила значителни средства, от които инвестирала в недвижими имоти в Несебър, Пазарджик и с. Кошарица (5 на брой), както и в луксозни автомобили във Великобритания. Регистрирала фирми в Лондон и в с. \r\nКошарица (край Несебър), ползвала множество банкови сметки в Лондон. Само от сметка на Елеонора В. били направени над 200 плащания за обяви в сайтове за сексуални услуги. \r\nПри задържането на Илия М. и Елеонора В. в ползвано от тях жилище са намерени и иззети тейзър, метален бокс и сгъваема метална палка, лична карта на една от жертвите, 5 г кокаин. Иззети са и два леки автомобила – BMW 520 DM Sport Auto и Porsche Cayenne. \r\nПоказания по делото са снети от шест жертви на сексуална експлоатация от групата, част от които са разпитани по видеоконферентна връзка от съдебния състав по делото в Лондон. Установени са жертви и от трети страни, които не са намерени във Великобритания и България. \r\nСлед произнасяне на присъдите на участниците в групата британските власти са изпратили съобщение за откриване на процедура за депортиране на осъдените за изтърпяване на наказанията им в България.", "date": "2019.10.23", "title": "Трима българи са осъдени за сексуална експлоатация след съвместно разследване на британските служби, Специализираната прокуратура и ГДБОП"}
{"url": "http://www.focus-news.net/news/2019/10/23/2711302/makfaks-makedoniya-oshte-chetiri-darzhavi-tryabva-da-ratifitsirat-protokola-za-priemane-na-makedoniya-v-nato.html", "text": "Управляващата в Скопие партия на „Социалдемократически съюз на Македония“ заяви в изявление, че е нужно още четири държави от НАТО да подпишат протокола за приемане на страната в НАТО, предава  “Макфакс“ . \r\n„Сенатът на САЩ с голямо мнозинство, 91 гласа „за“ и едва 2 „против“ ратифицира протокола за присъединяване на Република Северна Македония към НАТО. Нашата страна е на правилния път. Основният стратегически и национален интерес, определен от деня на (нашата) независимост, пълноправното членство в НАТО, се реализира“, се казва в изявлението на управляващата партия.  \r\nСоциалдемократите подчертават, че членството в НАТО гарантира сигурността и стабилността на Македония, както и сигурността на нейните граници. В същото време членството в алианса означава повече инвестиции, стабилна икономика, нови работни места и повече пари във всяко семейство. \r\n \r\n : Теодор Пенев", "date": "2019.10.23", "title": "„Макфакс“ (Македония): Още четири държави трябва да ратифицират протокола за приемане на Македония в НАТО"}
{"url": "http://www.focus-news.net/news/2019/10/23/2711303/teodor-stoychev-ep-sporazumeniyata-s-kanada-i-yaponiya-koito-byaha-postignati-prez-mandata-na-yunker-sa-klyuchovi-za-es.html", "text": "Споразуменията с Канада и Япония, които бяха постигнати през мандата на Юнкер, са ключови за това ЕС да поддържа добри търговски отношения с тези големи икономически сили. Това каза в интервю за   Агенция „Фокус“  ръководителят на Бюрото на Европейския парламент в България Теодор Стойчев. Той посочи, че идеята на такива споразумения да се оформи търговия без мита така, че наистина да има двустранна полза за производителите. „Това бяха споразумения, които регламентират какви точно са търговските отношения между Канада и ЕС и Япония и ЕС, като в тях се разпределят квоти и се премахват митата основно от някои чувствителни области така, че наистина да може да се увеличи търговският обмен между Канада и Япония с ЕС или съответно с други държави, с които се сключват такива споразумения. И съответно се регламентират квоти, ако има някои области, в които има много силно изразени интереси на една от двете страни по споразумението. Често това са различни селскостопански продукти така, че наистина на квотен принцип да бъдат регламентирани тези отношения. Така че тези търговски споразумения бяха приветствани като огромен успех още по време на тяхното сключване и бяха отчетени като такъв и на края на мандата на Жан Клод-Юнкер“, допълни Стойчев.  \r\nТеодора ПАВЛОВА \r\n Пълния текст на интервюта четете по-късно в „Мнение“", "date": "2019.10.23", "title": "Теодор Стойчев, ЕП: Споразуменията с Канада и Япония, които бяха постигнати през мандата на Юнкер, са ключови за ЕС"}
{"url": "http://www.focus-news.net/news/2019/10/23/2711300/spetsializiranata-prokuratura-obvini-5-litsa-za-uchastie-v-grupa-za-trafik-na-migranti-ot-turtsiya-prez-balgariya-kam-sarbiya-i-zapadna-evropa.html", "text": "Специализираната прокуратура привлече към наказателна отговорност пет лица за участие в организирана престъпна група за трафик на мигранти от Турция през България към Сърбия и Западна Европа. Това съобщиха от пресцентъра на  Специализираната прокуратура .  \r\nТе са задържани на 17 октомври 2019 г. в Пловдив и София при съвместни действия по разследването на Специализираната прокуратура, ГДБОП и СДВР, със съдействието на Дирекция „Жандармерия“. При извършените претърсвания в пет недвижими имота в София и един в Пловдив, както и в леки автомобили, ползвани за престъпна дейност, са намерени и иззети голям брой мобилни телефони и сим карти, с които групата е координирала действията си по превеждането на чуждите граждани през границата, подпомагането на пребиваването им и извеждането им от страната. На един от адресите е намерена и иззета марихуана. \r\nС определение на Специализирания наказателен съд от 19 октомври 2019 г. на двама от участниците е наложена най-тежката мярка за неотклонение „Задържане под стража“, на двама е определен „Домашен арест“ и на един – „Подписка“. \r\nЗа ръководителя на групата – българска гражданка, съдът определи „Домашен арест“, за да има възможност да полага грижи за двете си малки деца. \r\nОпределението на Специализирания наказателен съд по мерките за неотклонение не е окончателно и може да бъде протестирано и обжалвано.", "date": "2019.10.23", "title": "Специализираната прокуратура обвини 5 лица за участие в група за трафик на мигранти от Турция през България към Сърбия и Западна Европа"}
{"url": "http://www.focus-news.net/news/2019/10/23/2711308/reuters-evrodeputatite-othvarliha-ideyata-na-turtsiya-za-zona-za-sigurnost-i-prodalzhavat-da-obmislyat-sanktsii.html", "text": "Депутатите в Европейския парламент отхвърлиха идеята за зона за за сигурност в Северна Сирия, договорена между Турция и Русия и продължават да обмислят санкции срещу Анкара, предава  Reuters . \r\nПравителствата в ЕС протестираха срещу нахлуването на Анкара в Северна Сирия, но са разединени по въпроса за това как Общността да отвърне на действията на Турция.  \r\n„Настояваме Турция веднага да се оттегли от Сирия“ заяви германският евродепутат Михаел Галер. \r\nЕвропейският парламент се очаква да одобри резолюция на 24 октомври, която ще осъди действията на Анкара и ще призове за „подходящи и целенасочени икономически мерки срещу Турция“.  \r\n \r\n : Теодор Пенев", "date": "2019.10.23", "title": "Reuters: Евродепутатите отхвърлиха идеята на Турция за зона за сигурност и продължават да обмислят санкции"}
{"url": "http://www.focus-news.net/news/2019/10/23/2711309/ostavat-v-aresta-osem-obvineni-za-uchastie-v-grupa-za-razprostranenie-na-narkotitsi-v-stara-zagora.html", "text": "На 22 октомври 2019 г. Апелативният Специализиран наказателен съд определи „Задържане под стража“ на шестима от обвинените общо 11 лица за участие в организирана престъпна група за разпространение на кокаин, амфетамини и марихуана в Стара Загора и региона. Това съобщиха от пресцентъра на  Специализираната прокуратура .  \r\nТака задържаните по досъдебното производство на Специализираната прокуратура (образувано през март 2019 г.) станаха осем. На 13 октомври \r\n2019 г. Специализираният наказателен съд задържа двама от обвинените, отхвърляйки искането на обвинението за налагане на най-тежката мярка по отношение на други шестима от групата. Определението на съда бе протестирано пред втора съдебна инстанция. \r\nОбвинените бяха задържани на 11 октомври 2019 г. в Стара Загора и Габрово при действия по разследването на Специализираната прокуратура и Териториална служба “БОП“ – Стара Загора. \r\nСъбраните до момента доказателства сочат, че групата е действала от ноември 2016 г., като разпространявала наркотици в нощните заведения на Стара Загора, върху чиято физическа охрана участниците в групата имали фактически монопол. В тези заведения част от охранителите не само продавали, но и контролирали разпространението на дрога. Двамата ръководители на групата (които са братя) обикновено ги „зареждали“ с по 2 кг различни наркотици, които дилърите трябвало да пласират за определен срок. В случай, че не успявали да спазят срока, били глобявани с по 200 лева. \r\nВ хода на разследването е установена действаща високотехнологична оранжерия за отглеждане на канабис, ползвана от участниците в групата. На други два адреса е открито употребявано оборудване за производство на марихуана, както и голямо количество листна маса в процес на изсушаване. \r\nПри извършените 79 претърсвания на жилища, автомобили и лични обиски са иззети големи количества наркотици и пари в лева и евро (с равностойност на приблизително 70 000 лв.), 65 боеприпаса, капсул-детонатор и други доказателства. Разпитани са близо 20 свидетели, много от които пред съдия. \r\nЧаст от обвинените са с определени гаранции в пари, един от групата е без наложена мярка за неотклонение.", "date": "2019.10.23", "title": "Остават в ареста осем обвинени за участие в група за разпространение на наркотици в Стара Загора"}
{"url": "http://www.focus-news.net/news/2019/10/23/2711310/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без голямо изчакване. \r\nМария КУРТЕВА", "date": "2019.10.23", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/10/23/2711312/aleksandar-vuchich-imame-nuzhda-ot-kompromis-v-pregovorite-s-kosovo-zamrazyavaneto-na-konflikta-ne-e-reshenie.html", "text": "Сръбският президент Александър Вучич заяви, че евентуален компромис с Прищина в преговорите между двете страни е възможен и замразяването на конфликта в никакъв случай не е решение, предава  “Радио и телевизия на Косово” . \r\nСпоред него компромисът е ключов за европейските амбиции на Сърбия.  \r\n„Ако не постигнем компромис с Прищина, което е условие за прогрес към Европейския съюз, тогава решението остава заключено в ключа“, заяви Вучич пред журналисти. Говорейки за решението на ЕС да не предостави дата за преговори за присъединяване на Албания и Северна Македония, той заяви, че това „не зависи от нас или Прищина“.  \r\n„Смятам, че трябва да говорим и да постигнем компромис, не можем да се преструваме, че замразен конфликт е добро решение“, заяви още Вучич.  \r\n \r\n : Теодор Пенев", "date": "2019.10.23", "title": "Александър Вучич: Имаме нужда от компромис в преговорите с Косово, замразяването на конфликта не е решение"}
{"url": "http://www.focus-news.net/news/2019/10/23/2711304/ministar-mladen-marinov-za-sluchaya-s-namerenite-martvi-39-dushi-v-grafstvo-eseks-ochakvame-ofitsialna-informatsiya-za-kamiona-negovoto-dvizhenie-i-dali-e-s-balgarska-registratsiya.html", "text": "Официална информация по линия на Министерството на вътрешните работи и по другите официални канали не е постъпвала при нас до към 14.00 часа. Това коментира министърът на вътрешните работи Младен Маринов във връзка със случая с намерените мъртви в камион 39 души в графство Есекс, предаде репортер на  Радио „Фокус“ - Пирин . „Проведох разговор с полицейския представител на Република България, който е във Великобритания. Информацията, която той има е от публикации в местни медии. Той е направил връзка с местната полиция. Очакваме от там подробна информация по отношение на камиона, неговото движение, дали е с българска регистрация, от къде идва“, каза още Маринов. Той допълни, че в момента, в който получат официална информация медиите ще бъдат уведомени за нея.  \r\nЛивия НИНОВА", "date": "2019.10.23", "title": "Министър Младен Маринов за случая с намерените мъртви 39 души в графство Есекс: Очакваме официална информация за камиона, неговото движение и дали е с българска регистрация"}
{"url": "http://www.focus-news.net/news/2019/10/23/2711313/teodor-stoychev-ep-golemite-uspehi-na-tazi-evrokomisiya-byaha-planat-yunker-i-zapazvaneto-na-mira-v-evropa.html", "text": "Големият успех на тази Еврокомисия беше Планът „Юнкер“ и запазването на мира в Европа. Това каза в интервю за   Агенция „Фокус“  ръководителят на Бюрото на Европейския парламент в България Теодор Стойчев.  Той посочи, че според отчета, който Юнкер е представил пред евродепутатите, Планът „Юнкер“ е  донесъл допълнителни инвестиции от над 400 милиарда евро и създаване на повече от 1 милион работни места в Европа по време на мандата на комисията. „Така че това, което той представи като програма в началото на мандата си, а именно Плана „Юнкер“, беше отчетено и като голямо постижение, което е успял да осъществи по време на своя мандат. Най-голямото си постижение, за което говори много дълго, е запазването на мира в Европа. Както и той самият отбеляза: „Понякога е трудно да продаваш европейския проект на младите хора, за които войната на Европейския континент е много далечно нещо и трудно могат да си представят друго““, допълни Стойчев. Той отбеляза, че крайният национализъм може да доведе до нови конфликти в Европа. \"Затова и Юнкер призова депутатите да се борят за една по-силна Европа, по-силен ЕС и да се противопоставят на подобен така наречен „глупав национализъм“. На наистина запазването на мира е неща, на което той специално акцентира. И когато каза, че в крайна сметка след още 20 години няма да има нито един жив европеец, който да си спомня и да е бил свидетел на последната голяма война в Европа. Така че е важно да си говорим за това и да си даваме сметка за това какво постижение е ЕС и запазването на мира на континента\", каза още Стойчев. \r\nКато друго постижение на Комисията „Юнкер“ ръководителят на Бюрото на Европейския парламент в България посочи решаването на кризата в Гърция. „Гърция и гръцките хора могат да се почувстват отново като достойни граждани на ЕС. Мина онзи момент, в който срещаха сериозен натиск от външни институции. Сега наистина това е преодоляно. Говорейки за Гърция и въобще за кризите , които бяха с икономическа насоченост, това беше едно от нещата, които той отбеляза, и беше приветствано доста от депутатите: че е преминал моментът, в който бяха налагани много силни ограничения в икономическите политики и се превърна вече в нов подход, който съответно да не ограничава толкова публичните разходи. Това отново беше приветствано от депутатите“, допълни още Стойчев.  \r\nТеодора ПАВЛОВА", "date": "2019.10.23", "title": "Теодор Стойчев, ЕП: Големите успехи на тази Еврокомисия бяха Планът „Юнкер“ и запазването на мира в Европа"}
{"url": "http://www.focus-news.net/news/2019/10/23/2711295/sauditskata-agentsiya-po-hranite-i-lekarstvata-opredelya-kato-visokokachestveni-balgarskite-produkti-predlozheni-na-sauditskiya-pazar.html", "text": "Саудитската агенция по храните и лекарствата (SFDA) определя българските продукти, предложени на саудитския пазар, като висококачествени. Това съобщиха от пресцентъра на  Министерството на земеделието, храните и горите . Доказателство е тяхното безпроблемно преминаване през системата им за контрол, която гарантира безопасност и качество на храните. Това стана ясно по време на среща между заместник-министъра на земеделието, храните и горите доц. д-р Янко Иванов и изпълнителният директор на SFDA д-р Хишам бин Саад Ал-Джади в Рияд. Наскоро в Саудитска Арабия беше разрешен вносът на български мед, а към момента е в процес и одобряването на сертификат за внос на фуражи. \r\n„Тъй като Кралството проявява интерес към българските ветеринарно-медицинските продукти, ще работим в посока разширяване на гамата им за саудитския пазар”, заяви доц. д-р Иванов. Според д-р Хишам бин Саад Ал-Джади, SFDA ще съдейства за опростена процедура по тяхната регистрация.  \r\nПрез месец ноември в България предстои посещение на делегация от SFDA,  на която ще бъдат представени земеделски предприятия, ферми и лаборатории. „Надявам се, че скоро след визитата, ще бъде вдигната забраната за внос и на български червени меса и живи животни в Кралството, наложена заради заболяването нодуларен дерматит”, заяви зам.-министър Иванов. \r\nПо време на посещението си в Саудитска Арабия доц. Иванов проведе и срещи с представители на местния бизнес.", "date": "2019.10.23", "title": "Саудитската агенция по храните и лекарствата определя като висококачествени българските продукти, предложени на саудитския пазар"}
{"url": "http://www.focus-news.net/news/2019/10/23/2711315/mestni-izbori-2019-irena-sokolova-predsedatel-na-nis-na-zheni-gerb-blagoevgrad-e-emblema-za-dobro-upravlenie-blagodarenie-na-d-r-kambitov.html", "text": "Среща на тема „Социалната политика на Общината през изминалите осем години и приоритетите за в бъдеще“ се проведе в Благоевград.Това съобщиха от  предизборния щаб на д-р Атанас Камбитов .  \r\nВ нея взеха участие  д-р  Атанас Камбитов, кандидат-кмет за трети мандат, Ирена Соколова председател на НИС жени ГЕРБ, областният координатор на Жени ГЕРБ – Благоевград Адриана Мелниклийска, членове и симпатизанти на партията.  \r\nПо време на форума, д-р Атанас Камбитов акцентира върху развитието на социалната политика, пряко касаеща всеки един човек. \r\n „Инвестицията в децата е най-ценният капитал. Ще стимулираме раждаемостта чрез финансови и социални привилегии, при много ясни условия. Ще продължим и финансирането на инвитро процедури“, каза д-р Атанас Камбитов. Той подчерта, че за последните 4 години Община Благоевград е отпуснала 840 хил. лева на двойки с репродуктивни проблеми, без значение от възрастта и броя на опитите.  \r\nИрена Соколова, председател на НИС на Жени ГЕРБ благодари на д-р Камбитов за постигнатите резултати в Благоевград.  \r\n„За мен е удоволствие да бъда на територията на общината, която е емблема за добро управление. Общината с най-много санирани блокове. Тази, която спечели приза за най-социална община, но и тази, която показа умения да се справи с трудности по много елегантен начин.  Виждам грижата за пространствата. Красотата възпитава доброта. \r\n Не са малко кметовете в България, които могат да се похвалят с това, което са направили. Не са много тези , които могат да кажат , че управляват успешно мандати наред, с ясната перспектива отново да спечелят мандат. Атанас Камбитов е от тези кметове“, каза Ирена Соколова.", "date": "2019.10.23", "title": "Местни избори 2019: Ирена Соколова, председател на НИС на  Жени ГЕРБ: Благоевград е емблема за добро управление, благодарение на д-р Камбитов"}
{"url": "http://www.focus-news.net/news/2019/10/23/2711311/ministarat-na-vatreshnite-raboti-mladen-marinov-i-makedonskiyat-mu-kolega-oliver-spasovski-provedoha-rabotna-sreshtna-na-gkpp-stanke-lisichkovo.html", "text": "Министърът на вътрешните работи Младен Маринов и македонският му колега Оливер Спасовски проведоха работна срещна на ГКПП „Станке Лисичково“, предаде репортер на  Радио „Фокус“ – Пирин . Двамата обсъдиха важни теми и проблеми, свързани с борбата с корупцията в Република България и в Република Северна Македония. Те присъстваха и на поредния етап от проекта на Дирекция „Вътрешна сигурност“ под надслов „Остани чист, кажи НЕ на корупцията“. Той се реализира в партньорство между Република България, Република Северна Македония, Република Гърция, Република Сърбия и Република Румъния, а целта му е пресичане на корупционно поведение, информиране на гражданите за техните права, начини за реакция и повишаване на доверието у гражданите към дейността на държавните структури.  \r\nМинистър Младен Маринов заяви, че в последния доклад на Европейската комисия за наблюдението на правосъдната ни система и борбата с корупцията, както и в предишните е било посочено, че България се развива в правилната посока. „Така, че бъдещето на Република Северна Македония в Европейският съюз (ЕС) е в тази посока и с подобни инициативи правим крачка напред“, каза още Младен Маринов. Той коментира, че взаимодействието между дирекциите в двете страни, които се борят с корупцията, е много добро, затова изрази увереността си, че заедно ще успеят да се справят с този проблем.  \r\nОт своя страна министър Оливер Спасовски потвърди думите на българският си колега, като отбеляза, че членството на Северна Македония в Европейския съюз е свързано с изграждането на стандарти в държавните системи. „Ако нашите предци са имали борба за създаване на държава, за свобода, то нашата борба днес е друга и тя е против корупцията“, подчерта Спасовски.  \r\nМинистър Младен Маринов и министър Оливер Спасовски разговаряха и с водачи на моторни превозни средства, които преминаваха през пункта, както от българска, така и от македонска страна. На същите раздава и рекламни материали на проекта „Остани чист, кажи НЕ на корупцията“, сред които бутилки с минерална вода, листовки, гумени гривни и детски играчки, наподобяващи полицейски автомобили.  \r\nМакедонският министър на вътрешните работи подари на своя български колега значка, като знак на приятелство между двете страни.  \r\nОт българска страна на събитието присъстваха: началникът на политическия кабинет на вътрешния министър Михаил Златанов, директорът на ГД „Гранична полиция“ гл. комисар Светлан Кичиков, ст. комисар Дойчин Дойчинов, директор на ОДМВР – Благоевград, комисар Васил Митов, началник на Регионална дирекция „Гранична полиция“ – Кюстендил, както и Румен Ганев, директор на Дирекция „Вътрешна сигурност“. \r\nЛивия НИНОВА", "date": "2019.10.23", "title": "Министърът на вътрешните работи Младен Маринов и македонският му колега Оливер Спасовски проведоха работна срещна на ГКПП „Станке Лисичково“"}
{"url": "http://www.focus-news.net/news/2019/10/23/2711314/mestni-izbori-2019g-ivaylo-kalfin-pp-abv-ima-trafik-na-bezhantsi-prez-balgariya-a-tova-se-dalzhi-na-politikata-na-es-da-gi-priema.html", "text": "Военните отношения между Турция и Русия са традиционно преференциални. Това каза за предаването  „Добър ден“  на  Радио „Фокус“  водачът на листата за общински съветници от ПП АБВ-София и бивш министър на външните работи Ивайло Калфин по повод турската операция „Източник на мира“. Той добави, че САЩ са позволили операцията, изтегляйки се от региона, а реакцията ЕС се свежда до няколко декларации. Според него Русия засилва влиянието си в региона. Калфин посочи, че на срещата вчера между двамата президенти Владимир Путин и Реджеп Ердоган, която продължи цели 6 часа на практика е договорен план, който урежда и сирийското правителство, и кюрдите и турците, и Русия. В това  уравнение обаче липсват ЕС и САЩ, подчерта бившият външен министър.  \r\nВъв връзка с откритите от британската полиция тела на 39 души, скрити в камион, за който се предполага, че идва от България, Калфин посочи, че през България има трафик на бежанци, а това се дължи на политиката на ЕС да ги приема. Според него, има български участници в мрежата за трафика на мигранти. \r\n \r\nЕвелина БРАНИМИРОВА", "date": "2019.10.23", "title": "Местни избори 2019г.: Ивайло Калфин, ПП АБВ: Има трафик на бежанци през България, а това се дължи на политиката на ЕС да ги приема"}
{"url": "http://www.focus-news.net/news/2019/10/23/2711321/mestni-izbori-2019-plamen-petkov-obik-vidin-127-sa-izbiratelnite-sektsii-vav-vidinska-obshtina-5-ot-tyah-sa-podvizhni.html", "text": "127 са избирателните секции във Видинска община, 5 от тях са подвижни каза на пресконференция Пламен Петков, председател на Общинската избирателна комисия, предаде репортер на  Радио „Фокус“ – Видин . Той посочи че секции са разкрити в МБАЛ „Света Петка“ във Видин и в Дом за стари хора в село Кутово. Проведено е обучение на членовете на секционните избирателни комисии, които са над 1000 души. Пламен Петков допълни, че около 60 000 са избирателите в общината. Във видинския ромски квартал ще има 8 избирателни секции. Получени са бюлетините и изборните книжа и те ще бъдат разпределени по секциите в събота. Регистрирането на застъпници в Общинската избирателна комисия ще става до съботния ден включително. До сега свои застъпници са регистрирали партиите ГЕРБ, БСП и ДПС. Изборният ден ще започне в 7 часа и ще приключи в 20.00 часа, като Петков обърна внимание на смяната лятното часово време със зимно точно в нощта преди изборите.  \r\n Анна ЛОЗАНОВА", "date": "2019.10.23", "title": "Местни избори 2019: Пламен Петков, ОбИК – Видин: 127 са избирателните секции във Видинска община, 5 от тях са подвижни"}
{"url": "http://www.focus-news.net/news/2019/10/23/2711317/uchitelka-ot-varna-udari-dete-ot-3-ti-klas-po-vreme-na-ucheben-chas.html", "text": "Учителка от Варна удари дете от  3-ти клас по време на учебен час. Това съобщи пред   Радио „Фокус“ – Варна  директорът  на Регионалното управление по образованието Венцислава Генова. Тя посочи, че според сигнала учителка в занималня на третокласници към СУ \"Неофит Бозвели\" в ж.к. \"Младост\" изпуска нервите си, повишава тон и замахва към едно от децата, което преди това е изхвърлило храната на друго дете. Директотър на РУО-Варна добави, че в институцията е постъпила жалба, придружена от клип, в който се вижда как учителката от 3 б клас в училището удря детето. Веднага на място е бил изпратен екип от РУО – Варна, който е проверил сигналите, като проверката по същество все още не е приключила, защото всичко трябва да се опише в констативен протокол. Венцислава Генова добави, че след това се издават предписания до директорът на училището, който има определен срок за отстраняването им. „Така че документално проверката не е приключила, като по същество сигналите са проверени в училището.“, допълни Венцислава Генова. Тя заяви, че учителката се е извинила, за това че е допуснала общуване с децата, в нарушение с длъжностната характеристика на Етичния кодекс. „Така или иначе, директорът на учебното заведение предстои да приложи Кодекса на труда със съответната санкция за недопустимото поведение спрямо децата. В момента по мнение на директора в паралелката е спокойно, учителката работи с децата, защото те я приемат – независимо от случилото се, и там учебния процес върви спокойно“, каза в заключение директорът на РУО – Варна. \r\nДесислава ВАСИЛЕВА", "date": "2019.10.23", "title": "Учителка от Варна удари дете от  3-ти клас по време на учебен час"}
{"url": "http://www.focus-news.net/news/2019/10/23/2711322/teodor-stoychev-ep-ako-es-iska-da-ima-silna-globalna-rolya-tryabva-da-govori-v-edin-glas-sas-svoite-sasedi-i-darzhavi-koito-iskat-da-vlyazat-v-sayuza-v-badeshte.html", "text": "Ако ЕС иска да има силна глобална роля, трябва да говори в един глас със своите съседи и държави, които искат да влязат в ЕС в бъдеще. Това каза в интервю за   Агенция „Фокус“  ръководителят на Бюрото на Европейския парламент в България Теодор Стойчев по повод дискусията около предполагаемото бъдещо членство на Република Северна Македония и Република Албания в ЕС. „И това е нещо, което много се обсъжда. Предполагам, че ще бъде споменато и днес следобед по време на дебата за разширяването на ЕС и евентуално отваряне на преговори със Северна Македония и Албания. Много депутати вече дадоха коментари в тази насока, че ако Европейският съюз иска да има силна глобална роля, то в крайна сметка трябва да бъде силен и да говори в един глас със своите съседи и държави, които искат да влязат в ЕС в бъдеще“, посочи още Стойчев. \r\n \r\nТеодора ПАВЛОВА \r\n \r\n Пълния текст на интервюта четете по-късно в „Мнение“", "date": "2019.10.23", "title": "Теодор Стойчев, ЕП: Ако ЕС иска да има силна глобална роля, трябва да говори в един глас със своите съседи и държави, които искат да влязат в съюза в бъдеще"}
{"url": "http://www.focus-news.net/news/2019/10/23/2711326/tass-erdogan-shte-vklyuchi-oon-v-protsesa-za-vazstanovyavaneto-na-severna-siriya.html", "text": "Турският президент Реджеп Тайип Ердоган възнамерява да включи ООН в програмата за възстановяване на северните райони на Сирия, където Анкара по-рано проведе операция „Извор на мира“, предава  TACC . \r\nЕрдоган заяви това пред турски репортери.  \r\nТой заяви, че Турция желае да помогне за възстановяването на региона и за целта смята да се обърне към ООН. Ердоган все пак не изрази увереност, че Анкара действително ще може да си сътрудничи със световната организация. \r\n\"Искаме да разширим работата (за възстановяването на Сирия) с помощта на тази организация\", запяви президентът. \r\nКоментирайки инициативите на европейските страни за преговори по сирийските въпроси, Ердоган припомни, че по-рано британският премиер Борис Джонсън го е поканил да се срещне в четиристранна среща с него, както и с германския канцлер Ангела Меркел и френския президент Еманюел Макрон. \r\n„Като място (на срещата), те предложиха Лондон, но аз казах, че това няма да се случи, но можем да се срещнем в Истанбул. Или някъде по-близо до границата, в Газиантеп или Санлиурфа. Казах им да определят и дата“, заяви Ердоган.  \r\nВ отговор, европейските лидери са предложили преговори на 3 и 4 декември, по време на срещата от високо равнище на НАТО в Лондон, с което Ердоган се е сългасил. \r\n \r\n : Теодор Пенев", "date": "2019.10.23", "title": "ТАСС: Ердоган ще включи ООН в процеса за възстановяването на Северна Сирия"}
{"url": "http://www.focus-news.net/news/2019/10/23/2711327/mestni-izbori-2019-administrativniyat-sad-v-kyustendil-e-othvarlil-zhalba-sreshtu-reshenie-na-oik-dupnitsa.html", "text": "Административният съд в Кюстендил е отхвърлил жалба срещу решение на ОИК – Дупница. Това съобщиха за  Радио „Фокус” – Кюстендил  от съдебната институция. Жалбата е подадена от страна на представител на политическа партия в град Дупница срещу решение на ОИК - Дупница, потвърдено с и с решение на ЦИК. В жалбата са посочени съображения за незаконосъобразност. Противоречието с материалния закон се свързва с наличие на валидни представителни права за партията, въз основа на които е подателката на жалбата е направила регистрацията на партията и е участвала в попълване съставите на ОИК и СИК, като е подавала и получавала всички книжа и документи за изборите. Твърдението е, че не е отменено решение на ОИК-Дупница за регистрацията й като кандидат за общински съветник. След приемане на доказателствата, съдържащи се в административната преписка, е даден ход на делото по същество, а след съвещание тричленен съдебен състав на Административен съд – Кюстендил е отхвърлил  като неоснователна жалбата. Решението е окончателно и не подлежи  на обжалване. \r\nВенцеслав ИЛЧЕВ", "date": "2019.10.23", "title": "Местни избори 2019: Административният съд в Кюстендил е отхвърлил жалба срещу решение на ОИК – Дупница"}
{"url": "http://www.focus-news.net/news/2019/10/23/2711319/vasil-mihalev-sba-burgas-zimnite-gumi-sa-efektivni-pri-temperatura-na-vazduha-pod-7-gradusa.html", "text": "Зимните гуми са ефективни при температура на въздуха под 7 градуса. Това каза за  Радио „Фокус“ – Бургас  Васил Михалев, управител на структурата на Съюза на българските автомобилисти (СБА) в Бургас. Според него подходящият период за замяна на летните със зимни гуми е месец ноември предвид очакваните промени в метеорологичните условия. „Това е най-важната мярка в подготовката на автомобила за студените дни. Зимната гума е с по-мек каучук, спира по-меко, държи се по-добре на лош път, особено зимно време. Тя има по-добър спирачен път и по-добро сцепление. Преди години подмяната се подценяваше, но вече, дори в Бургас, където няма толкова студена зима, се съобразяваме с това“, отбеляза Михалев. Той обясни, че зимните гуми могат да се износят лесно, ако се използват при високи температури на въздуха. „Наблюдавам практика много от шофьорите да оставят сменените гуми в складовете на фирми, които се занимават с продажба на гуми. Вече повечето такива фирми притежават подобен склад. Там те са почистени и поддържани в подходящи за тях условия до следващия сезон, когато ще бъдат употребявани“, каза още Михалев. Според него сред другите важни проверки, които водачите трябва да извършат преди да шофират през зимните дни, са проверки на акумулатора, на чистачките и на филтрите на климатичните инсталации. „Лятното палене на автомобила и зимното са коренно различни – иска се по-големи усилия. За да сме сигурни, че акумулаторът работи добре, трябва да проверим нивото на електролита и ако е необходимо, да дозаредим. Това трябва да се направи задължително. Акумулаторите на новите автомобили са пломбирани и няма допълнителна работа по тях – не се долива, но другите трябва да се проверяват. Освен това, трябва да сменим лятната течност за чистачки със зимна - такава, която не замръзва. Следващият момент, който е важен - трябва да проверим антифриза, който също старее и започва да губи качествата си. Във всички сервизи има специални машинки, които показват до колко градуса е точката на замръзване на антифриза“, посочи още Васил Михалев.  \r\nМария ПОПЧЕВА", "date": "2019.10.23", "title": "Васил Михалев, СБА – Бургас: Зимните гуми са ефективни при температура на въздуха под 7 градуса"}
{"url": "http://www.focus-news.net/news/2019/10/23/2711323/ministar-mladen-marinov-razkrivaneto-na-koruptsionni-praktiki-e-pokazatel-che-se-borim-s-vatreshniya-si-problem-i-to-uspeshno.html", "text": "Ефектът от проекта „Остани чист, кажи НЕ на корупцията“ ще проличи, когато все повече граждани започнат да се обаждат на телефонната линия, която има в България. Това каза министърът на вътрешните работи Младен Маринов, който проведе работна среща с македонският си колега Оливер Спасовски на ГКПП „Станке Лисичново“, предаде репортер на  Радио „Фокус“ – Пирин . По думите му това ще бъде първият сигнал, който ще покаже, че фокусът на гражданите е привлечен към проблема и е изграден канал за комуникация  между гражданите и служителите на МВР. „Нашите служители приемат сигналите, а ръководните нива в дирекция „Вътрешна сигурност определят неговата същност и го разпределят за проверка“, каза още Маринов. Според него е особено важно да получат доверието на гражданите, за да подават не само единични сигнали. „Това е следващото нещо, по което работим. Естествено, от подадените сигнали има много случаи, в които сме предотвратили и разрили корупционни практики“, подчерта Маринов. Той отбеляза, че от една страна след разкриването на всяка една корупционна практика и показвайки я на обществото се нанася удар върху Министерството на вътрешните работи, но от друга страна това е показател, че се борим с вътрешния си проблем и то успешно.  \r\nЛивия НИНОВА", "date": "2019.10.23", "title": "Министър Младен Маринов: Разкриването на корупционни практики е показател, че се борим с вътрешния си проблем и то успешно"}
{"url": "http://www.focus-news.net/news/2019/10/23/2711316/afp-germaniya-nyama-da-oponira-na-udalzhavane-na-sroka-za-brekzit-spored-govoritel-na-merkel.html", "text": "Берлин няма да опонира на искане от страна на Лондон за удължаване на срока за излизането на Великобритания от Европейския съюз, който в момента е 31 октомври, заяви говорител на германския канцлер Ангела Меркел, предава  АFP . \r\nСпоред Щефен Зайберт, препоръката на председателя на Европейската комисия Доналд Туск да бъде предоставено на Великобритания удължаване на срока за Брекзит до 31 януари 2020 г. „няма да се провали заради Германия“. \r\n  \r\n \r\n : Теодор Пенев", "date": "2019.10.23", "title": "AFP: Германия няма да опонира на удължаване на срока за Брекзит, според говорител на Меркел"}
{"url": "http://www.focus-news.net/news/2019/10/23/2711330/mestni-izbori-2019-pp-abv-signalizira-otgovornite-institutsii-za-seriya-ot-grubi-narusheniya-na-izbornoto-ni-zakonodatelstvo.html", "text": "ПП АБВ сигнализира отговорните институции за серия от груби нарушения на изборното ни законодателство. Това написа в своя позиция председателят на ПП АБВ Румен Петков, съобщиха от пресцентъра на  партията . \"Обръщам се към Вас с редица фрапиращи сигнали относно грубото погазване на Изборния кодекс и нарушаването на кампанията за Местни избори 2019 г.: \r\n1. От страна на кандидат-кмета на ПП ГЕРБ г-н Мирослав Петров в гр. Плевен, който погазвайки всякакви норми си е позволил да провежда агитация на спортно мероприятие по Мотокрос, провеждащо се на военен обект в гр. Долна Митрополия на 06 октомври 2019 г., а именно в района на ВВУБ «Георги Бенковски».  \r\n2. Лицето Цвятко Нейков Балабуров, в качеството му на кандидат за кмет на кметство Тъжа, община Павел баня, област Стара Загора, регистриран с решение № 46 от 20.09.2019 г. на ОИК – Павел баня за участие в изборите за кметове и общински съветници на 27 октомври 2019 г. \r\nКандидатът за кмет на кметство тъжа, община Павел баня, Област Стара Загора, издигнат и регистриран в ОИК – Павел баня от ПП ”Движение за права и свободи” има влязла в сила осъдителна присъда, лишаване от свобода за срок от 3 години, постановена с определение за одобрение на споразумение по чл. 381 от НПК за решаване на наказателно дело от общ характер № 3420 от 24 октомври 2018 г., по описа на специализиран наказателен съд – гр. София, 18 състав. \r\n- Определението от 24.10.2018 г. одобрява споразумение между Специализираната прокуратура и обвиняемия за решаване  на наказателното дело и прекратяване на досъдебно производство № 154/2017 г. по описа на ГД БОП-МВР, пр. пр. № 32682017 г. по описа на Специализираната прокуратура – гр. София. \r\n- Презюмирам, че, подписвайки приложение 65-МИ от изборните книжа на практика извършва още едно престъпление от общ характер, но този път по чл. 313 от НК, а именно: попълва декларация с невярно съдържание и по смисъла на наказателното право, това ново престъпно деяние е основание за прекратяване на изпитателния срок от пет години  \r\nпо прилагане на наказанието за предходното престъпление и води като пряка последица след себе си - доизлежаването на влязлата в сила присъда за лишаване от свобода за срок от три години след подаден от мен сигнал в Централна избирателна комисия. Тя излезе с решение №1487-МИ/ 22.10.2019г., с което оставя без разглеждане жалбата ми, поради изтеклия срок за обжалване по чл. 88 от ИК на решение №46/20.09.2019 г. на ОИК- Павел баня. Считам това за абсолютно погазване на морала и добрия тон на изборите, тъй като в качеството си на политик съм разкрил тези обстоятелства на 20.10.2019 г. и не считам, че осъден сутеньор, организатор на престъпна група би трябвало да участва в предизборната надпревара\", пише в позицията. \r\n\"3.  Депутат и кандидат за кмет на ВМРО, който е оказвал натиск срещу журналисти.  Питам. Първо: Средствата за масова информация, ще отразяват ли дейността на въпросния кандидат за кмет? Защото тук става въпрос за усещането ни за демокрация, за стремежа към свобода на словото и гарантирането на независимост на средствата за масова информация.  \r\nВторо: Какво ще бъде отношението на другите кандидати за кметове в Община Плевен към случая? Те биха ли участвали в диспути и дебати с този кандидат за кмет? Защото, който участва в дебат с въпросния кандидат, той на практика ще легитимира неговото поведение. Трето: Какво е мнението за случилото се на ръководството на неговата партия – ВМРО? Такъв човек  може ли според тях да бъде народен представител и кандидат за кмет? Защото неговата представа, както е видно от журналистическите материали,  явно е до изборите да се мълчи - нищо, а след изборите да става каквото ще.  Пак казвам, че трябва да има ясен отговор и от ВМРО, и от ръководството на Народното събрание, такъв човек може ли да представлява народа. Ако от ВМРО не кажат нищо, това означава, че тези практики са тяхна политика. Ако той остане депутат и кандидат за кмет, това означава, че да се мачкат средствата за масова информация е въпрос на осъзната политика от господин Каракачанов и компания. Последният ми въпрос е към ГЕРБ: За тях такъв човек може ли да им бъде политически партньор? Считат ли от ГЕРБ, че е нормално да общуват с партия, която държи такъв човек за народен представител? Считат ли, че е нормално да се легитимира такова отношение към средствата за масова информация? Коректната постъпка в този случай е кандидатурата на този човек да бъде извадена. Конкретният сигнал остана без уважение от Централна избирателна комисия. \r\nЛинк към сайта с журналистическото разследване:  https://trafficnews.bg/komentari/deputat-i-advokat-opitvat-da-svaliat-razsledvane2-156157/?fbclid=IwAR3mtzmlRS4Sh7CEjIvDK1Imo5cAfRjuMShemARADmtADgz3ar_5A8CrmNU \r\n4. И не на последно място поднасям на Вашето внимание сигнал, касаещ физическа саморазправа с наши симпатизанти, които са поставили агитационни материали, като един от участниците в този акт е кандидат за общински съветник от листата на досегашния кмет на община Пазарджик Тодор Попов. Трябва да е ясно той мож                                                                  е ли и ще продължи ли да бъде кандидат в листата. Сигналът за случилото, който е внесен в Районна прокуратура-Пазарджик с изх. № 3803/2019г./22.10.2019г. Да знаят какви са вандалските средства и какви са стъпките към властта на определени хора. Такъв тип престъпления трябва да бъдат преследвани с цялата сила на закона. Много разчитам прокуратурата да арестува тези хора и с бързо съдебно производство те да получат заслуженото. Да биеш жена, не може да бъде коментирано, да биеш човек, който лепи плакати, само защото не ти харесват хората - също. Очевидно е, че ПП АБВ е заплаха за статуквото в Пазарджик. Прокуратурата трябва да се задейства, защото има медицинско свидетелство, доказващо състоянието на бития мъж.  \r\nИскрено се надявам и вярвам, че при така проведената тежка и изпълнена с нарушения кампания за „Местни избори 2019 г.“ отговорните институции най-сетне ще отговорят на очакванията на избиратели за малко повече честност, справедливост и законност на изборите\", съобщава още Румен Петков.", "date": "2019.10.23", "title": "Местни избори 2019: ПП АБВ сигнализира отговорните институции за серия от груби нарушения на изборното ни законодателство"}
{"url": "http://www.focus-news.net/news/2019/10/23/2711328/sdvr-predpriema-merki-za-ohrana-na-obshtestveniya-red-i-organizatsiya-na-dvizhenieto-na-teritoriyata-na-stolitsata-po-povod-provezhdane-na-protestni-shestviya-dnes-i-utre.html", "text": "СДВР предприема мерки за охрана на обществения ред и организация на движението на територията на столицата по повод провеждане на протестни шествия днес и утре. Това съобщиха от пресцентъра на  МВР . \r\nДнес от 17.00 часа на територията на столичния град предстои провеждането на протестен автопоход със сборен пункт пред НИМ \"Бояна\" и движение по маршрут: ул. „Околовръстен път“, булевардите „България“, „Евлоги и Христо Георгиеви“, „Цар Освободител“, „Васил Левски“, „Цариградско шосе“. Малко по-късно -  от 18.00 часа са заявени протестни действия на ул. „Екзарх Йосиф“ , като по същото време протестно шествие ще започне и на бул. „Витоша“ с маршрут по булевардите „Княгиня Мария Луиза“, „Княз Ал. Батенберг“ до плочника пред сградата на \"Народно събрание\", 2 и ще продължат по бул. „Цар Освободител“ до площад „Народно събрание“.  С начален час 19.00 на площад „Княз Александър Батенберг“ е заявено провеждането на информационно събитие, с продължителност до 21.00 часа.  \r\nУтре /24 октомври/ от 9.00 часа също са заявени протестни действия на ул. „Екзарх Йосиф“, където паркирането и движението на  моторни превозни средства и трамвайни мотриси ще бъде временно ограничено. Временни ограничения ще бъдат въведени и за пешеходци в района на провежданите протестни действия.  \r\nВъв връзка с провеждането на всички мероприятия е възможно  да възникне временно затруднение в движението в централната градска част и да се наложи поетапно да бъде ограничавано и възстановявано. Призивът към гражданите и гостите на столицата е да спазват указанията и разпорежданията на полицейските служители, да им съдействат при необходимост, за да се запази спокойна обстановката в града и не бъдат допуснати нарушения на обществения ред.", "date": "2019.10.23", "title": "СДВР предприема мерки за охрана на обществения ред и организация на движението на територията на столицата по повод провеждане на протестни шествия днес и утре"}
{"url": "http://www.focus-news.net/news/2019/10/23/2711325/teodor-stoychev-ep-ep-nastoyava-za-nay-golyamo-uvelichenie-na-evropeyskiya-byudzhet.html", "text": "Различията, които предлагат различните институции в бюджетната процедура: тоест ЕК, ЕП и Европейският съвет, като съответно ЕП настоява за най-голямо увеличаване на процента на европейския бюджет, БВП на държавите от ЕС да стигне до 1,30 %. Това каза в интервю за   Агенция „Фокус“  ръководителят на Бюрото на Европейския парламент в България Теодор Стойчев. Той посочи, че в Европейския съвет гласовете за запазване на нива около 1,10 % са доста силни. „Европейската комисия също имаше едно предложение, което пак е по-високо от 1,10  %, но е по средата между Съвета и ЕП. Така че това е едно от нещата, които трябва да бъдат изгладени. Разбира се трябва да се види как ще бъдат разпределени средствата след излизането на Великобритания, какви ще бъдат акцентите. Така че това е една тема, която ще продължи да вълнува не само ЕП, но и останалите институции в следващите месеци, докато се постигне компромис относно размера на бюджета и инвестициите в отделните сфери“, добави още Стойчев. \r\nТеодора ПАВЛОВА \r\n Пълния текст на интервюта четете по-късно в „Мнение“", "date": "2019.10.23", "title": "Теодор Стойчев, ЕП: ЕП настоява за най-голямо увеличение на европейския бюджет"}
{"url": "http://www.focus-news.net/news/2019/10/23/2711332/teodor-stoychev-ep-vsyako-neshto-v-brekzit-e-predposledno.html", "text": "Всяко нещо в Брекзит, както виждаме в последните месеци и години, е предпоследно. Това каза в интервю за   Агенция „Фокус“  ръководителят на Бюрото на Европейския парламент в България Теодор Стойчев. Той отбеляза, че разговорите около излизането на Великобритания от ЕС са труднопроследими и развитието по тях е ежедневно. „Така или иначе позицията на Европейския съюз и на Европейския парламент е доста ясна в тази насока. Беше постигнато едно споразумение, по което съответно трябваше да се произнесе британският парламент. В крайна сметка то не беше гласувано, постигна се ново“, допълни Стойчев. От думите му стана ясно, че и в момента позицията на ЕП или поне това, което е изразено от неговия председател Давид-Мария Сасоли, е, че въпросът трябва да се реши най-напред във Великобритания. „Може би е препоръчително, каквото беше и мнението на Доналд Туск, Европейският съвет да даде и да се съгласи на това продължаване на срока, за да може през това време това продължение да даде възможност на Обединеното кралство да изчисти своята позиция, да я уточни и в крайна сметка ЕП да даде своето одобрение на тази сделка, тъй като финалният етап от одобрението на сделката за Брекзит минава през ЕП, който трябва да гласува с „да“ или „не“ предложеното споразумение. И това е последният етап. Вече е постигнат в крайна сметка текстът на споразумението, остава да се види наистина как ще протекат отделните законодателни стъпки във Великобритания, за което както призова председателят на ЕП Сасоли, очевидно е необходимо да се даде още време на британския парламент, за да разгледа детайлно тези въпроси. И вече след това споразумението, което бъде одобрено, естествено то може да бъде отхвърлено от ЕП, но така или иначе то няма да бъде променяно предполагаме. Но идеята е, че това е споразумението, което имаме на масата и то в крайна сметка ще бъде или прието, или отхвърлено“, допълни още ръководителят на Бюрото на ЕП в България.  \r\nТеодора ПАВЛОВА \r\n Пълния текст на интервюта четете по-късно в „Мнение“", "date": "2019.10.23", "title": "Теодор Стойчев, ЕП: Всяко нещо в Брекзит е предпоследно"}
{"url": "http://www.focus-news.net/news/2019/10/23/2711331/zapochva-priemaneto-na-proizvedeniya-za-natsionalniya-konkurs-za-poeziya-hristo-fotev.html", "text": "Започва приемането на произведения за седмото издание на Националния конкурс за поезия \"Христо Фотев\", което ще се проведе през 2020 година.Това съобщиха от пресцентъра на  Община Бургас . В него може да се включват стихосбирки, издадени през 2018 и 2019 година. Книгите трябва да се изпратят в периода от 23 октомври 2019 г. до 1 януари 2020 г. Националният конкурс за поезия се посвещава на големия поет Христо Фотев. Той е учреден през 2006 година и се организира от Община Бургас, Министерството на културата, Съюза на българските писатели, Сдружението на българските писатели и Сдружение \"Бургаска писателска общност\". По статут конкурсът се провежда на две години. Наградите се връчват в Бургас на рождения ден на Христо Фотев - 25 март.  \r\nИнформация за участие и регламент на Национален конкурс за поезия \"Христо Фотев\":  \r\nОбщи положения: \r\n- Национален конкурс за поезия на името на Христо Фотев се посвещава на големия бургаски поет. \r\n- Конкурсът се организира от Община Бургас, Съюз на българските писатели, Сдружение на българските писатели и Министерство на културата. \r\n- Конкурсът се провежда под патронажа на кмета на град Бургас. \r\n- За подготовката и организацията на конкурса се създава Организационен комитет с представители на Община Бургас, Съюза на българските писатели, Сдружението на българските писатели и Министерството на културата. \r\n- Национален конкурс за поезия на името на Христо Фотев се провежда на всеки две години на рождената дата на поета - 25 март - в Бургас. \r\n- Книгите, изпратени за участие в конкурса се оценяват от жури, което  определя носителя на националната награда. В журито участват по един представител на Съюза на българските писатели, Сдружение на български писатели, Община Бургас и двама писатели от Бургас и се утвърждава от кмета на Бургас. \r\n- Националната награда \"Христо Фотев\" не се връчва за книги, издадени посмъртно. Условия за участие: За наградата за поезия \"Христо Фотев\" могат да кандидатстват български поети, издали книги през последните две години. Книгите, участвали в конкурса не се връщат на авторите. Даряват се на Регионална библиотека \"П. К. Яворов\" Бургас. \r\nКраен срок за изпращане на книгите  - 01.01. на съответната година на адрес: Отдел \"Култура\" (за конкурса \"Христо Фотев\"), Община Бургас, ул. \"Александровска\" № 26, П.К.: 8000 Бургас.  \r\nНаграда на конкурса: \r\n- Авторът, определен за носител на националната награда \"Христо Фотев\", получава пластика \"Златно перо\" от Съюза на българските писатели, парична премия в размер на 2000 лева и диплом от Община Бургас.  \r\n- Наградата се връчва на специална церемония с рецитал по стихове на Христо Фотев и наградения поет.", "date": "2019.10.23", "title": "Започва приемането на произведения за Националния конкурс за поезия „Христо Фотев“"}
{"url": "http://www.focus-news.net/news/2019/10/23/2711335/", "text": "Ще работя за ред, сигурност и чистота, за да имаме най-добрия район за живеене. Това каза за  Радио „Фокус“ – Пловдив  кандидатът за кмет на район „Източен“ в града от ПП ГЕРБ Иван Стоянов. „Приоритетите са ми много и, най-общо казано, искам да направя така, че след четири години район „Източен“ да е най-добрият район за живеене. Затова трябва да има ред, сигурност, постоянна връзка с органите за опазване на реда, видеонаблюдение. Сред приоритетите ми са също всяко подблоково и междублоково пространство да бъде облагородено, да се изграждат паркоместа, да се полага грижа за възрастните хора и за децата чрез изграждане на паркове и детски градини. Ще имам постоянна приемна, чрез която да съм в постоянен диалог с хората. Жителите ме познават и знаят, че аз се зареждам с работа, зареждам се с това, което мога да свърша в тяхна полза. Ще изслушам всеки. Аз реагирам на момента и не оставям днешната работа за утре“, каза Иван Стоянов.  \r\n„Това, което ме отличава от останалите кандидати е, че се зареждам с работа. Слоганът на кампанията „Работа, работа, работа“ напълно съвпада с моята същност и с моя дух. Мисля, че точно в това мога да бъда и различен, и полезен, защото със сферата, с която се захвана, гледам всичко да се свърши докрай и по най-добрия начин. Надявам се хората да оценят това и   да ме изберат, за да мога да покажа своя потенциал“, каза още кандидатът на ПП ГЕРБ за кмет на район „Източен“ в Пловдив.  \r\nКато дългогодишен директор на ОП „Чистота“ в града Иван Стоянов се гордее с въведения новаторски подход и видимите резултати по посока на чистотата на бързо развиващия се Пловдив. „Първо премахнахме изцяло метлите от клони, обновихме техниката, изцяло премахнахме пясъка, който беше при зимното дежурство. Намалихме броя на дните със запрашеност на град Пловдив, въведохме различни системи за управление на отпадъка. Подобри се цялостният облик откъм чистота на град Пловдив, което се вижда от всички жители и гости на града“, коментира той.  По думите на Стоянов, със сигурност трябва да се продължи с увеличение на системите за управление на отпадъците и да се премине изцяло към разделно събиране на отпадъка. „Трябва общественото внимание да се насочи повече към проблемите на чистотата, да се възпитава в управлението на отпадъците по такъв начин, че да започне 100 % рециклиране на отпадъците в град Пловдив“, смята Стоянов.   \r\nКандидатът на ПП ГЕРБ за кмет на район „Източен“ в Пловдив призова жителите да го подкрепят с бюлетина номер 43, за да може градът и районът да се развиват.  „Да можем да живеем спокойно, да можем да се радваме и да се хвалим пред цяла България, а гостите на града да идват и да казват, че Пловдив е най-добрия за живеене, че район „Източен“ е най-добрия за живеене. Нека със слоганът „Работа, работа работа“ да се мотивираме, да се заредим и гражданите да ни дадат тази подкрепа, за да може да работим за тях“, каза Иван Стоянов.  \r\nТони МИХАЙЛОВ", "date": "2019.10.23", "title": "Местни избори 2019: Иван Стоянов, кандидат за кмет на район „Източен“ в Пловдив от ПП ГЕРБ: Ще работя за ред, сигурност и чистота, за да имаме най-добрия район за живеене"}
{"url": "http://www.focus-news.net/news/2019/10/23/2711320/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и „Лесово“. Това съобщиха от  ГД „Гранична полиция“ . На границата с „Дунав мост 1“ и „Дунав мост 2“ е интензивен на изход за товарни автомобили. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.10.23", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и „Лесово“"}
{"url": "http://www.focus-news.net/news/2019/10/23/2711324/", "text": "Гордея се с възстановяването на парк „Бунарджика“, с галерия „Капана“, с множеството изградени паркинги в район „Централен“, с парковете, които вече са факт. Това каза за  Радио „Фокус“ – Пловдив  кандидатът за кмет на район „Централен“ в града от ПП ГЕРБ Георги Стаменов.  Той посочи, че има още неща за довършване в района и призова жителите да му гласуват доверие на предстоящите местни избори, за да може да продължи развитието на „Централен“ и той да има онзи европейски вид, който всеки един гражданин желае.   \r\n„През изминалите четири години показахме, че можем да постигаме резултати. Показахме едно човешко лице, отношение, честност, коректност и винаги, обърнати към гражданите, решавахме техните казуси по възможно най-добрия начин“, каза Георги Стаменов.  \r\nКато приоритети в следващ кметски мандат Стаменов посочи на първо място работата по осветление, по тротоарни настилки, озеленяване и места за паркиране. „Това са нещата, които със сигурност най-много касаят всеки един от нас. В това число места за всяко едно дете в детските градини, възстановяване на дворните и спортните пространства във всички училища с възможност гражданите да ги използват ежедневно. Това също са едни от приоритетите, за които в следващите четири години ще работя активно“, подчерта Стаменов. \r\n„Призовавам избирателите да направят прагматичен избор. Да ни подкрепят с номер 43 за развитието на нашия град, за да продължим. Ние знаем, ние можем и сме уверени, че ще успеем. Гласувайте с бюлетина номер 43 на 27 октомври“, призова кандидатът за кмет на район „Централен“ в Пловдив от ПП ГЕРБ.  \r\nТони МИХАЙЛОВ", "date": "2019.10.23", "title": "Местни избори 2019: Георги Стаменов, кандидат за кмет на район „Централен“ в Пловдив от ПП ГЕРБ: Гордея се с възстановяването на парк „Бунарджика“ и с множеството изградени паркинги в района"}
{"url": "http://www.focus-news.net/news/2019/10/23/2711337/n1-sarbiya-zapadnite-balkani-ne-tryabva-da-se-obezkurazhavat-ot-reshenieto-na-es-za-makedoniya-i-albaniya-smyata-poslanikat-na-bryuksel-v-sarbiya.html", "text": "Посланикът на Европейския съюз в Сърбия Сем Фабрици заяви, че Западните Балкани не трябва да се разочароват от решението на Брюксел да не предостави дата на Македония и Албания за започване на преговори за присъединяване, предава телевизионният канал  N1 . \r\nФабрици още обеща, че ЕС ще продължи да си сътрудничи със Сърбия и Западните Балкани и ще стои плътно зад тях.  \r\nПосланикът заяви, че споделя разочарованието на хората от региона във връзка с решението на ЕС и похвали реформите в страните от Западните Балкани. Според него и двете страни са постигнали прогрес, включително „историческата сделка“ между Атина и Скопие за името на Северна Македония.  \r\n \r\n : Теодор Пенев", "date": "2019.10.23", "title": "N1 (Сърбия): Западните Балкани не трябва да се обезкуражават от решението на ЕС за Македония и Албания, смята посланикът на Брюксел в Сърбия"}
{"url": "http://www.focus-news.net/news/2019/10/23/2711334/afp-donald-tramp-obyavi-che-sporazumenieto-za-granitsata-mezhdu-turtsiya-i-siriya-e-golyam-uspeh.html", "text": "Президентът на САЩ Доналд Тръмп приветства сделката между Русия и Турция за премахването на кюрдските формирования от границата на Сирия и нарече споразумението „голям успех“, предава  AFP . \r\nТръмп беше многократно критикуван за оттеглянето на американските войски от Северна Сирия, което според много хора предостави зелена светлина на Турция да осъществи планираната операция „Извор на мира“ срещу кюрдските сили в региона, които бяха съюзници на САЩ в борбата срещу „Ислямска държава“. \r\nСпоред сделката, подписана между Москва и Анкара, руската военна полиция и сирийските гранични служби ще „улеснят премахването“ на кюрдските сили от региона и те ще се изтеглят на 30 километра от границата, където ще се установи зона за сигурност. \r\n„Голям успех за турско-сирийската граница. Зоната за сигурност е създадена. Примирието остава, а военните мисии приключиха“, заяви Тръмп в социалната мрежа „Туитър“. \r\n„Кюрдите са в безопасност и работиха много добре с нас. Заловените затворници на „Ислямска държава“ бяха подсигурени“, заяви още президентът.  \r\n \r\n : Теодор Пенев", "date": "2019.10.23", "title": "AFP: Доналд Тръмп обяви, че споразумението за границата между Турция и Сирия е „голям успех“"}
{"url": "http://www.focus-news.net/news/2019/10/23/2711338/", "text": "Предприети са редица дейности и комплекс от мерки за подготовката и осигуряване на нормалното протичане на местните избори на територията на Област-Пазарджик, съобщиха от ОД на МВР. Този процес тече в ОДМВР и РДПБЗН в Пазарджик от почти един месец. Близо 600 служители на Министерството на вътрешните работи ще следят за нормалното протичане на изборния ден в региона, за спазването на обществения ред, осигуряване на пожарната безопасност и защитата на населението. Сформирани са оперативни щабове в областната дирекция и районните управления, както и групи за осъществяване на ефективен информационен обмен с окръжната и районните прокуратури в областта. Проведоха се срещи с представители на ЦИК, ОИК, областната и общинските администрации, както и с останалите органи имащи отношение към изборния процес.", "date": "2019.10.23", "title": "Близо 600 служители на МВР ще следят за нормалното протичане на изборния ден в Пазарджишки регион"}
{"url": "http://www.focus-news.net/news/2019/10/23/2711341/plenumat-na-vss-shte-provede-izslushvane-na-kandidata-za-glaven-prokuror-na-republika-balgariya-na-24-oktomvri.html", "text": "Пленумът на Висшия съдебен съвет ще проведе на 24 октомври 2019 г. от 10:00 ч. изслушване на кандидата в процедурата за избор на главен прокурор на Република България, открита с решение на Пленума на ВСС по протокол № 16/15.07.2019 г. Това съобщиха от пресцентъра на  ВСС . \r\nКандидатура на Иван Стоименов Гешев - заместник на главния прокурор при Върховна касационна прокуратура бе предложена от членовете на Прокурорската колегия на ВСС, които в мотивите си сочат, че професионалните и нравствени качества на прокурор Гешев съответстват на конституционните и законови изисквания за заемане на длъжността главен прокурор на Република България“. В мотивите към предложението е посочено, че преди обявяване на процедурата, Прокурорската колегия е направила задълбочен и обективен анализ на състоянието, постиженията и актуалните проблеми на прокуратурата, въз основа на който са конкретизирани професионалните качества и управленските възможности на евентуалния кандидат, както и възможността му да отговори на потребностите на прокуратурата и на обществените очаквания. Кандидатурата е съобразена с перспективите в развитието на прокуратурата и с очакванията на магистратите, съобразно проведените консултации с Асоциацията на прокурорите и с Камарата на следователите в България, и очертаните от тях критерии относно личните, професионалните и моралните качества, които кандидатът за главен прокурор трябва да притежава. Отчетени са постигнатите високи резултати в работата на Специализираната прокуратура под ръководството на Иван Гешев, с които се свързват положителните констатации в докладите на Европейската комисия за напредъка на България по Механизма за сътрудничество и оценка относно резултатите в борбата с корупцията по високите етажи на властта и организираната престъпност.  \r\nИван Стоименов Гешев има над 23 години юридически стаж в Прокуратурата на Република България. Професионалната му кариера в съдебната система започва на 01.02.1995 г. като помощник – следовател в Столична следствена служба, а от 21.05.1996 г. е следовател в Столична следствена служба. В периода от 17.04.2006 г. до 11.05.2012 г. е прокурор в Софийска районна прокуратура, като от 01.06.2009 г . е командирован в Софийска градска прокуратура. След  проведен конкурс, с решение на ВСС по протокол № 06/09.02.2012 г., Иван Гешев е повишен в длъжност „прокурор“ в Софийска градска прокуратура. Със заповед на изпълняващия функциите апелативен прокурор на Апелативна прокуратура – София от 16.10.2013 г. е командирован в Окръжна прокуратура – Перник, за срок от три месеца. Със заповед на главния прокурор от 09.06.2016 г. е командирован в Специализирана прокуратура. В периода от 19.07.2016 г. до 16.07.2018 г. е административен ръководител на Специализираната прокуратура. С решение на Прокурорската колегия по протокол № 19/04.07.2018 г. е назначен на длъжност „заместник на главния прокурор“ при Върховна касационна прокуратура.  \r\nЗа работата си в периода 2015 г. – 2017 г., със заповеди на главния прокурор, Иван Гешев три пъти е поощряван с отличие „служебна благодарност“ за отлично изпълнение на служебните му задължения, както и за проявен висок професионализъм.  \r\nПритежава сертификат, връчен от екипа на фокусна точка „SOYA“ – Европол, за специално признание на заслугите и професионализма му в работата по операция за разбиване на нелегална печатница за производство на фалшиви банкноти, както и документ от Американските секретни служби, отдел „Вътрешна сигурност“, в знак на признателност за неговите изключителни усилия в разследването и предотвратяването на фалшифицирана американска валута.  \r\nПрез 2017 г. е удостоен с грамота „Джовани Фалконе“ за реален принос в ограничаване разпространението и употребата на наркотици, проституция, детска порнография, корупцията, тероризма и изразена подкрепа на каузи в полза на обществото, за формиране на хуманни модели на поведение у подрастващото поколение. През 2019 г. е награден с грамота и плакет „Джовани Фалконе“ от десетото юбилейно издание на конкурса „Страхливият умира всеки ден, смелият – само веднъж“ на Посолството на Република Италия и Община Благоевград.  \r\nВ хода на изборната процедура заседанията на Комисията по атестирането и конкурсите и Комисията по професионална етика за обсъждане и приемане на докладите за професионалните и нравствени качества на кандидатите по чл. 173, ал. 9 от ЗСВ, на които присъства и кандидатът бяха излъчени он-лайн в реално време чрез интернет сайта на ВСС.  \r\nОбщо 91 са получените писма с представени становища, позиции и/или въпроси във връзка с процедурата за избор на главен прокурор на Република България от правоимащите субекти, съгласно – чл. 173, ал. 9 от ЗСВ и раздел II, т. 6 от Правилата за избор на председател на Върховния касационен съд, председател на Върховния административен съд и главен прокурор (Правилата) - юридически лица с нестопанска цел, професионални и научни организации, висши училища, магистрати, органи и институции, с които е работил кандидатът за главен прокурор.  \r\nВ 73 от становищата и позициите е заявена подкрепа към кандидатурата на Иван Гешев – заместник на главния прокурор при ВКП, и/или е отправен призив за провеждане на процедурата в съответствие със закона и без поддаване на опити за вмешателство. В 12 становища е изразено несъгласие с издигнатата кандидатура или се съдържа искане за прекратяване на изборната процедура.  \r\nПисмени въпроси към кандидата са предоставени от Управителния съвет на Асоциацията на прокурорите в България, Сдружение „Обществен съвет за правосъдие“, ГД „БОЕЦ – БЪЛГАРИЯ ОБЕДИНЕНА С ЕДНА ЦЕЛ“, Български институт за правни инициативи, адв. Адела Качаунова – директор на Правната програма на Български хелзинкски комитет, Управителен съвет на Камарата на следователите в България, Гражданско сдружение Инициатива „Правосъдие за всеки“, Въпроси от Фондация \"Антикорупционен фонд\" и  Фондация \"Институт за пазарна икономика\", Софийски адвокатски съвет и Фондация „Български адвокати за правата на човека\".  \r\nКандидатът за главен прокурор е депозирал писмо до членовете на Висшия съдебен съвет, в което представя своята позиция във връзка със  „Становище и въпроси“ от сдружение „Боец – България Обединена с Една Цел“. На 23.10.2019 г. на интернет сайта на ВСС са публикувани и отговорите на поставените въпроси от Управителния съвет на Асоциацията на прокурорите в България; Сдружение „Обществен съвет за правосъдие“; адв. Адела Качаунова – директор на Правната програма на Българския хелзинкски комитет; Управителния съвет на Камарата на следователите в България.  \r\nНа интернет страницата на ВСС в раздел „Процедура за избор на главен прокурор“ са публикувани всички относими към процедурата документи, съгласно изискванията на ЗСВ и Правилата за избор на председател на Върховния касационен съд, председател на Върховния административен съд и главен прокурор.", "date": "2019.10.23", "title": "Пленумът на ВСС ще проведе изслушване на кандидата за главен прокурор на Република България на 24 октомври"}
{"url": "http://www.focus-news.net/news/2019/10/23/2711333/rakovodstvoto-na-prokuraturata-na-republika-balgariya-otsenyava-doklada-na-evropyeskata-komisiya-kato-obektiven-i-realistichen.html", "text": "Ръководството на Прокуратурата на Република България оценява доклада на Европейската комисия като обективен и реалистичен. Това пише в позиция на Прокуратурата, съобщиха от пресцентъра на  Прокуратурата на Република България . \"Този доклад отчита изпълнението на всички шест показатели, въведени при създаването на Механизма за сътрудничество и проверка през 2007 г., както и пълното изпълнение на седемнадесетте ключови препоръки, формулирани от ЕК през януари 2017 г.\", пише в позицията.    \r\n\"Изключително положителен е крайният извод на Комисията – че „извършеният от България напредък по линия на Механизма за сътрудничество и проверка е достатъчен за изпълнението на ангажиментите на страната, поети към момента на присъединяването й към ЕС“. Така обективно и по достойнство са оценени усилията на законодателната, изпълнителната и съдебната власт в областта на съдебната реформа и противодействието на корупцията и организираната престъпност.  \r\nВ същото време, докладът на ЕК от 22.10.2019 г. ясно подчертава, че „за постигането на резултати в дългосрочен план ще бъдат необходими решимост и последващи действия“. Ръководството на българската прокуратура ще продължи да работи активно и в рамките на Националния механизъм за мониторинг, създаден с ПМС № 240/24.09.2019 г.\", се подчертава още в позицията на Прокуратурата.   \r\n\"Изразяваме институционална и експертна подкрепа на предложените от правителството последни изменения в Закона за съдебната власт, както и на поетия ангажимент за изпълнение на препоръките на Венецианската комисия в съответствие с установения конституционен ред. Намерението на следващата ЕК за въвеждане на „всеобхватен механизъм за върховенството на закона с общоевропейски обхват и обективно докладване на всички държави членки“ е най-силната гаранция за необратимост на реформите.  \r\nГлавният прокурор и неговите заместници изразяват своята благодарност към всички прокурори, следователи и служители, чийто труд в значителна степен допринесе за положителната оценка за напредъка на страната ни\", уточняват още в позицията.", "date": "2019.10.23", "title": "Ръководството на Прокуратурата на Република България оценява доклада на Европейската комисия като обективен и реалистичен"}
{"url": "http://www.focus-news.net/news/2019/10/23/2711336/oliver-spasovski-ministar-na-vatreshnite-raboti-na-r-severna-makedoniya-do-i-sled-sformirane-na-sluzhebnoto-pravitelstvo-e-vazhno-kakvo-shte-uspeem-da-svarshim-a-ne-koy-shte-go-oglavi.html", "text": "И от страна на министерството, и от страна на държавата ще продължат всички наши активности, които са свързани с изграждане и реформиране на системата и създаването на по-добри условия за живот. Това каза на ГКПП \"Станке Лисичково\" министърът на вътрешните работи на Р Северна Македония Оливер Спасовски, в отговор на въпрос, зададен от македонски журналисти, за бъдещето на страната до и след формирането на служебното правителство, което ще управлява до парламентарните избори, предаде репортер на  Радио „Фокус“ – Пирин . „Когато дойде време да се сформира служебното правителство ще се изберат личности, които ще ръководят страната до изборите“, каза още Спасовски. Според него за гражданите не представлява голям интерес кой ще управлява техническото правителство. „Важно е какво ще направим до 31 декември, когато ще се формира служебното правителство – колко проекти ще направим и как ще подобрим живота на хората“, подчерта Спасовски.  \r\nЛивия НИНОВА", "date": "2019.10.23", "title": "Оливер Спасовски, министър на вътрешните работи на Р Северна Македония: До и след сформиране на служебното правителство е важно какво ще успеем да свършим, а не кой ще го оглави"}
{"url": "http://www.focus-news.net/news/2019/10/23/2711343/", "text": "За момента изборният процес протича нормално, делово. Взети са съответните решения от ОИК-Велико Търново в сроковете, които са предвидени в Изборния кодекс. Това каза в интервю за  Радио „Фокус“-Велико Търново  председателят на Общинската избирателна комисия в старата столица Десислава Йонкова. Тя уточни, че на територията на община Велико Търново има 139 секции, като в законово регламентирания срок – до 12 октомври не са се събрали повече от 10 заявления от лица с увреждания на зрението или двигателния апарат и поради тази причина няма да има секция с подвижна изборна кутия. \r\n \r\n„За момента имаме стандартни 139 секции като е възможно в социалните домове и в лечебните заведения да се разкрият допълнително такива, ако имат над 10 гласоподаватели. Това става в рамките на 48 часа преди изборния ден.  Взети са съответните решения от страна на ОИК, които са свързани с оповестяване на мерките, позволяващи на хората със затруднено зрение или с проблем в придвижването, да се придвижат и да гласуват в изборния ден. На територията на община Велико Търново има регламентирани няколко секции, които са с по-добър достъп. Това са Секция 25 в ДГ „Ивайло“, Секция 28 в ОУ „Петко Р. Славейков“, Секция 60 в СУ ,,Г. Живков“, Секция 75 в СУ ,,Вела Благоева“, Секция 95 в ДГ ,,Пламъче“ – гр. Дебелец и Секция 106 в ОУ ,,Хр. Смирненски“- с. Самоводене. Пред всяка една от тези секции ще се сложат обозначителни знаци, които са регламентирани в Решение № 953 на ЦИК. Освен това има възможност всички тези лица да изберат секция по техен избор на територията на населеното място, на което имат адрес и да гласуват, като в този случай се дописват в списъка. Трябва да се знае, че лице, което е с адрес в Горна Оряховица не може да гласува във Велико Търново, тоест трябва да има адрес в населеното място и да има уседналост от 6 месеца“, каза Десислава Йонкова. \r\n \r\nПредседателят на ОИК-Велико Търново уточни, че общината е предоставила телефон за заявка за оказване на помощ на избиратели в изборния ден – 062/619 119. „В рамките на целия изборен ден е осигурено превозно средство, снабдено с платформа и инвалидна количка, така че лицата, които не могат сами да се придвижат до изборното помещение, имат тази възможност. Запазва се възможността тези лица да използват и придружител в изборната секция, като това е лице, което те следва да определят. Разбира се лица, които имат други качества в изборния процес /застъпници, наблюдатели, членове на СИК и т.н./ не могат да участват като придружители“, обясни Десислава Йонкова. \r\n \r\nОИК-Велико Търново вчера е провела обучение на членовете на СИК от извънградския център, а в четвъртък от 17.00 ч. ще има обучение на членовете на СИК от град Велико Търново. \r\n \r\nРени АТАНАСОВА", "date": "2019.10.23", "title": "Местни избори 2019: Нормално протича подготовката за изборите във Велико Търново"}
{"url": "http://www.focus-news.net/news/2019/10/23/2711340/teodor-stoychev-ep-rezolyutsiya-na-ep-za-ofanzivata-v-siriya-shte-ima-utre-vapreki-tova-kam-momenta-naddelyava-osaditelniyat-ton.html", "text": "Официална резолюция на ЕП с позиция за офанзивата в Сирия ще има утре, въпреки това за момента надделява осъдителният тон. Това каза в интервю за   Агенция „Фокус“  ръководителят на Бюрото на Европейския парламент в България Теодор Стойчев. Той посочи, че дебатът относно действията на турския президент Реджеп Ердоган в Сирия са били водещият дебат в ЕП тази сутрин. „Имаше и различни мнения. Това, което надделява, което беше изказано  и от председателя на ЕП в предишните дни, е, че трябва да бъде прекратена турската военна офанзива в Сирия. Но наистина това е нещо, за което трябва да видим какъв текст в крайна сметка ще бъде одобрен от депутатите по този въпрос. Утре по обяд ще бъде гласувана резолюцията. Сега по време на дебата е ясно, че има депутати от крайноляв до крайнодесен спектър, имали са много различни мнения в някои случаи. Важно е каква ще бъде позицията на ЕП, в резолюцията, която утре ще се гласува, и какви компромиси могат да бъдат постигнати в текста. Така че е малко рано да говорим също за това какъв ще бъде той, тъй като се внасят много предложения за промени към него. Може много да се променят нещата. Така че трябва да видим утре, но като цяло операцията на Ердоган беше осъдена. Като цяло председателят на ЕП в речта си към Европейския съвет миналата седмица осъди остро действията на Турция и съответно изрази своето мнение, че хората в ЕС наблюдават със смайване и гняв събитията в непосредствена близост до нашата граница при положение, че кюрдите, които са се били смело в Североизточна Сирия срещу терористите от така наречената „Ислямска държава“, сега са под атаките на държава-член на НАТО. И за това, и заради своята наистина безрезервно осъждане на турските военни действия в Сирия, което представлява грубо нарушение на международните закони“, допълни още Стойчев.  \r\n \r\nТеодора ПАВЛОВА \r\n Пълния текст на интервюта четете по-късно в „Мнение“", "date": "2019.10.23", "title": "Теодор Стойчев, ЕП: Резолюция на ЕП за офанзивата в Сирия ще има утре, въпреки това към момента  надделява осъдителният тон"}
{"url": "http://www.focus-news.net/news/2019/10/23/2711339/remontirat-se-13-km-ot-tretoklasniya-pat-gabrovo-uzana-v-gr-gabrovo.html", "text": "Започна ремонтът на 1,3 км от третокласния път III-5006 Габрово – Узана. Ще се обнови участъкът между Хаджицонев мост и кръстовището за кв. „Радецки“ в Габрово. През последните две години по отсечката преминаваше строителната техника, ангажирана с изграждането на обходния път на Габрово.Това съобщиха от пресцентъра на  Агенция \"Пътна инфраструктура\" . \r\nРемонтните дейности ще се извършват без спиране на трафика като автомобилите ще преминават в платното, в което не се работи. Предвижда се те да завършат в края на ноември т. г. Отсечката ще бъде преасфалтирана, с подобрено отводняване, нова хоризонтална маркировка, пътни знаци и мантинели. Ремонтните работи са за 724 хил. лв. с ДДС и се изпълняват от пътноподдържащата фирма за област Габрово.  \r\nТретокласният път III-5006 Габрово – Узана е от голямо значение за икономиката и туризма в община Габрово. Той е единствената транспортна връзка за селата Стоманеците и Зелено дърво, за курортен комплекс „Узана”, природен парк „Българка” и национален парк „Централен Балкан”.", "date": "2019.10.23", "title": "Ремонтират се 1,3 км от третокласния път Габрово – Узана в гр. Габрово"}
{"url": "http://www.focus-news.net/news/2019/10/23/2711329/oliver-spasovski-ministar-na-vatreshnite-raboti-na-r-severna-makedoniya-ako-iskame-po-dobar-zhivot-za-grazhdanite-to-tryabva-da-se-borim-s-koruptsiyata-v-darzhavata-i-institutsiite.html", "text": "Мотото „Остани чист, кажи НЕ на корупцията“ е много силно и дава силна заявка към политиците, но и към гражданите. Това каза министърът на вътрешните работи на Р Северна Македония Оливер Спасовски, който се срещна с българският си колега Младен Маринов на ГКПП „Станке Лисичково“, предаде репортер на  Радио „Фокус“ - Пирин . „Ако искаме по-добър живот за гражданите, то трябва да се борим с корупцията в държавата и институциите“, каза още Спасовски. Според него криминалните контингенти, свързани с корупцията, нямат национална, верска или политическа принадлежност. Спасовски заяви, че точно поради тази причина те са повишили контрола по отношение държавните стандарти, чрез реализирането на съвместния проект с Република България. „Целта ни е да го надградим още повече и да накараме гражданите и в двете страни да бъдат активни и да се борят с корупцията, да подават сигнали на горещите телефони“, подчерта Спасовски. По думите му медиите също са активни участници в борбата с корупцията, затова изказа специално благодарности към журналистите в България и в Северна Македония.  \r\nЛивия НИНОВА", "date": "2019.10.23", "title": "Оливер Спасовски, министър на вътрешните работи на Р Северна Македония: Ако искаме по-добър живот за гражданите, то трябва да се борим с корупцията в държавата и институциите"}
{"url": "http://www.focus-news.net/news/2019/10/23/2711342/mestni-izbori-2019-ministar-mladen-marinov-ot-2018-do-april-2019-g-v-kresna-novoregistrirani-sa-nad-600-dushi-170-ot-tyah-bez-znanieto-na-sobstvenitsite-na-adresa-blagoevgrad.html", "text": "В различни градове в Област Благоевград има сигнали за новорегистрирани граждани без знанието на собствениците на адреса. Това коментира министърът на вътрешните работи Младен Маринов, който бе на работна среща с македонският си колега Оливер Спасовски, проведена на ГКПП „Станке Лисичково“, предаде репортер на  Радио „Фокус“ - Пирин . По думите му един от примерите е от град Кресна. „За периода от 2018 година до април 2019 година са установени над 600 новорегистрирани граждани в Кресна, като около 170 от тях са в хипотеза, в която собствениците на адресите не са дали съгласието си. Процедурата е такава, че Общинската администрация прави адресна регистрация на база на декларация от собственика или договор за наем от лицето, което се настанява. В тези случаи най-вероятно става дума за фалшифициране на документи. Образувано е досъдебно производство на Районна прокуратура – Сандански. Работата по случая продължава“, каза още Маринов. Той добави, че в момента се правят постъпления от страна на Прокуратурата и МВР към областният управител за доказаните случаи на регистрация без основание да бъде извършена служебна дерегистрация. На въпрос към министър Маринов – дали има подавани сигнали за купуване на гласове в Област Благоевград, той заяви, че по време на всички избори се говори за масово купуване на гласове, като се спрягат най-различни цифри и суми. „Има подадени сигнали за купуване на гласове. Голяма част от тях са анонимни. При проверка се оказва, че са недействителни. Анализът показва, че се правят с цел да се дискредитира дадена политическа партия или човек, който участва в изборите. Има и сигнали, при които по време на проверката се установява, че са истински. Има образувани досъдебни производства“, посочи Маринов. За пример министърът посочи случаят в град Несебър.  \r\nЛивия НИНОВА", "date": "2019.10.23", "title": "Местни избори 2019: Министър Младен Маринов: От 2018 до април 2019 г. в Кресна новорегистрирани са над 600 души, 170 от тях без знанието на собствениците на адреса  Благоевград."}
{"url": "http://www.focus-news.net/news/2019/10/23/2711345/vladimir-dimitrov-planinar-v-zimno-vreme-ne-tryabva-da-se-predpriemat-izlishni-riskove-zashtoto-s-planinata-shega-ne-biva.html", "text": "В зимно време не трябва да се предприемат излишни рискове, защото с планината шега не бива. Това каза за  Радио \"Фокус\" - Бургас  планинарят Владимир Димитров. Според него на първо място трябва да се съобразяваме с метеорологичните условия в планината, по-краткия ден и да планираме преходите си в зависимост от нашата физическа подготовка, както и да сме подходящо екипирани за планински и зимни условия. Специално за Странджа планина той споделя, че не се изисква специална планинска екипировка, поради по-благоприятните атмосферни условия и по-меката зима в планината. \"По другите планини в България, които са по-високи е по-опасно, защото и ветровете там развиват по-голяма скорост, температурата е по-ниска и по-лесно могат да се получат измръзвания. Трябва да сме екипирани с дебела шапка и ръкавици, всички крайници трябва да са добре защитени. Много важни са и слънцезащитните очила, защото зимата в планината осветеността е много по-голяма и изгаря много повече от лятото\", заяви планинарят. По думите му през зимата във високата планина трябва да се съобразяваме със снежната покривка, което е трудно, защото няма как да придобием опит от едно или две ходения в планината. \"Най-добре е в планината да се ходи с водач или с човек, който познава условията, защото дори и при по-малка снежна покривка може да има благоприятни условия за лавини и трябва да се познава, както и терена, така и подходящото време. Има едно правило, че има ли сняг и наклон, може да падне лавина и никой не е застрахован, дори и в гората\", каза още Димитров. Той допълни, че особено в зимно време на походи и изкачвания в планината се тръгва рано сутрин, за да може да се пристигне на избраното място преди свечеряване.  \r\nМария КУРТЕВА", "date": "2019.10.23", "title": "Владимир Димитров, планинар: В зимно време не трябва да се предприемат излишни рискове, защото с планината шега не бива"}
{"url": "http://www.focus-news.net/news/2019/10/23/2711349/okrazhnata-prokuratura-vav-vratsa-e-predala-na-sad-26-godishen-mazh-za-prichinena-katastrofa-dovela-do-smartta-na-dvama-dushi.html", "text": "Окръжната прокуратура във Враца е предала на съд 26-годишен мъж за причинена катастрофа довела до смъртта на двама души. Това съобщиха от пресцентъра на  Апелативна прокуратура - София . \r\nОкръжна прокуратура – Враца е внесла за разглеждане в съда обвинителен акт срещу П.З. (на 26 години) за извършено от него престъпление по чл. 343, ал. 3, пр. 2, алт. 2, б. „б“, пр. 1 от НК.  \r\nОбвиняемият З. е правоспособен водач от 2011 г., категория „В“.  \r\nОколо обяд на 31.07.2019 г. П.З. тръгнал от гр. Враца към гр. Криводол по третокласен път III – 101 със собствения си лек автомобил м. „БМВ“. Времето било облачно, с кратки превалявания, при условията на нормална видимост, но с влажна на места пътна настилка.  \r\nВ същото време в обратната посока – от с. Бойчиновци през гр. Криводол към гр. Враца, пътувал лек автомобил м. „Фолксваген“, управляван от Ц.И. С него в превозното средство се возели двама пътници.  \r\nПодминавайки разклона за с. Лиляче, П.З. предприел маневра „изпреварване“ по отношение на лек автомобил и ТИР, след което се върнал в дясната лента. При влизане в следващия ляв завой с голяма скорост, обвиняемият започнал да губи управление върху автомобила. В един момент колата му навлязла в насрещната лента за движение странично, почти перпендикулярно на пътя.  \r\nВодачът на „Фолксваген“, възприемайки случващото се, употребил аварийно спирачки, но поради малката дистанция между двата автомобила (93.81 м), не успял да спре. В този момент настъпил сблъсък между двата леки автомобила.  \r\nСвидетели на пътно-транспортно произшествие подали сигнал на телефон 112. На място пристигнали екипи на МВР и Спешна помощ, които констатирали смъртта на един от пътниците в л.а. „Фолксваген“. Водачът Ц.И., починал седмица по-късно в болница, вследствие на тежката съчетана травма с несъвместими с живота увреждания на вътрешните органи.  \r\nЗаключението на автотехническата експертиза извежда като причина за настъпилото ПТП субективните действия на обвиняемия З. - движение с превишена скорост от 100 км/ч (при максимално допустима 90 км/ч извън населено място), загуба на напречна устойчивост, навлизане в насрещната лента на пътното платно и удар в другия автомобил.  \r\nПредстои делото да продължи в съда.", "date": "2019.10.23", "title": "Окръжната прокуратура във Враца е предала на съд 26-годишен мъж за причинена катастрофа довела до смъртта на двама души"}
{"url": "http://www.focus-news.net/news/2019/10/23/2711344/mestni-izbori-2019-ministar-emil-karanikolov-simitli-ima-nay-podhodyasht-teren-i-raboteshta-administratsiya-zatova-reshihme-da-izgradim-industrialna-zona.html", "text": "Симитли се оказа една от общините отличници – с най-подходящ терен и добре вършеща работата си администрация, затова решихме, че тук е подходящо място за изграждане на индустриална зона. Това каза министърът на икономиката Емил Караниколов, който бе в града за оглед на терените за бъдещата зона, предаде репортер на  Радио „Фокус“ – Пирин . Той бе посрещнат в Симитли от Апостол Апостолов и неговия екип. Караниколов добави, че развитието на индустриалните зони ще повиши инвеститорския интерес в региона и България. \r\nСъздаването на нова зона се налага заради изявен интерес от инвеститори и запълнения капацитет на вече съществуващата индустриалните зона, която се намира на територията на бившето поделение в Симитли. Новата зона ще бъде изградена на терен с площ около 200 декара, на мястото на бившите военни погреби. \r\n„Правилният подход е първо да се изгради съответната инфраструктура като пътища, ВиК, енергийна инфраструктура и след това терените да бъдат предоставени на инвеститорите, тъй като инвеститорите искат да дойдат, всичко да е готово и направо да работят. Това е и нашият замисъл“, допълни Караниколов. \r\n„Целта ни е по-голяма зона, защото това означава повече инвеститори в нашата община. Повече инвеститори в нашата община означава по-голяма конкуренция и увеличаване на работните заплати. И тъй като в Симитли няма безработица, ние се стремим към увеличаване на доходите на населението“ , отбеляза Апостол Апостолов. \r\nПри посещението си в Симитли, Караниколов се видя с един от големите инвеститори на територията на вече съществуваща зона в Симитли –собственика на „Mareli Systems“ – Георги Чимев, който го запозна с работния процес във фирмата. \r\nНа срещата министър Караниколов и общинското ръководство уточниха и всички процедурни подробности около документиране на новата индустриална зона. \r\nЛивия НИНОВА", "date": "2019.10.23", "title": "Местни избори 2019: Министър Емил Караниколов: Симитли има най-подходящ терен и работеща администрация, затова решихме да изградим Индустриална зона"}
{"url": "http://www.focus-news.net/news/2019/10/23/2711350/uvazhen-e-protest-na-sofiyska-apelativna-prokuratura-sreshtu-opravdatelna-prisada-na-lekar-ginekolog.html", "text": "Върховният касационен съд е уважил протест на Софийска апелативна прокуратура срещу оправдателната присъда по наказателно производство срещу подсъдимия Д.Ф., обвинен за непредпазливо причиняване на смърт на дете по време на раждане. Това съобщиха от пресцентъра на  Апелативна прокуратура - София . \r\nНа първа инстанция Софийският окръжен съд е признал подсъдимия Ф. за виновен за извършено от него престъпление по чл. 123, ал. 1, пр. 2 от НК. На 06.07.2014 г., от 14:30 ч. до 17:30 ч., в Акушеро-гинекологичното отделение на Многопрофилна болница за активно лечение – Ботевград, в качеството на акушер-гинеколог и на дежурен лекар, поради немарливо изпълнение на правнорегламентирана дейност, представляваща източник на повишена опасност, не е водил раждането на родилка, като е нарушил нормативни актове и правила за медицински стандарти, с което причинил смъртта на потенциално жизнеспособен плод по време на раждането му. За това престъпно деяние му е било наложено наказание от една година „лишаване от свобода“ с тригодишен изпитателен срок и лишаване от право да упражнява лекарска професия за срок от три години.  \r\nС присъда от м. април 2019 г. Софийският апелативен съд е отменил осъдителния първоинстанционен съдебен акт и признал подсъдимия Д.Ф. за невинен по повдигнатото му обвинение.  \r\nСъстав на Върховния касационен съд е приел доводите на Апелативна прокуратура - София за съществени процесуални нарушения и неправилно приложение на материалния закон от САС. Те са свързани с липсата на обоснованост на заключението на назначената четворна съдебно-медицинска експертиза в хода на въззивното производство, както и съмнения относно неговата правилност. Второинстанционният съд е игнорирал част от медицинската документация, депозирана в хода на досъдебното производство. Назначената от него четворна съдебно-медицинска експертиза е неясна, а направеният в нея извод противоречи на приетите по-рано други експертни заключения. При анализа на доказателствата въззивният съд е допуснал нарушение, което е дало отражение върху правилността на изводите за липса на причинна връзка между бездействието на лекаря – подсъдимия Ф., и смъртта на бебето. Наред с това, не са били разгледани продължителното страдание на плода по време на раждането спрямо инкриминираните правни задължения на подсъдимия, в качеството му на дежурен лекар в акушеро-гинекологичното отделение на болницата и неговото отсъствие от местоработата през целия период на раждането.  \r\nС решение на ВКС оправдателната присъда е отменена и делото е върнато за ново разглеждане от друг съдебен състав на Софийския апелативен съд.", "date": "2019.10.23", "title": "Уважен е протест на Софийска апелативна прокуратура срещу оправдателна присъда на лекар-гинеколог"}
{"url": "http://www.focus-news.net/news/2019/10/23/2711347/mestni-izbori-2019-kandidatat-za-kmet-na-sofiya-yordanka-fandakova-az-moga-da-garantiram-prodalzhavaneto-na-proekti-za-stolitsata.html", "text": "Аз мога да гарантирам продължаването на проекти за столицата. Това каза кандидатът за кмет на София Йорданка Фандъкова в предаването „Плюс-минус“ по  Нова телевизия . Тя подчерта, че ЕК не дава нито един лев без да си се подготвил, без да имаш готови проекти и без доверие. „За 10 години без да променяме данъците и основните такси в местната администрация, успяхме от една страна да увеличим бюджета с около 200 милиона собствени приходи. Това става благодарение наистина на сериозна работа по отношение на събираемост. И най-важното - да привлечем около 4 милиарда и половина лева  европейски средства за ключовите проекти, които променят, промениха и продължават да променят града. Това не става от само себе си. Аз чувам много от кандидатите да говорят, включително и за метрото, като че ли то от само себе си се стори, средствата се намират от само себе си. Нищо подобно“, каза още Фандъкова. Тя допълни, че кандидатурата й за тези избори е била едно обмислено решение. „За мен беше много важно, че успяхме през тези години да решим много сериозни кризи и да гарантираме развитието на града и неговата промяна. Когато си работил години наред и постигаш нещо, съвсем нормално е да те интересува как ще продължи. Разбира се, работата през годините е съпроводена с пропуски и с грешки, но точно това беше важно, че познавам много добре причините и мога да  предложа решения и промяна. Това заявих в началото, това заложихме в програмата, това направих и с предложението за обновяване на екипа“, подчерта Фандъкова. „Много важно е, че в тази кампания аз не виждам други кандидати, които да говорят по най-важната тема за града – икономическото му развитие. За мен  то е ключовото. Аз нееднократно подчертах, че София има големия шанс да привлече стратегически инвеститор. Ние сме готови за това заедно с държавата. Работим от няколко години“, каза още тя. Фандъкова уточни, че в  последните години икономиката на София нарасна значително. „Това не става от само себе си. Това става с целенасочена политика – инвестиции в инфраструктурата, в образованието, една балансирана и консервативна данъчна политика. Това имаме в София“, каза още кандидатът за кмет.", "date": "2019.10.23", "title": "Местни избори 2019: Кандидатът за кмет на София Йорданка Фандъкова: Аз мога да гарантирам продължаването на проекти за столицата"}
{"url": "http://www.focus-news.net/news/2019/10/23/2711351/sdvr-tarsi-sadeystvie-za-ustanovyavane-na-vodach-uchastval-v-paten-intsident-i-izbyagal.html", "text": "СДВР търси съдействие за установяване на водач, участвал в пътен инцидент и избягал. Това съобщиха от пресцентъра на  МВР . На 21 октомври около 8.20 часа, на бул. „Рожен“, близо до кръстовището с ул. „Петър Панайотов“, възникнало пътнотранспортно произшествие, при което е пострадал велосипедист. Другият участник в инцидента напуснал местопроизшествието без да уведоми органите на МВР.  \r\nОт столичната полиция апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069. Анонимността им е гарантирана.", "date": "2019.10.23", "title": "СДВР търси съдействие за установяване на водач, участвал в пътен инцидент и избягал"}
{"url": "http://www.focus-news.net/news/2019/10/23/2711348/", "text": "Областна администрация - Велико Търново получи, разпредели и раздаде всички бюлетини за предстоящите избори за общински съветници и за кметове на 27 октомври 2019 година. Това потвърдиха от  пресцентъра на институцията . Общинските избирателни комисии бяха изпратили своите упълномощени представители, които контролираха получаването на бюлетините. Под полицейска охрана запечатаните кашони бяха натоварени в специално определени за целта автомобили. Бюлетините и изборните книжа пристигнаха запечатани с индивидуална пломба с номер, която главният секретар на Областна администрация - Велико Търново Петя Райкова разпломбира в присъствието на представителите на ОИК от областта. Общините и Общинските комисии вече са получили изборните книжа, в т. ч. списъците и протоколите.", "date": "2019.10.23", "title": "Получени, разпределени и раздадени са всички бюлетини за Великотърновска област"}
{"url": "http://www.focus-news.net/news/2019/10/23/2711353/vavezhda-se-vremenna-organizatsiya-v-dvizhenieto-v-tunel-trayanovi-vrata-na-am-trakiya-v-posoka-burgas-poradi-remontni-deynosti.html", "text": "Въвежда се временна организация в движението в тунел \"Траянови врата\" на АМ \"Тракия\" в посока Бургас поради ремонтни дейности. Това съобщиха от пресцентъра на  Агенция \"Пътна инфраструктура\" . От  10,00 ч. до 15,30 ч. се ограничава движението в изпреварващата лента в тунел „Траянови врата“ на АМ „Тракия“ в посока Бургас поради ремонт на  пожаро-известителната система.  \r\nТрафикът ще се осъществява в активната лента. \r\nАгенция „Пътна инфраструктура“ съветва шофьорите да карат със съобразена скорост и повишено внимание, както и да спазват правилата за безопасност и движение по пътищата.", "date": "2019.10.23", "title": "Въвежда се временна организация в движението в тунел \"Траянови врата\" на АМ \"Тракия\" в посока Бургас поради ремонтни дейности"}
{"url": "http://www.focus-news.net/news/2019/10/23/2711355/uchenik-na-legendarniya-kompozitor-lenard-barnsteyn-postavya-myuzikala-uestsaydska-istoriya-na-varnenska-stsena.html", "text": "Маестро Александър Фрай – ученик и личен приятел на легендарния композитор Ленард Бърнстайн, е диригент-постановчикът на мюзикъла „Уестсайдска история“, който ще бъде представен за пръв път на варненска сцена на 24-ти октомври. Първите две премиери на спектакъла ще се състоят утре и на следващия ден – 25-ти октомври, на основната сцена на Държавната опера в града, стана ясно при представянето на творческия екип, предаде репортер на  Радио „Фокус“ – Варна . За първата премиера са поканени и Майкъл Бърнстейн, племенник на Ленард Бърнстейн, както и Чарлс Принс, син на първия продуцент на мюзикъла Харолд Принс. „Уестсайдска история“ е първата копродукция между операта в Крайова, Румъния и Държавната опера във Варна. Очаква се след двете премиери в морския град, трупата от Театрално-музикантският продуцентски център да направи първа творческа визита в рамките на Международния музикален фестивал в Крайова. Там артистите от Варна ще представят операта „Норма“ – на 28-ми октомври и „Уестсайдска история“ – на 29-ти октомври. Постановъчният екип на мюзикъла по музика на Ленард Бърнстайн, е изцяло нов за града. В него влизат режисьорът от Италия Крис Катена, диригентът маестро Кръстин Настев и хореографът с руско потекло Надя Димокова. „Уникалното в „Уестсайдска история“ е, че всеки един от артистите на сцената трябва да може да пее, да танцува и да играе едновременно. Тук във Варна, сред танцьорите, намерихме и много талантливи певци. Щастливи сме, че всичко това се събира в един прекрасен мюзикъл“, обясни преди генералната репетиция днес маестро Александър Фрай. „Мюзикълът е голямо предизвикателство, за да се намерят точните хора, които да свършат тази комплексна работа – да пеят и да играят едновременно. И двамата с маестро Фрай останахме очаровани от възможността на танцьорите да играят и да пеят. Самите те се изненадаха колко добре могат да пеят“, обясни диригентът от Варненската опера Кръстин Настев. Той добави, че е доволен от съвместната си работа с Александър, тъй като и двамата са еднакво мотивирани и равнопоставени в постановката. Режисьорът Крис Катена добави, че това не е единствената продукция, свързана с Ромео и Жулиета, но и тук е представена любовна история с трагичен край. Според него, интересен в мюзикъла е постоянният конфликт между доброто и злото, както и това кое от двете ще победи накрая. Той добави, че спектакълът засяга актуални проблеми, които и в момента вълнуват съвремието – религията, училището, обучението, наркотиците, любовта, дискриминацията, расизмът. Хореографът Надя Димокова също изрази благодарност за работата си с останалите членове на постановъчния екип. Тя призна, че за нея Джером Робинсън, автор на хореографията, е легенда и в началото е изпитвала притеснение от това дали ще успее да запази всички стилове и идеята, представяйки съвременна хореография. „Уестсайдска история“ е създаден от четирима гении – великият композитор Ленард Бърнстейн, легендарният хореограф Джером Робинс, Артър Лорънс – един от най-големите американски либретисти и Стивън Зондхайм, написал текста на песните. Концепцията за мюзикъла, който пресъздава една съвременна история на Ромео и Жулиета, принадлежи на Джером Робинс. Преди „Уестсайдска история“ Ленард Бърнстейн вече е имал успехи на „Бродуей“ с мюзикъли като „On the town”, „Wonderful town“ и „Питър Пан“, но за Стивън Зондхайм „Уестсайдска история“ е първият голям пробив, открил пътя му към световната сцена. \r\n \r\nДиана СТОЕВА", "date": "2019.10.23", "title": "Ученик на легендарния композитор Ленард Бърнстейн поставя мюзикъла „Уестсайдска история“ на варненска сцена"}
{"url": "http://www.focus-news.net/news/2019/10/23/2711352/anonimni-dariteli-predostaviha-unikalen-instrument-ot-1830-godina-na-varnenskata-opera.html", "text": "Уникален музикален инструмент, създаден през 1830 година, е дарен на Държавната опера във Варна преди дни. Помпеният орган, озовал се във Варна от Америка, през Западна Европа, е дарен от наследниците на Кинка Николова Григорова. Това съобщи Виолета Тончева от Театрално-музикантския продуцентски център в града, предаде репортер на  Радио „Фокус“ – Варна . Според нея, нито една опера в България не разполага точно с такъв музикален инструмент. Волята на дарителите е била да се запази анонимността им. Инструментът обаче, от тук нататък ще краси сцена „Ротонда“ в сградата на Варненската опера, в която се изнасят и много камерни концерти. Най-вероятно органът ще бъде реконструиран, тъй като в последните години не е бил използван за свирене. \r\n \r\nДиана СТОЕВА", "date": "2019.10.23", "title": "Анонимни дарители предоставиха уникален инструмент от 1830 година на Варненската опера"}
{"url": "http://www.focus-news.net/news/2019/10/23/2711362/okrazhnata-prokuratura-vav-varna-razsledva-mazh-ot-varna-za-opit-za-ubiystvo-na-7-godishnoto-mu-dete.html", "text": "Окръжната прокуратура във Варна ръководи досъдебно производство за опит за убийство на седемгодишно дете. Престъплението е извършено от родния му баща. Това съобщават от  пресслужбата на Апелативната прокуратура в града . Детето е било намушкано с нож от 42-годишния Борислав И. Мъжът е бил наркозависим и сега е бил включен в метадонова програма. Той ще бъде настанен в психиатрична болница, тъй като по мнението на психиатрите е опасен за себе си и за околните. Седемгодишното дете е настанено в болницата „Света Анна“ във Варна за лечение. То е със средна телесна повреда. Няма опасност за живота му. Опитът за убийство е станал тази сутрин около 7.30 часа в дома на семейството. Майката работи в чужбина.", "date": "2019.10.23", "title": "Окръжната прокуратура във Варна разследва мъж от Варна за опит за убийство на 7-годишното му дете"}
{"url": "http://www.focus-news.net/news/2019/10/23/2711363/mestni-izbori-2019-kostadin-yazov-kandidat-na-pp-gerb-za-kmet-na-rayon-yuzhen-v-plovdiv-trudnoto-pridvizhvane-s-avtomobili-v-rayona-nalaga-izgrazhdaneto-na-dopalnitelni-transportni-vrazki.html", "text": "Сред основните проблеми на Район „Южен” в Пловдив е трафикът и паркирането. Това каза за  Радио „Фокус”- Пловдив  Костадин Язов, кандидат за кмет на района, от ПП ГЕРБ. „Живея в района от 30 години, познавам го добре и ако някога, през 1926 година, когато се е създавал, той е наброявал 15000 жители, то днес вече те са 110 хиляди жители, което го прави най-големият район в Пловдив”, каза Язов. Той уточни, че Район „Южен” не е само квартал Кючук Париж, към него влизат и кварталите Коматево, Остромила и Беломорски. Гъстото застрояване и невъзможността за паркиране налага да се мислят и нови начини за разрешаването на този проблем. Според Язов, да се твърди, че проблемът с паркирането ще се оправи за кратки срокове е най-малкото популистично. Затова от ГЕРБ ще се опитат да подобрят паркирането като изградят на места многоетажни паркинги, а на други места ще приложат европейски технологии на съчетаване на зелени площи и автомобили. \r\nТрудното придвижване с автомобили в района налага изграждането на допълнителни съпътстващи транспортни връзки. „Ще се наложи и цялостна реконструкция на бул.„Александър Стамболийски”, като се предвижда подмяна на каналната и водопроводна мрежа и изграждане на Южния обходен колектор, което ще доведе до разширение на самия булевард”, посочи още кандидатът за районен кмет Костадин Язов. Предвижда се да бъде дооправен и бул. „Вапцаров”, както и цялостна реконструкция на ул.„Даме Груев”, откъм Кукленско шосе. Така ще се създаде допълнителна паралелна връзка, която да поеме част от трафика в района. За реконструкцията на бул. „Стамболийски” се предвижда да бъде изградена Южна тангента, която е връзка с Околовръстното, за да не се увеличава хаоса, а движението да бъде разтоварено. \r\n„Като бивш народен представител познавам добре законодателния процес и прилагането на законите пряко”, посочи като своя силна черта Костадин Язов, кандидат за кмет на Район „Южен” от ПП ГЕРБ. „В момента съм в мениджмънта на най-голямото енергийно дружество в държавата, което изгражда над 300 км електропроводи 400 киловолта на територията на страната, за период от две години и половина. Смятам, че при тези ми възможности, мога да направя така, че нещата да се случват с подобна скорост и в Район „Южен” и жителите ще видят реални резултати в кратки срокове”, добави Язов. \r\nСпоред него, на практика в работата на районното кметство е необходимо да се познава добре законодателният процес, който задава обща рамка на ситуациите и необходимостта от решаването им с прилагането на отделни части на съответния закон, за да има правна рамка и да може да се получи най-доброто решение. \r\nПосланието към избирателите за 27 октомври е да се запознаят с програмите на участниците в кметската надпревара, да преценят добре кое е реално и възможно да се изпълни, да не се доверяват на красиви лозунги, които няма как да се случат в един 4-годишен мандат и да гласуват с бюлетина номер 43 за кандидата на ПП ГЕРБ за кмет на Район „Южен” Костадин Язов, за да се случват нещата. \r\nЦветана ТОНЧЕВА", "date": "2019.10.23", "title": "Местни избори 2019: Костадин Язов, кандидат на ПП ГЕРБ за кмет на Район „Южен“ в Пловдив: Трудното придвижване с автомобили в района налага изграждането на допълнителни транспортни връзки"}
{"url": "http://www.focus-news.net/news/2019/10/23/2711346/london-evening-standard-britanskata-politsiya-zapochna-razsledvane-za-ubiystvoto-na-39-dushi-namereni-v-kamion-koyto-veroyatno-e-pristignal-ot-balgariya.html", "text": "Започна разследване за убийство, след като 39 тела бяха открити в камион, който вероятно е дошъл от България в провинция Есекс, пише британското издание  London Evening Standard . \r\nПолицията беше повикана по-рано от парамедиците, които обявиха всички 39 души в контейнера на камиона за мъртви.  \r\nПредполага се, че жертвите са дошли от България. Ръководителят на местната полиция Андрю Маринер заяви, че 25-годишният шофьор от Северна Ирландия е бил арестуван по подозрение за убийствата.  \r\n„Това е трагичен инцидент, където голям брой хора са загубили живота си. Нашите разследвания продължават, за да разберем какво се е случило“, каза Маринер. \r\n„В процес на индетифициране на жертвите сме, но предполагам, че това може да продължи дълго“, добави той. \r\n„Смятаме, че камионът е от България и е влязал в страната на 19 октомври, като работим с нашите партньори за да разследваме. (…) Арестувахме водача на камиона във връзка с инцидента и той остава в ареста докато продължава разследването. Предполагаме, че (инцидентът) ще наруши дейността на местния бизнес в района и ще работим за осигуряване на възможно най-краткото прекъсване на дейността му“, добави още Маринер.  \r\nНа пресконференция във връзка с инцидента заместник-ръководителят на полицейското управление в района, Пипа Милс заяви, че органите на реда все още не могат да индетифицират телата.  \r\n„Моля разберете, че още сме в ранните етапи на това, което се очертава да е продължително разследване“, подчерта тя.  \r\nНа мястото на инцидента все още има силно полицейско присъствие, като разследващите продължават да работят на местопрестъплението.  \r\nМестните служби за спешни случаи заявиха, че на мястото на инцидента са били изпратени пет линейки, но при пристигането на парамедиците не е имало оцелели в контейнера на камиона. \r\nПо-късно министърът на вътрешните работи на Великобритания Прити Пател заяви, че била шоркирана и натъжена от инцидента.  \r\n„Шокирана и натъжена съм от този изключително трагичен инцидент. Полицията в Есекс арестува едно лице и ние трябва да им предоставим пространство за да проведат разследванията“, заяви министърът в социалната мрежа „Туитър“. \r\nПремиерът на Великобритания Борис Джонсън заяви, че е „ужасен“ от инцидента и, че мислите му са с тези, които са загубили живота си.  \r\n„Ужасен съм от този трагичен инцидент в Есекс. Получавам постоянна информация и вътрешното министерство ще работи с полицията в Есекс, докато разберем какво точно се е случило“, написа той в „Туитър“. \r\n„Мислите ми са с всички тези, които са загубили живота си и техните близки“, добави той.  \r\nМинистерството на вътрешните работи във Великобритания излезе с изявление, в което коментира инцидента. \r\n„Наясно сме с трагичния инцидент, който сега е обект на разследване за убийство от страна на полицията в Есекс (…) Работим с нашите партньори, включително полицията в Есекс и служите за имиграцията, за да предоставят те специалисти и бързо да индетифицират и да предприемат действия срещу организирани престъпни групи, които може да са играли роля“, се казва в изявлението на британското МВР.  \r\nГоворител на българската полиция потвърди, че София е била уведомена за инцидента, но разследването се води от британските служби.  \r\n \r\n : Теодор Пенев", "date": "2019.10.23", "title": "London Evening Standard: Британската полиция започна разследване за убийството на 39 души, намерени в камион, който вероятно е пристигнал от България"}
{"url": "http://www.focus-news.net/news/2019/10/23/2711366/", "text": "Нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.23", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/10/23/2711354/ukrepvane-na-svlachishte-se-izvarshva-po-patya-bobov-dol-malo-selo-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.23", "title": "Укрепване на свлачище се извършва по пътя Бобов дол – Мало село, област Кюстендил"}
{"url": "http://www.focus-news.net/news/2019/10/23/2711359/sky-news-irlandskiyat-premier-podkrepya-otsrochka-za-brekzit.html", "text": "Премиерът на Република Ирландия Лео Варадкар заяви, че той ще подкрепи отсрочка за Брекзит, макар такава да не е договорена все още, предава британската медия  Sky News . \r\n„Още няма договорена отсрочка, Европейският съюз не се е споразумявал за удължаване (на срока за Брекзит) с Великобритания все още“, заяви Варадкар. \r\n„Председателят (на Европейския съвет) Доланд Туск в момента се консултира с ръководителите на 27-те страни членки и правителствата“, добави той.  \r\n„Разговаряхме тази сутрин. Той препоръча да приемем отсрочката до 31 януари, която може да бъде прекратена по-рано, ако Камарата на общините и Камарата на лордовете ратифицира споразумение“, каза още Варадкар.  \r\n„Съгласих се, но останалите 27 страни още не са се съгласили и може да имаме спешно събрание на Европейския съвет в следващите няколко дни, за да дискутираме, ако не можем да постигнем консенсус“, каза още ирландският премиер.  \r\n \r\n : Теодор Пенев", "date": "2019.10.23", "title": "Sky News: Ирландският премиер подкрепя отсрочка за Брекзит"}
{"url": "http://www.focus-news.net/news/2019/10/23/2711365/mestni-izbori-2019-v-prokuraturata-na-republika-balgariya-sa-obrazuvani-32-dosadebni-proizvodstva-s-predmet-prestapleniya-protiv-politicheskite-prava-na-grazhdanite-svarzani-s-izborite.html", "text": "В Прокуратурата на Република България са образувани 32 досъдебни производства с предмет престъпления против политическите права на гражданите, свързани с изборите. Това съобщават от пресцентъра на  Прокуратурата на Република България . \r\nПресцентърът на Прокуратурата на Република България предоставя следната информация за образуваните досъдебни производства и преписки за проверка по сигнали за престъпления против политическите права на гражданите, във връзка с изборите за общински съветници и кметове, насрочени за 27 октомври 2019 г. с Указ на Президента №163, обн.ДВ бр.56/16.07.2019 г.  \r\nОбразувани са 32 досъдебни производства в ПРБ с предмет престъпления против политическите права на гражданите и престъпления, свързани с изборите, като 8 от тях са бързи производства, а по 24 се провежда разследване по общия ред.  \r\nРазследвания се провеждат в РП Бяла Слатина / 1 бр./, РП Варна / 3 бр./, РП Горна Оряховица / 2 бр./, РП Дупница / 3 броя/, РП Елена /1 бр./, РП Исперих /3 бр. /, РП Каварна / 1 бр./, РП Казанлък /1 бр./, РП Карнобат / 2 бр./, РП Ловеч/ 1 бр./,РП Оряхово /1 бр./, РП Павликени / 1 бр./, РП Плевен / 2 бр./, РП Пловдив / 1 бр./, РП Сандански / 2 бр./, РП Свищов / 1 бр./, РП Сливен /1 бр./, РП Смолян /1 бр./, РП Тетевен / 1 бр./, СРП / 1 бр./, СГП /1 бр. /и Специализирана прокуратура /1 бр./.  \r\nОбщо 19 разследвания са за престъпления против политическите права на гражданите, а 13 бр. са с предмет престъпления, свързани с изборите.  \r\nПривлечени 8 лица в качеството на обвиняеми.  \r\nТри досъдебни производства са прекратени.  \r\nВ Прокуратурата на Република България са образувани 314 прокурорски преписки, от които по 183 бр. е постановен отказ да се образува досъдебно производство. Прокуратурите в страната са изпратили по компетентност на други органи 17 бр. преписки, а по останалите 114 бр. преписки се извършва проверка по реда на Закона за съдебната власт.  \r\nДо настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на 5 лица /кандидати за кметове и общински съветници/ по разследване на Специализираната прокуратура и за привличане на 2 лица / кандидати за общински съветници/ като обвиняеми по разследвания на Софийска градска прокуратура. За петте лица с имунитет, ЦИК даде разрешение за привличането им като обвиняеми и за задържането им по реда на чл. 64 ал.2 от НПК.  \r\nПо отношение на двете лица по досъдебни производства на СГП, се очаква решението на ЦИК.", "date": "2019.10.23", "title": "Местни избори 2019: В Прокуратурата на Република България са образувани 32 досъдебни производства с предмет престъпления против политическите права на гражданите, свързани с изборите"}
{"url": "http://www.focus-news.net/news/2019/10/23/2711364/otkritiyat-v-grafstvo-eseks-velikobritaniya-kamion-e-s-balgarska-registratsiya.html", "text": "Българското посолство в Лондон получи информация от британската полиция, че откритият в графство Есекс камион с 39 човешки тела е с българска регистрация. Това съобщиха от пресцентъра на  МВнР .Камионът с марка „Скания“ е регистриран във Варна на името на фирма на ирландска гражданка. Шофьорът на камиона е гражданин на Северна Ирландия, задържан е и дава показания по случая.  \r\nКамионът е бил открит рано тази сутрин на паркинг в британския град Грейс. Телата на намерените мъртви 38 възрастни и един тийнейджър още не са идентифицирани, но по първоначални данни на полицията е малко вероятно те да са български граждани.  \r\nПосолството ни в Лондон е в контакт с британската полиция, която води разследването, и оказва пълно съдействие по случая.", "date": "2019.10.23", "title": "Откритият в графство Есекс, Великобритания камион е с българска регистрация"}
{"url": "http://www.focus-news.net/news/2019/10/23/2711367/brifing-za-predprietite-ot-mvr-merki-za-ohrana-na-obshtestveniya-red-i-normalnoto-protichane-na-izborniya-protses-v-stranata-shte-se-provede-na-24-oktomvri.html", "text": "Брифинг за предприетите от МВР мерки за охрана на обществения ред и нормалното протичане на изборния процес в страната ще се проведе на 24 октомври. Това съобщиха от пресцентъра на  МВР . Брифингът ще се проведе от 11 часа в сградата на дирекцията ГДНП. Участие ще вземат представители на „Охранителна полиция“ – СДВР и ГДНП, ГДПБЗН и Дирекция „Български документи за самоличност“.", "date": "2019.10.23", "title": "Брифинг за предприетите от МВР мерки за охрана на обществения ред и нормалното протичане на изборния процес в страната ще се проведе на 24 октомври"}
{"url": "http://www.focus-news.net/news/2019/10/23/2711356/izolirana-e-zona-ot-200-kvkm-zaradi-zarazeno-s-afrikanska-chuma-divo-prase-v-gabrovsko.html", "text": "Предприети са действия, съвместно с горското стопанство, за изолиране и разчертаване на инфектираната зона от 200 кв. км - окръжност с радиус около 8 километра, в габровското село Гергини. На 16 октомври е подаден сигнал на тел. 112, че в селото има умряло диво прасе. Това каза за  Агенция „Фокус“  директорът на Областната дирекция по безопасност на храните д-р Светослав Спасов. „След подадения сигнал на място отиват колеги, заедно с горски служители, които засичат GPS – координатите. Касае се за миналогодишно диво прасе, което е между 30 и 40 кг. След това го натоварват в колата и го закарват до ямата, която е определена за загробване, след което му правят аутопсия. Резултатите сочат типични признаци за африканска чума – уголемен далак, кръвоизливи в бъбреци, лимфни възли, черва“, заяви той. По думите му са взети необходимите проби и на 17 октомври са закарани в София за изследване. Спасов посочи, че на 18 октомври са излезли резултатите, потвърждаващи наличието на заразата. Той допълни, че с протокол и заповед на изпълнителния директор е обявено първично огнище при дива свиня в Габрово – село Гергини. „Тази зона е разделена на три подзони – А, Б и В, в зависимост от близостта до заразеното прасе. В най-близката до мястото на мъртвото животно зона се прави дезинфекция, поставят се обозначителни табели, забранено е влизането в гори, както и ловът там. В следващата по близост  зона (зона Б) също се поставят табели, но там е разрешено, ако има отсечени дърва, да се извозят след дезинфекция на камионите. В третата зона (зона В) е разрешен и ловът и поставянето на капани, с цел да бъдат уловени животни, от които да се вземат проби и да бъдат изпратени за изследване, за да се разбере докъде се разпростира заболяването“, обясни Спасов. \r\nЗорница КОСТАДИНОВА", "date": "2019.10.23", "title": "Изолирана е зона от 200 кв.км заради заразено с африканска чума диво прасе в Габровско"}
{"url": "http://www.focus-news.net/news/2019/10/23/2711369/mestni-izbori-2019-prevozat-na-byuletini-izborni-knizha-i-materiali-ot-blagoevgrad-do-obshtinite-v-oblastta-shte-se-izvarshi-na-24-oktomvri.html", "text": "Във връзка с  организационно-техническата подготовка на изборите за общински съветници и кметове на 27 октомври 2019 година на 24 октомври 2019 година ще се извърши превозът на бюлетини, изборни книжа и материали от гр. Благоевград до общините на територията на областта и предаването им на общинските администрации. Това съобщиха за  Радио „Фокус“ – Пирин  от Областна администрация – Благоевград. В тази връзка е създадена организация всяка Общинска избирателна комисия да изпрати упълномощени двама представители, които следва да се явят в 8.00 часа в Митническо бюро, Благоевград, улица \"Покровнишко шосе\".", "date": "2019.10.23", "title": "Местни избори 2019: Превозът на бюлетини, изборни книжа и материали от Благоевград до общините в областта ще се извърши на 24 октомври"}
{"url": "http://www.focus-news.net/news/2019/10/23/2711371/?????%20??%20???????%20??%20???????????%20?????%20%E2%80%9E???????%20????????%20??%20?????????%20??%20???????????%20?%20??????????%20?????%E2%80%9C.html", "text": "Шумен бе домакин на дискусионен форум „Фирмени политики за поведение на служителите в социалните мрежи“. Темите и целите на събитието бяха представени на пресконференция с участието на вицепрезидента на КНСБ Пламен Нанков и на националния секретар на синдиката Огнян Атанасов, предаде  репортер на Радио „Фокус“- Шумен . „Смятаме, че е особено полезен форумът по отношение на представителността на работниците. Едва 25 % от техните интереси са представени през синдикатите. Останалите 75 % имат потребност от подобен форум. При нас се включват хора, които са активни, мислещи, ангажирани и отговорни. Няколко интересни теми бяха подадени в  предишните издания. С удовлетворение забелязваме, че те придобиват обществено звучене. Скоро забелязах в един сайт анкета трябва ли да бъдат уволнявани работниците, че ползват социални мрежи в работно време. Това е една от големите теми. Развитието на технологиите стъпка по стъпка променя трудовите и индустриалните отношения. Ние като общество все още нямаме готовност да намерим пресечната точка между интереса на работодателя и личните права“, каза Пламен Нанков. По думите му, има доста примери, които показват, че е крайно време да се търсимрегулация на ползването на социалните медии в работно време, ако не национално ниво както във Франция,  то поне е необходимо на фирмено равнище. „Има прояви на крайности, защото няма кодификация. Донякъде бизнесът е прав, защото през социалните мрежи изтичат много фирмени тайни. Социалните медии генерират все по-разпространяващо се явление – стрес. Ние смятаме, че можем да го спестим на хората през някаква регулация“, каза още Пламен Нанков. Той посочи, че се работи и по отношение на сумираното работно време. \"Започнали сме подписка с няколко искания -  законодателят да определи производствата, в които се допуска изчисляване на сумирано работно време;  обезщетенията да бъдат увеличени;  на четири вместо на шест месеца да се отчита сумарното работно време. Очакваме до края на годината да съберем 100 000 подписа\", каза Пламен Нанков. \r\n \r\nИвелина ИВАНОВА", "date": "2019.10.23", "title": "Шумен бе домакин на дискусионен форум „Фирмени политики за поведение на служителите в социалните мрежи“"}
{"url": "http://www.focus-news.net/news/2019/10/23/2711373/ogranicheno-e-dvizhenieto-po-tretoklasen-pat-109-avtomagistrala-struma-lozenitsa-do-10-km.html", "text": "Движението по третокласен път - 109 автомагистрала „Струма“ – Лозеница от км 0+000 до км 10+754 е ограничено за всички моторни превозни средства поради рехабилитация на пътя. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването ще се извършва по обходен маршрут както следва: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Към този час трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През деня не са регистрирани тежки пътни инциденти. Повишена опасност от падащи камъни има в Кресненското дефиле, също и в района на проходите Предел и Папаз Чаир.  \r\nЛивия НИНОВА", "date": "2019.10.23", "title": "Ограничено е движението по третокласен път – 109 автомагистрала „Струма“ – Лозеница до 10 км"}
{"url": "http://www.focus-news.net/news/2019/10/23/2711368/mestni-izbori-2019-kandidatat-za-kmet-na-sofiya-yordanka-fandakova-tryabva-da-se-nasochat-usiliya-i-resurs-za-rabota-v-kvartalite.html", "text": "Трябва да се насочат усилия и ресурс за работа в кварталите. Това каза кандидатът за кмет на София Йорданка Фандъкова в предаването „Плюс-минус“ по  Нова телевизия . „Това е, от което хората се интересуват много живо. След като успяхме да подобрим базовата инфраструктура, сега вече влизаме по-сериозно там, където хората живеят“, допълни тя.  Фандъкова подчерта, че корупцията се бори с конкретни сигнали, конкретни проверки. „Нещо, което аз правя непрекъснато за всички търговски дружества, които са  общински е да искам проверки от национално ниво, както разбира се и за структурите на общината“, каза още тя. „Но за да бъде прозрачна работата на общината трябва да има повече електронни услуги. Столична община е готова за въвеждането на електронните обществени поръчки, които всички са записали в програмата си, но ние сме на финала, защото очакваме да се отвори електронният портал за електронни обществени поръчки на държавата“, каза още Фандъкова. „Работата на кмета е много конкретна. Градът се променя. Когато имаме промяна на приоритети, когато имаме промяна на задачи, съвсем нормално е да се променя и екипът. В предложенията ми за Общински съвет за листата на ГЕРБ и СДС направихме промени и включихме много хора от гражданска квота. Хора, които са авторитети, които с опита си, с позицията си могат да защитават и да внесат нова енергия в развитието на София. За мен това беше много важно и искам още веднъж да им благодаря, че се съгласиха“, каза още Фандъкова.  Кандидатът за кмет подчерта, че София се променя всеки ден, но София и нараства всеки ден. „За десет години населението на София нарастна с около 250 хиляди души по официални данни. София е един от двата града, в които населението нараства, за разлика от останалите градове. Това води до нови предизвикателства. Работата  за един град е непрекъснато развитие, непрекъснато усилие и промяна на приоритетите в зависимост от това докъде сме стигнали и къде отиваме. Затова в момента залагаме на стратегически проекти, които сме започнали и по които работим от години. Това са Околовръстния път, метрото, вътрешните рингове“, уточни Фандъкова.", "date": "2019.10.23", "title": "Местни избори 2019: Кандидатът за кмет на София Йорданка Фандъкова: Трябва да се насочат усилия и ресурс за работа в кварталите"}
{"url": "http://www.focus-news.net/news/2019/10/23/2711370/the-washington-examiner-pravitelstvoto-na-honkong-premahva-protivorechiviya-zakon-za-esktradatsiyata-koyto-stana-prichina-za-masovi-protesti.html", "text": "Местните власти в Хонконг ще премахнат закона, който дава право на правителството в Пекин да екстрадира в Китай граждани на специалния административен регион, пише американското издание  The Washington Examiner . \r\nЗаконът предизвика масови протести, които продължиха няколко месеца и доведоха до сблъсъци и сцени на насилие между продемократично настроени граждани на Хонконг и силите на реда.  \r\nМинистърът на вътрешните работи на специалния административен регион Джон Ли заяви, че законът ще престане да функционира на този етап, защото предизвиква „конфликти в обществото“. \r\n„Формално обявявам премахването на закона“, заяви Ли пред депутати. \r\nСтотици хиляди протестиращи започнаха мащабни демонстрации през месец юни в отговор на приемането на закона, според който Китай получава още по-големи правомощия в Хонконг. Този ход вероятно ще предизвика край на протестите, които доведоха до сцени на насилие и сблъсъци между полицията и гражданите на Хонконг.  \r\nНа този етап протестиращите настояват за провеждане на обширно разследване за действията на полицията срещу демонстрантите, амнистия за задържаните в митингите и реформи в избирателната система.  \r\n \r\n : Теодор Пенев", "date": "2019.10.23", "title": "The Washington Examiner: Правителството на Хонконг премахва противоречивия закон за есктрадацията, който стана причина за масови протести"}
{"url": "http://www.focus-news.net/news/2019/10/23/2711390/premierat-boyko-borisov-lichno-prizovah-evroliderite-otnovo-da-dadat-perspektiva-na-severna-makedoniya-i-albaniya-po-vreme-na-harvatskoto-predsedatelstvo.html", "text": "Лично призовах евролидерите отново да дадат перспектива на Северна Македония и Албания в Загреб по време на Хърватското председателство. Това каза премиерът Бойко Борисов в интервю за предаването „Лице в лице“ по  бТВ . Той коментира, че това той е направил веднага след края на Европейския съвет на 17 октомври, когато не беше дадена зелена светлина за преговори за членство в ЕС на двете балкански държави. „Тогава колегите се спогледаха, Доналд Туск каза: „Да предложим“ и всички се съгласиха. Така че ако отвътре излязла такава информация, така беше“, посочи Борисов.", "date": "2019.10.23", "title": "Премиерът Бойко Борисов: Лично призовах евролидерите отново да дадат перспектива на Северна Македония и Албания по време на Хърватското председателство"}
{"url": "http://www.focus-news.net/news/2019/10/23/2711392/zapochna-izgrazhdaneto-na-videonablyudenie-v-zhk-g-benkovski-v-yambol.html", "text": "Община Ямбол започна изграждането на система за видеонаблюдение в кв. „Г. Бенковски“. това съобщиха от пресцентъра на  Общината . Проектът предвижда разполагането на около 50 камери в различни точки на територията на един от най-уязвимите жилищни комплекси. Системата ще осигурява постоянно наблюдение на основни пространства, които са с обществен интерес като възлови кръстовища, входно изходни зони, публични територии и др., с цел повишаване на безопасността на жителите в квартала и гостите на града. \r\nСистемата осигурява наблюдение за установяване и документиране в реално време на затруднения в пътното движение, пътнотранспортни произшествия, аварии на МПС, нарушения на обществения ред, включително прояви като вандализъм, рисуване върху обществени сгради, разпространение на наркотични и упойващи средства, кражби. Системата се изгражда с апаратура, позволяващи 24-часово наблюдение, като се осигурява автоматично наблюдение на зададени от оператора зони. Според спецификата на всяка от зоните се монтират фиксирани и управляеми камери.  \r\nВ град Ямбол има изградено видеонаблюдение, което обхваща ремонтираната част на ул. „Преслав“. Изграден е център за мониторинг, където са инсталирани работни станции с инсталиран клиентски софтуер за видеонаблюдение. Разширението на системата за видео наблюдение ще бъде свързано към съществуващите сървъри за запис и намиращия се в общината център за наблюдение. \r\n„Георги Бенковски“ е първият жилищен квартал на Ямбол, в който ще има изградена система за видеонаблюдение. Намерението на общината е поетапно тя да обхване целия град, за което има изготвен проект, предвиждащ монтирането на около 600 камери. Крайната цел е повишаване на сигурността на гражданите и по-добро опазване на общинската собственост.", "date": "2019.10.23", "title": "Започна изграждането на видеонаблюдение в ж.к. „Г. Бенковски“ в Ямбол"}
{"url": "http://www.focus-news.net/news/2019/10/23/2711389/pregled-na-mezhdunarodnite-novini-do-1800-chasa-agentsiya-fokus.html", "text": "Местните власти в Хонконг ще премахнат закона, който дава право на правителството в Пекин да екстрадира в Китай граждани на специалния административен регион, пише американското издание  The Washington Examiner . \r\nЗаконът предизвика масови протести, които продължиха няколко месеца и доведоха до сблъсъци и сцени на насилие между продемократично настроени граждани на Хонконг и силите на реда.  \r\nМинистърът на вътрешните работи на специалния административен регион Джон Ли заяви, че законът ще престане да функционира на този етап, защото предизвиква „конфликти в обществото“. \r\n„Формално обявявам премахването на закона“, заяви Ли пред депутати. \r\nСтотици хиляди протестиращи започнаха мащабни демонстрации през месец юни в отговор на приемането на закона, според който Китай получава още по-големи правомощия в Хонконг. Този ход вероятно ще предизвика край на протестите, които доведоха до сцени на насилие и сблъсъци между полицията и гражданите на Хонконг.  \r\nНа този етап протестиращите настояват за провеждане на обширно разследване за действията на полицията срещу демонстрантите, амнистия за задържаните в митингите и реформи в избирателната система.  \r\n*** \r\n \r\n  Премиерът на Република Ирландия Лео Варадкар заяви, че той ще подкрепи отсрочка за Брекзит, макар такава да не е договорена все още, предава британската медия  Sky News . \r\n„Още няма договорена отсрочка, Европейският съюз не се е споразумявал за удължаване (на срока за Брекзит) с Великобритания все още“, заяви Варадкар. \r\n„Председателят (на Европейския съвет) Доланд Туск в момента се консултира с ръководителите на 27-те страни членки и правителствата“, добави той.  \r\n„Разговаряхме тази сутрин. Той препоръча да приемем отсрочката до 31 януари, която може да бъде прекратена по-рано, ако Камарата на общините и Камарата на лордовете ратифицира споразумение“, каза още Варадкар.  \r\n„Съгласих се, но останалите 27 страни още не са се съгласили и може да имаме спешно събрание на Европейския съвет в следващите няколко дни, за да дискутираме, ако не можем да постигнем консенсус“, каза още ирландският премиер.  \r\n*** \r\n \r\n  Започна разследване за убийство, след като 39 тела бяха открити в камион, който вероятно е дошъл от България в провинция Есекс, пише британското издание  London Evening Standard . \r\nПолицията беше повикана по-рано от парамедиците, които обявиха всички 39 души в контейнера на камиона за мъртви.  \r\nПредполага се, че жертвите са дошли от България. Ръководителят на местната полиция Андрю Маринер заяви, че 25-годишният шофьор от Северна Ирландия е бил арестуван по подозрение за убийствата.  \r\n„Това е трагичен инцидент, където голям брой хора са загубили живота си. Нашите разследвания продължават, за да разберем какво се е случило“, каза Маринер. \r\n„В процес на индетифициране на жертвите сме, но предполагам, че това може да продължи дълго“, добави той. \r\n„Смятаме, че камионът е от България и е влязал в страната на 19 октомври, като работим с нашите партньори за да разследваме. (…) Арестувахме водача на камиона във връзка с инцидента и той остава в ареста докато продължава разследването. Предполагаме, че (инцидентът) ще наруши дейността на местния бизнес в района и ще работим за осигуряване на възможно най-краткото прекъсване на дейността му“, добави още Маринер.  \r\nНа пресконференция във връзка с инцидента заместник-ръководителят на полицейското управление в района, Пипа Милс заяви, че органите на реда все още не могат да индетифицират телата.  \r\n„Моля разберете, че още сме в ранните етапи на това, което се очертава да е продължително разследване“, подчерта тя.  \r\nНа мястото на инцидента все още има силно полицейско присъствие, като разследващите продължават да работят на местопрестъплението.  \r\nМестните служби за спешни случаи заявиха, че на мястото на инцидента са били изпратени пет линейки, но при пристигането на парамедиците не е имало оцелели в контейнера на камиона. \r\nПо-късно министърът на вътрешните работи на Великобритания Прити Пател заяви, че била шоркирана и натъжена от инцидента.  \r\n„Шокирана и натъжена съм от този изключително трагичен инцидент. Полицията в Есекс арестува едно лице и ние трябва да им предоставим пространство за да проведат разследванията“, заяви министърът в социалната мрежа „Туитър“. \r\nПремиерът на Великобритания Борис Джонсън заяви, че е „ужасен“ от инцидента и, че мислите му са с тези, които са загубили живота си.  \r\n„Ужасен съм от този трагичен инцидент в Есекс. Получавам постоянна информация и вътрешното министерство ще работи с полицията в Есекс, докато разберем какво точно се е случило“, написа той в „Туитър“. \r\n„Мислите ми са с всички тези, които са загубили живота си и техните близки“, добави той.  \r\nМинистерството на вътрешните работи във Великобритания излезе с изявление, в което коментира инцидента. \r\n„Наясно сме с трагичния инцидент, който сега е обект на разследване за убийство от страна на полицията в Есекс (…) Работим с нашите партньори, включително полицията в Есекс и служите за имиграцията, за да предоставят те специалисти и бързо да индетифицират и да предприемат действия срещу организирани престъпни групи, които може да са играли роля“, се казва в изявлението на британското МВР.  \r\nГоворител на българската полиция потвърди, че София е била уведомена за инцидента, но разследването се води от британските служби.  \r\n*** \r\n \r\n  Президентът на САЩ Доналд Тръмп приветства сделката между Русия и Турция за премахването на кюрдските формирования от границата на Сирия и нарече споразумението „голям успех“, предава  AFP . \r\nТръмп беше многократно критикуван за оттеглянето на американските войски от Северна Сирия, което според много хора предостави зелена светлина на Турция да осъществи планираната операция „Извор на мира“ срещу кюрдските сили в региона, които бяха съюзници на САЩ в борбата срещу „Ислямска държава“. \r\nСпоред сделката, подписана между Москва и Анкара, руската военна полиция и сирийските гранични служби ще „улеснят премахването“ на кюрдските сили от региона и те ще се изтеглят на 30 километра от границата, където ще се установи зона за сигурност. \r\n„Голям успех за турско-сирийската граница. Зоната за сигурност е създадена. Примирието остава, а военните мисии приключиха“, заяви Тръмп в социалната мрежа „Туитър“. \r\n„Кюрдите са в безопасност и работиха много добре с нас. Заловените затворници на „Ислямска държава“ бяха подсигурени“, заяви още президентът.  \r\n*** \r\n \r\n  Части на турската армия установиха военен контролно-пропусквателен пункт недалеч от град Рас ал Айн в Северна Сирия, предава  TACC . \r\nСпоред наличната информация \"турските сили са установили армейски контролно-пропускателен пункт в село Ес Салахия, разположено западно от Рас ал Айн“, след което са издигнали турското знаме над него.  \r\nНа 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили. По-късно, след разговори между президентите на Турция и Русия Реджеп Тайип Ердоган и Владимир Путин в Сочи беше постигнато споразумение за прекратяването на операцията и установяването на зона за сигурност в региона, където ще патрулират съвместни екипи на силите за сигурност на Дамаск и Анкара. \r\n*** \r\n \r\n  Анкара ще установи зоната за сигурност в Северна Сирия възможно най-скоро, за да подпомогне доброволното завръщане на бежанци с подкрепата международната общност, твърди президентът на Турция Реджеп Тайип Ердоган, пише проправителственият вестник  Daily Sabah . \r\nПрезидентът говори пред репортери в град Сочи, ден след като Турция и Русия постигнаха сделка за установяването на зона за сигурност в Северна Сирия. Според договора, кюрдските сили ще се изтеглят на 30 км от границата между Турция и Сирия в рамките на 150 часа. Освен това в региона ще започнат да оперират съвместни руско-турски патрули, които ще стигат до 10 километра навътре в територията на Сирия.  \r\n„Около един милион души могат да бъдат заселени отново в региона, който ще бъде превърнат в „зона за сигурност“ след операцията „Извор на мира“, заяви Ердоган, като добави, че този брой може да стигне до 2 млн. души, ако в зоната бъдат включени градовете Ракка и Дейр ез-Зор.  \r\nСпоред Ердоган, обаче това не е нещо, с което Турция може да се справи сама и тя ще има нужда от международна подкрепа.  \r\n„Ние установихме разходите, направихме нужните планове и приготвихме проектите, свързани с това. Дори представихме (плана) пред 17 лидери, с които разговарях по време на Общото събрание на ООН“, добави президентът.  \r\nТой подчерта, че Турция очаква въпроса да бъде дискутиран на срещата в Женева, където за първи път ще заседава Сирийския конституционен съвет на 29-30 октомври.  \r\n„Искаме да установим жилища, болнични заведения, училища и още, за да се завърнат сирийците“, заяви още Ердоган.  \r\nТой още заяви, че Русия винаги е подкрепяла турската намеса в Сирия, за разлика от САЩ и разкритикува помощта, която администрацията на бившия президент Барак Обама е изпратила до кюрдските сили в град Кобане.  \r\n„Ако ние държим 350 хил. души от Кобане, отговорност за това носи администрацията на Обама“, заяви още президентът. Той отхвърли твърденията, че Турция не държи кюрдски бежанци, като заяви, че освен тях в страната има и езиди и други сирийски мигранти.  \r\nСпоред него обаче сирийците са истинските притежатели на региона и Турция е там единствено за да се подсигури в това.  \r\n„Ние не сме окупаторска армия“, заяви президентът. \r\n*** \r\n \r\n  Депутатите в Европейския парламент отхвърлиха идеята за зона за за сигурност в Северна Сирия, договорена между Турция и Русия и продължават да обмислят санкции срещу Анкара, предава  Reuters . \r\nПравителствата в ЕС протестираха срещу нахлуването на Анкара в Северна Сирия, но са разединени по въпроса за това как Общността да отвърне на действията на Турция.  \r\n„Настояваме Турция веднага да се оттегли от Сирия“ заяви германският евродепутат Михаел Галер. \r\nЕвропейският парламент се очаква да одобри резолюция на 24 октомври, която ще осъди действията на Анкара и ще призове за „подходящи и целенасочени икономически мерки срещу Турция“.  \r\n*** \r\n \r\n  Руска военна полиция е преминала река Ефрат и се е насочила към зоната, където се провежда турската операция „Извор на мира“, съобщиха от Министерството на отбраната на Русия, предава  ТАСС . \r\n„В съответствие с постигнатото споразумение между президентите на Русия и Турция на 22 октомври в Сочи, днес в 12 часа колона на руската военна полиция пресече река Ефрат и се насочи към сирийско-турската граница“, заявиха от ведомството. \r\nКакто уточняват от военното министерство, руските части ще помогнат в обезпечаването на сигурността на населението и в поддържането на реда. Освен това те ще патрулират тези райони и ще съдействат за изтеглянето на кюрдските въоръжени отряди и тяхното въоръжение на 30 км от сирийско-турската граница. \r\nНа 22 октромври Путин и Ердоган се срещнаха в Сочи, където приеха меморандум за съвместни действия по разрешаването на ситуацията в Североизточна Сирия. Според документа, руската военна полиция и сирийската армия от обяд на 23 октомври влизат в районите, граничещи със зоната на турската операция в арабската република. На кюрдите се дават 150 часа, за да освободят напълно 30-километровата зона от турската граница, след което Русия и Турция ще провеждат съвместни патрули в района.", "date": "2019.10.23", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/23/2711394/v-hod-sa-deynostite-po-polagane-na-nova-asfaltova-nastilka-po-ul-balgarka-v-yambol.html", "text": "В ход са дейностите по полагане на нова асфалтова настилка по ул. „Българка“ в Ямбол.Това съобщиха от пресцентъра на  Общината . Ремонтните дейност се извършват планово след направената в този участък реконструкция на Главен канализационен колектор ІХ и водопровод по трасето му. \r\nПървоначално в участъците, заключени между южния вход на парка и пресечката с ул. „Дружба“, бяха монтирани нови бордюри, след което започна и полагането на новата настилка. Днес дейностите включваха вече полагане на първия пласт асфалт, до края на работната седмица ще бъде положен и горният плътен слой асфалтова настилка.", "date": "2019.10.23", "title": "В ход са дейностите по полагане на нова асфалтова настилка по ул. „Българка“ в Ямбол"}
{"url": "http://www.focus-news.net/news/2019/10/23/2711391/mestni-izbori-2019-desetki-hora-se-sabraha-na-zakrivaneto-na-kampaniyata-na-nfsb-v-stolitsata.html", "text": "Десетки хора се събраха на закриването на кампанията на НФСБ в столицата, предаде репортер на  Агенция \"Фокус\" . Митингът по повод закриването на кампанията се провежда в градинката \"Кристал\" в столицата.  \r\nНа събитието присъстват кандидатът за кмет на София от коалиция НФСБ - НФСБ, БДС, Радикали Стефан Иванов, лидерът на НФСБ Валери Симеонов, кандидати за общински съветници и симпатизанти на партията.  \r\nДеница КИТАНОВА", "date": "2019.10.23", "title": "Местни избори 2019: Десетки хора се събраха на закриването на кампанията на НФСБ в столицата"}
{"url": "http://www.focus-news.net/news/2019/10/23/2711395/premierat-boyko-borisov-makron-sprya-patya-na-severna-makedoniya-i-albaniya-kam-es-zashtoto-ako-orientatsiyata-na-darzhavata-zavisi-samo-ot-lidera-y-tya-ne-e-za-tam.html", "text": "Разбирам защо Макрон стопира даването на дата за преговори: ако ориентацията на държавата зависи от един човек, тя не е за ЕС. Това каза премиерът Бойко Борисов в интервю за предаването „Лице в лице“ по  бТВ . Той посочи, че опозицията в Република Северна Македония е с антибългарска риторика и дори иска ревизирането на решения за предстоящо членство на страната в ЕС. „Искам да припомня, че когато България влизаше в ЕС, имаше абсолютен национален консенсус на управляващи, опозиция и всички политически партии: и на социалисти, и на десни, че нашият път е ЕС и НАТО. Сиреч, която и партия да дойде на власт в България, ориентацията не се променя. Докато в Северна Македония и Албания казваме, че ако не е или ако Зоран Заев или Еди Рама паднат от власт, нещо ще стане. Тогава те не са за този път. В това отношение Макрон заслужава аплодисменти“, допълни премиерът.", "date": "2019.10.23", "title": "Премиерът Бойко Борисов: Макрон спря пътя на Северна Македония и Албания към ЕС, защото ако ориентацията на държавата зависи само от лидера й, тя не е за там"}
{"url": "http://www.focus-news.net/news/2019/10/23/2711396/afp-poveche-ot-sto-chlenove-na-islyamska-darzhava-sa-uspeli-da-izbyagat-ot-zatvori-v-severna-siriya-tvardi-spetsialniyat-poslanik-na-sasht.html", "text": "Повече от сто души, членове на радикалната групировка „Ислямска държава“ са успели да избягат от затвори в Северна Сирия, след началото на турската военна операция в региона, заяви специалният представител на САЩ в страната Джеймс Джефри, предава  AFP . \r\n„Бихме казали, че този брой сега е повече от сто. Не знаем къде се намират те“, заяви Джефри пред Комисията по външните работи в американския парламент, попитан за членовете на „Ислямска държава“ в кюрдските затвори в региона.  \r\n \r\n \r\n \r\n \r\n : Теодор Пенев", "date": "2019.10.23", "title": "AFP: Повече от сто членове на „Ислямска държава“ са успели да избягат от затвори в Северна Сирия, твърди специалният посланик на САЩ"}
{"url": "http://www.focus-news.net/news/2019/10/23/2711393/mestni-izbori-2019-valeri-simeonov-nfsb-v-litseto-na-stefan-ivanov-izbiratelite-na-sofiya-biha-mogli-da-nameryat-nay-dobriya-predstavitel-na-tehnite-interesi-i-ochakvaniya.html", "text": "В лицето на Стефан Иванов избирателите на София биха могли да намерят най-добрия представител на техните интереси и очаквания. Това каза лидерът на НФСБ Валери Симеонов по време на закриването на кампанията на партията в София в градинката \"Кристал\", предаде репортер на  Агенция \"Фокус\" .  \"Провеждането на заключителния митинг в кампанията за избори на местни органи за управление 2019 г. се провежда не случайно на това място, тъй като Стефан Стамболов е останал в спомените и в историческите документи като един от най-прямите, честни и енергични политици, които са притежавали както патриотизъм, така и смелост, която им е коствала трагичния завършек на живота. Това, което се опитваме като четвърта година като партия в Народното събрание да налагаме е много близко до този модел, който Стефан Стамболов е поставил още в началото на нова възродена България. опитваме се да върнем в политиката, честността, прямостта, истината. Всичко това в името на защитата на интересите на българския народ и на българската държавност. Това се опитваме да правим и на тези избори. В предизборната кампания се опитахме да привлечем вниманието на столичани не с ефектни акции, не с крясъци, веене на байряци и биене по гърдите и шаблони, а с една спокойна и разумна реч. Един спокоен анализ на ситуацията и предложения за реализация в общинския съвет и в общината такива, каквито са в полза и  в името точно защитата на тези интереси на обикновените граждани. Ние се стремим да защитаваме интересите на дребния и средния бизнес и доказателство в тази посока беше вчерашното мероприятие, проведено в Пловдив\", каза още Симеонов. По думите му там три сдружения са се обединили с обща декларация са подкрепили НФСБ. \"Не е тайна, че повече от година и половина и две години в тежки препирни и сблъсъци в изпълнителната власт и парламента успя да върне правото на тези три бранша да съществуват\", заяви още Симеонов за дребния и средния бизнес.  \r\n\"Тъй като сме освобоени от всякакво тщестлавие и самолюбие, издигнахме за кандидат за кмет г-н Стефан Иванов, представител на движение Демократично действие\", каза Сиемонов.  Той поясни, че целта е да се покаже, че общото е по-важно от тяснопартийната личната риелазиация. По думите му макар и млад Стефан Иванов, е с богат политически опит, доказан демократ. \"Смятам, че в негово лице избирателите от Община София биха могли да намерят най-добрия представител на техните интереси и очаквания. Никой от останалите кандидати, повтарям дебело - никой, няма неговия политически опит, няма доказани на дело резултати, тъй като той е бил 12 години в Общинския съвет в София. Никой от останалите няма неговия позитивизъм, неговата енергия. Това беше ясно забелязано и констатирано при дебатите в телевизионните студиа при изнасянето на акцентите на останалите кандидати. Аз не съм тук да критикувам останалите кандидати, а да призова столичани да гласуват с разума си на 27 октомври и да отделят хората на действието от останалите\", каза още Симеонов. Той посочи, че в лицето на СТефан Иванов и на листата, с която се \"атакува\" Общинския съвет се предалаг хора, които ще направят  нещата и хора на делото. \"Сред нашите предложеиния няма да видите нито един политик в този смисъл на думата политик, в който се изграждат кариерите на лидерите на останалите партии. При нас политици- калинки няма нито един\", допълни още Симеонов и отчете, че всеки идва от своята среда, със своя професионализъм и самоизградили се.  \r\nДеница КИТАНОВА", "date": "2019.10.23", "title": "Местни избори 2019: Валери Симеонов, НФСБ: В лицето на Стефан Иванов избирателите на София биха могли да намерят най-добрия представител на техните интереси и очаквания"}
{"url": "http://www.focus-news.net/news/2019/10/23/2711399/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Трафикът е интензивен на изход за товарни автомобили на „Дунав мост 1 и 2“. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.10.23", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/23/2711361/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите.  \r\nВенцеслав ИЛЧЕВ", "date": "2019.10.23", "title": "Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/10/23/2711401/mestni-izbori-2019-stefan-ivanov-kandidat-za-kmet-na-sofiya-ot-nfsb-nie-sme-horata-koito-mozhem-da-napravim-taka-che-sofiya-naistina-da-stane-po-sigurno-myasto-za-zhiveene.html", "text": "Ние сме хората, които можем  да направим така, че София наистина да стане по-сигурно място за живеене. Това каза кандидатът за кмет на София от коалиция НСФБ - НФСБ, БДС Радикали Стефан Иванов по време на закриването на предизборната кампания на партията в столицата, предаде репортер на  Агенция \"Фокус\" .  \r\n\"Преди малко беше казано съвсем справедливо, че се намираме пред един паметник, пред който всеки българин, който е отстоявал националната независимост с цената на всичко благоговее\", каза Иванов. По думите му от градинката \"Кристал\" през 1989 г. тръгва първият опит за нормализация и демократизация на България.  \r\n\"Днес също тръгваме на един дълъг път - пътят за промяна. Нашата програма има много конкретни предложения. Разбира се има знаение колко общински съветници ще влезе в Общинския съвет, защото това е разковничето,  за да може да реализираме по-голямата част от тях\", каза още Иванов. \"Първото е за създаване на публичния регистър, в който всеки един харч, договор и анекс други от общинските разходи, ще бъде публичен\", заяви още Иванов. \"Второто нещо, което е изключително важно - ние искаме София да се развива на Север и Изток, а не само нагоре, на високо строителство\", допълни още кандидатът за кмет на София. По думите му управлението на София сега е апатично. Според него София е на прага да влезе в застой. „Ние сме хората да направим така, че София наистина да стане по-сигурно място за живеене, по-привлекателно място за правене на бизнес. Град, в който хората се гордеят, че живеят. Трябва да върнем духът на стара София, загубен някъде през годините. Духът на непримиримите, смелите хора, които искат да живеят по-добре, не само за себе си и децата си, а  и за всички тях“, каза още Иванов. Той попита какво е индивидуалното щастие, ако наоколо е пълно с нещастни хора.  \r\nТой подчерта, че кандидатите на НФСБ искат да дадем от себе си, не да вземат. „Нищо не е загубено, ако ние не се предадем. Тогава, когато имаме кураж, воля, желание, имаме енергия, битката не е загубена“, коментира още Иванов социологическите проучвания в началото на кампания. Той призова да не се вярва на тези „псевдопророци“, които са начертали балотажа и са разпределили общинския съвет.  „До изборите има три дни. Ако всеки един от нас намери куража, волята в себе си, енергията, да разговаря с хора, да ги убеждава“, каза Иванов.  \r\n„Нашата коалиция се сключи за пет минути, водени от идеята да променим България и София. Ако ние се справим, София ще стане по-добър град за живеене. Ако ние се справим, ще дадем нова енергия на процеси в национален мащаб. Събирането на дясно-патриотични коалиции в национален мащаб е предопределено да се случва. Безвремието рано или късно ще свърши. Ще дойде време, в което истината, каузата, морала и почтеността ще са на първо място в България и в София“, допълни още Иванов. Той отчете, че кандидатите за районни кметове са отговорни.   \r\nДеница КИТАНОВА", "date": "2019.10.23", "title": "Местни избори 2019: Стефан Иванов, кандидат за кмет на София от НФСБ: Ние сме хората, които можем  да направим така, че София наистина да стане по-сигурно място за живеене"}
{"url": "http://www.focus-news.net/news/2019/10/23/2711405/zapochna-lektoriya-makedoniya-po-povod-reshenieto-za-otlagane-na-pregovorite-za-evropeyskoto-badeshte-na-yugozapadnata-ni-sasedka.html", "text": "Започна Лектория \"Македония\" на тема \"Съвместната историческо-образователна комисия Р. Северна Македония в светлината на решението на ЕС за отлагане на преговорите за членство\", предаде репортер на  Агенция \"Фокус\" . Лекцията се провежда в голямата зала на Македонски дом. Домакини и организатори на събитието са учените от Македонсикия научен институт.  Журналистът Костадин Филипов е водещ на събитието. Той  отечете в началото, че основният повод за провеждането й е решението на Европейския съвет в Брюксел на 17 октомври за недаване на дата за начало на преговорите за членство на Северна Македония. Гост на лекцията е доц. д-р Наум Кайчев, заместник-председател на българската част на комисията. \r\n Агенция \"Фокус\"  припомня: \r\nМиналата седмица лидерите на страните от Европейския съюз спориха в напрегнат дебат за започването на преговори за членството на Северна Македония и Албания, но в крайна сметка не успяха да постигнат споразумение дори за изявлението след края на срещата, предлагащо насърчение и отлагане на официалното решение за старта на процедурата. Държавният глава на Франция Еманюел Макрон категорично се противопостави на ускоряването на преговорите за членство и в крайна сметка надделя над другите лидери, включително над председателя на Европейския съвет Доналд Туск и германския канцлер Ангела Меркел, които подкрепиха продължаването на процеса. \r\nЗорница КОСТАДИНОВА", "date": "2019.10.23", "title": "Започна Лектория \"Македония  по повод решението за отлагане на преговорите за европейското бъдеще на  югозападната ни съседка"}
{"url": "http://www.focus-news.net/news/2019/10/23/2711400/zoran-zaev-novata-izvanredna-rezolyutsiya-na-evropeyskiya-parlament-shte-varne-motivatsiyata-ni-da-prodalzhim-po-evropeyskiya-si-pat.html", "text": "Премиерът на Северна Македония Зоран Заев смята, че обявяването на новата извънредна резолюция на Европейския парламент, която отново ще изиска започването на преговори за присъединяване на страната в ЕС, ще бъде полезно и ще възстанови мотивацията на хората в страната да продължат по европейския път, предава  скопската медия  ”Фокус“ . \r\n„Намерението на ЕП е да помогне, нещо което е успокоение за огорчението в душите ни, което (предизвика) тази несправедлива историческа грешка, допусната от Европейския съюз спрямо Република Северна Македония“, заяви премиерът в свое изявление.  \r\n„Вярвам, че подобни действия отново ще върнат мотивацията на нашия народ да продължи по пътя на евроатлантическата интеграция, защото нашата решителност си има причина – това ще доведе до инвестиции, растеж и развитие, по-висок стандарт (на живот) и мотивация за младите хора да останат и да работят тук“, каза още Зоран Заев. \r\n \r\n : Теодор Пенев", "date": "2019.10.23", "title": "Зоран Заев: Новата извънредна резолюция на Европейския парламент ще върне мотивацията ни да продължим по европейския си път"}
{"url": "http://www.focus-news.net/news/2019/10/23/2711406/vavezhda-se-organizatsiya-na-dvizhenieto-v-sofiya-na-24-oktomvri.html", "text": "На 24.10.2019 г. от 08.00 до 22.00 часа, във връзка с провеждане на мероприятие, ще се забрани престоят и паркирането на пътни превозни средства, както следва: \r\n- на паркинга на пл. „Кн. Александър I“; \r\n- на ул. „Дякон Игнатий“ между бул. „Цар Освободител“ и ул. „Аксаков“; \r\n- на ул. „Кн. Александър I“ между бул. „Цар Освободител“ и ул. „Съборна. \r\nОт 19.00 до 22.00 часа на 24.10.2019 г. ще бъде забранено влизането на пътни превозни средства по бул. „Цар Освободител“ между ул. „Г.С.Раковски“ и пл. „Независимост“. Това съобщиха от пресцентъра на  Столична община .  \r\n  \r\nЗа провеждане на футболна среща на 24.10.2019 г. на Национален стадион „Васил Левски” ще бъдат въведени следните промени:      \r\n1. От 15.00 до 22.00 часа на 24.10.2019 г. ще се забрани престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”; \r\n2. От 18.00 часа на 24.10.2019 г. до приключване на футболната среща, само при необходимост и по преценка на ръководството на СДВР ще се забрани влизането на пътни превозни средства в двете посоки, с изключение на автобусите на масовия градски транспорт по: \r\n2.1. ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n2.2. бул. „Евлоги и Христо Георгиеви” между пл. „Орлов мост” и бул. „Черни връх”; \r\n2.3. бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.10.23", "title": "Въвежда се организация на движението в София на 24 октомври"}
{"url": "http://www.focus-news.net/news/2019/10/23/2711403/protest-v-podkrepa-na-ivan-geshev-blokira-tramvaynata-liniya-na-ul-ekzarh-yosif.html", "text": "Протестиращи блокираха трамвайната линия на ул. Екзарх Йосиф, предаде репортер на  Агенция ,,Фокус\" . Те скандираха пред сградата на ВСС  в подкрепа за Иван Гешев под наслов ,,Поход за свобода\". Протестът се случва пред сградата на институцията, тъй като утре Пленумът на ВСС трябва да изслуша единствения кандидат за главен прокурор Иван Гешев. В района има засилено полицейско  присъствие.  \r\n \r\nБояна МАРКОВА", "date": "2019.10.23", "title": "Протест в подкрепа на Иван Гешев блокира трамвайната линия на ул. Екзарх Йосиф"}
{"url": "http://www.focus-news.net/news/2019/10/23/2711372/vavezhda-se-vremenna-organizatsiya-na-dvizhenieto-na-nyakoi-tramvayni-linii-v-sofiya-vav-vrazka-s-provezhdane-na-sabitie.html", "text": "Въвежда се временна организация на движението на някои трамвайни линии в София във връзка с провеждане на събитие. Това съобщиха от пресцентъра на  Столична община . На 24 октомври 2019 г. от 07.30 часа, във връзка с провеждане на събитие, ще бъдат частично променени маршрутите на трамвайни линии №№ 20 и 22, както следва: \r\n- Трамвайна линия № 20 ще се движи по маршрут: депо Искър - Младежки театър; \r\n- Трамвайна линия № 22 ще се движи по маршрут: автостанция Изток - Младежки театър; \r\nЩе бъде разкрита временна автобусна линия № 22-ТМ с маршрут: от ж.к. Западен парк (крайна станция на автобусни линии № 72 и 77), надясно  ул. „Западна“, надясно по ул. „Суходолска“,  наляво по ул. „Кубан“, по бул. „Възкресение“, наляво по бул. „К. Величков“, надясно по ул. „Пиротска“, надясно по бул. „Христо Ботев“, надясно по бул. „Тодор Александров“ и наляво по бул. „К. Величков“ по маршрута до ж.к. Западен парк. \r\nАвтобусите ще се движат по споделеното трамвайно трасе по  бул. „Възкресение” и бул. „Константин Величков”. \r\nАвтобусите ще спират: \r\n- на всички съществуващи автобусни спирки по маршрута, включително на спирките в споделеното трамвайно трасе и на спирките на нощните автобусни линии: \r\n- с код 6405 „Бул. Христо Ботев” (крайна и начална) на бул. „Тодор Александров” в посока ж.к. Западен парк за нощните автобусни линии Н1 и Н3; \r\n- с код 6407 „Ул. Опълченска” на бул. „Тодор Александров” в посока ж.к. Западен парк за нощната автобусна линия Н1; \r\n- на трамвайните спирки по ул. „Пиротска“: \r\n- с код 1927 „Ул. Димитър Петков”; \r\n- с код 2077 „Ул. Одрин”; \r\n- с код 2086 „Ул. Опълченска”; \r\n - с код 0384 „Бул. Христо Ботев”; \r\n- на временна спирка с код 6399 „Ул. Одрин” на бул. „Тодор Александров” на 30.00 метра след ул. „Одрин”. \r\nНа 24 октомври 2019 г. от 07.00 във връзка с организираното мероприятие ще бъде забранен престоят и паркирането на превозни средства по ул. „Екзарх Йосиф“ между ул. „Георг Вашингтон“ и ул. „Цар Самуил“. \r\nОт 07.00 часа до приключване на мероприятието на 24.10.2019 г. ще се забрани влизането на превозни средства по ул. „Екзарх Йосиф“ между бул. „Кн. Мария Луиза“ и бул. „Стефан Стамболов“.", "date": "2019.10.23", "title": "Въвежда се временна организация на движението на някои трамвайни линии в София във връзка с провеждане на събитие"}
{"url": "http://www.focus-news.net/news/2019/10/23/2711409/ministerstvoto-na-vanshnite-raboti-kategorichno-osazhda-trafika-na-hora-kato-seriozno-narushenie-na-pravata-na-choveka-i-tezhko-prestaplenie-protiv-lichnostta-lichnata-svoboda-i-dostoynstvo.html", "text": "Министерството на външните работи категорично осъжда трафика на хора като сериозно нарушение на правата на човека и тежко престъпление против личността, личната свобода и достойнство. Това съобщиха от пресцентъра на  МВнР . Той, за съжаление, се нарежда сред най-доходоносните форми на организираната престъпност.   \r\nБорбата с трафика на хора е приоритет за българското правителство. Министерството на външните работи в рамките на своите компетенции оказва максимално съдействие на британските власти във връзка с изясняването на шокиращия и трагичен случай в град Грейс, графство Есекс, при който в камион бяха открити мъртви 39 души.    \r\nПридаваме голямо значение на борбата срещу трафика на хора, която следва да се осъществява чрез засилено международно сътрудничество и обмен на информация, включително със страните на произход и в страните - крайни дестинации, както и чрез предприемане на действия срещу националните и транснационални престъпни мрежи.   \r\nТрансграничният характер на престъплението изисква фокусирано сътрудничество с международните организации на глобално и регионално равнище и е задължително условие за осигуряване на координирани усилия и общо зачитане на правата на човека и достойнството на най-уязвимите.", "date": "2019.10.23", "title": "Министерството на външните работи категорично осъжда трафика на хора като сериозно нарушение на правата на човека и тежко престъпление против личността, личната свобода и достойнство"}
{"url": "http://www.focus-news.net/news/2019/10/23/2711412/inzh-damyan-damyanov-direktor-na-yuzdp-poluchi-pocheten-plaket-za-prinos-v-razvitieto-na-gorskata-pedagogika.html", "text": "С почетен плакет за принос в развитието на горската педагогика беше удостоен директорът на Югозападното държавно предприятие инж. Дамян Дамянов. Това съобщиха за  Радио „Фокус“ – Пирин  от Югозападно държавно предприятие. Отличието му беше връчено от председателя на Съюза на лесовъдите в България проф. Иван Палигоров по време на първата Национална среща на горските педагози в страната, на която ЮЗДП беше съорганизатор и спомоществовател. \r\nНад 100 горски педагози от цялата страна се включиха в срещата, на която  бяха представени постигнатите до момента резултати и се набелязаха бъдещите стъпки за развитието на мрежата от горски педагози в нашата страна. Участниците научиха повече за дейностите по горска педагогика в Европа и у нас, както и за предизвикателствата пред българските лесовъди. Бяха представени презентации за развитието на горската педагогика и заниманията с деца като част от ангажиментите на лесовъдите в различни райони на страната.  \r\nОбщо 32 са обучените горски педагози от централно управление и държавните горски и ловни стопанства на територията на ЮЗДП. От тях 28 са преминали първо ниво, 3-ма имат второ ниво на обучение, а 2-ма са завършили последното трето ниво \"мастър клас\". По време на инициативите \"Лесовъд за един ден\", \"Растем заедно с нашата гора\" и \"Горска педагогика\" от 2016 г. до момента са проведени занимания с над 2000 деца.  \r\nЛивия НИНОВА", "date": "2019.10.23", "title": "Инж. Дамян Дамянов, директор на ЮЗДП получи почетен плакет за принос в развитието на горската педагогика"}
{"url": "http://www.focus-news.net/news/2019/10/23/2711397/predstoyashti-sabitiya-v-stranata-za-24-oktomvri-agentsiya-fokus.html", "text": "От 09:00 часа в хотел „Балкан“, зала „Сердика“, комисар Мария Габриел ще открие 15-ата Национална конференция по е-Образование „Дигиталните иновации в помощ на е-Образованието“. Тя ще представи политиките на ЕС за цифрово образование, изпълнението на Плана за действие за цифрово образование, конкретните инициативи за въвеждане на цифровите технологии в полза на образователния процес. \r\n \r\n*** \r\n \r\nОт 10:00 часа в сградата на ВСС ще се състои изслушване на зам.-главния прокурор Иван Гешев за номинацията му за главен прокурор на България.  \r\n \r\n*** \r\n \r\nОт 10:00 часа в зала „Рила“ на хотел „Балкан“, ще се проведе пресконференция, на която ще бъдат представени дейностите, кампаниите и инициативите на СЗО и ще бъдат обсъдени партньорствата с медиите, постиженията, предизвикателствата и плановете през изминалата и тази година. \r\n \r\n*** \r\n \r\nОт 10.00 часа в СГС ще се гледат две въззивни мерки на:  \r\n- Цветан Гечев - обвинен за хулиганските действия по време на мача между България и Англия \r\n- Двамата афганистански граждани, обвинени за изнасилването на 17-годишно момиче. \r\n \r\n*** \r\n \r\nОт 10.30 часа в 501 зала на ВУЗФ, ще се проведе конференция на тема: „Кръгова икономика и устойчиви финанси“. \r\n \r\n*** \r\n \r\nОт 11.00 часа в сградата на Главна дирекция „Национална полиция“ ще се проведе брифинг за предприетите мерки от МВР за охрана на обществения ред и нормалното протичане на изборния процес в страната. Участие ще вземат представители на „Охранителна полиция“ – СДВР и ГДНП, ГДПБЗН и Дирекция „Български документи за самоличност“. \r\n \r\n*** \r\n \r\nОт 11:00 часа в Парк хотел „Москва“, заместник-министърът на труда и социалната политика Лазар Лазаров ще открие конференция за ефекта от провежданата политика на пазара на труда, финансирана със средства от държавния бюджет. \r\n \r\n*** \r\n \r\nОт 11:00 часа в къща-музей „Пейо К. Яворов“, в присъствието на заместник-кмета д-р Тодор Чобанов, къщата-музей „Пейо К. Яворов“ официално става собственост на Столична община. \r\n \r\n*** \r\n \r\nОт 11.30 часа министърът на здравеопазването Кирил Ананиев ще присъства на официалното откриване на изцяло реновирания Специализиран комплекс по изгаряне и пластична хирургия към УМБАЛСМ „Н. И. Пирогов“. \r\n \r\n*** \r\n \r\nОт 12.30 часа на ул. „Черковна“ № 90 ще се състои брифинг на Специализираната прокуратура във връзска с казуса „Несебър“. \r\n \r\n*** \r\n \r\nОт 12:30 часа в зала \"Мерджан\" на хотел \"Рамада\" в София ще се проведе пресконференция преди откриването на Втората Балканска конференция по персонализирана медицина. Форумът се организира от Български алианс за прецизирана и персонализирана медицина (БАППМ) в сътрудничество с Европейски алианс за персонализирана медицина (ЕАПМ), Медицински университет - Плевен и Българското Научно дружество по геномика и генетика на човека. \r\n \r\n*** \r\n \r\nОт 14.00 часа в заседателната зала на НБКМ (втори етаж) ще се проведе кръглата маса под надслов: „Опознаване на книжовното наследство - традиции и перспективи“ е предвидена демонстрация в какъв вид документите стигат до библиотеката, как се обезпрашават, реставрират, дигитализират, как стават достъпни чрез сайта на библиотеката. \r\n \r\n*** \r\n \r\nОт 15:30 в МВнР вицепремиерът и министър на външните работи Екатерина Захариева ще приеме министъра на външните работи и европейските въпроси на Словашката република Мирослав Лайчак. \r\n \r\n*** \r\n \r\nОт 17.00 часа в Аулата на Софийския университет „Св. Климент Охридски“ ще се проведе честване на 160-годишнината от рождението на акад. проф. Александър Теодоров-Балан. \r\n \r\n*** \r\n \r\nОт 17:00 часа в Дома на Европа ПанЕвропа България и Посолство на Словашката Република в България организират публична лекция на министъра на външните работи и европейските въпроси на Словакия и действащ председател на Организацията за сигурност и сътрудничество в Европа (ОССЕ) Мирослав Лайчак на тема „Заедно или сами? Значимостта на мултилатерализма.“ \r\n \r\n*** \r\n \r\nОт 18:30 часа  в зала „Вяра“ на Столичната библиотека ще се състои премиера на книгата на д-р Морфи Скарлатов „Арабите – рицарите на пустинята“. \r\n \r\n*** \r\n \r\nОт 18.30 часа в Македонския културно-информационен център, акад. Луан Старова, ще бъде представен романът „Ервехе“. На събитието ще присъстват министърът на културата и посланикът на Република Северна Македония - Хусни Исмаили и Марян Гьорчев, както и посланиците на балканските държави. \r\n \r\n*** \r\n \r\nОт 19:00 часа в зала 3 на НДК, на официална церемония на професионалния празник на строителите, за 12-и пореден път ще бъдат връчени отличията на най-добрите строителни компании в бранша. \r\n \r\n*** \r\n \r\nОт 10.00 часа в зала „Царевец“ на хотел „Премиер“ ще се проведе информационен ден за представяне на процедура „Създаване и развитие на Регионални иновационни центрове (РИЦ)“ по Оперативна програма „Иновации и конкурентоспособност“ (ОПИК) 2014-2020. \r\n \r\n \r\n*** \r\n \r\nОт 10.30 часа в Областна дирекция на МВР ще бъдат представени предприетите мерки и създадена организация за безпроблемно протичане на изборите в Кюстендилска област.   \r\n \r\n \r\n*** \r\n \r\nОт 13.00 часа в Бароковите къщи, втори етаж, ще се проведе пресконференция с представителите на културните институции в града.  \r\n \r\n \r\n \r\n*** \r\n \r\nОт 11.00 часа ще бъде направена първата копка на първи етап от реконструкцията и подмяната на водопроводната мрежа по републиканския път Драгичево -Рударци – Кладница. \r\n \r\n \r\n \r\n*** \r\n \r\nОт 10:00 часа в зала „Москва“ на Гранд хотел Пловдив ще се проведе пресконференция на тема: „Достъп до добра храна“. \r\n \r\n*** \r\n \r\nОт 16.00 часа в залата на Общинския съвет, световноизвестният лекар д-р Едуард Рослер ще изнесе лекция в Пловдив на тема \"Връзката между чревното функциониране и детското здраве\". \r\n \r\n*** \r\n \r\nОт 11.00 часа в зала „Магнум“ ще се състои двойна тържествена промоция на Випуск 2019 здравни професионалисти на Факултет „Здравни грижи“ и Медицински колеж като част от честванията, посветени на 45-годишния юбилей на МУ-Плевен. \r\n \r\n*** \r\n \r\nОт 11.00 часа в зала „Свети Георги“ на Областна администрация Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n \r\nОт 18.00 часа в залата на Международния младежки център, ще се проведе среща-разговор с математика Любомир Любенов. \r\n \r\n*** \r\n \r\nОт 18.30 часа в къща-музей „Гео Милев“, ще бъде представена книгата на Пейчо Кънев „Последната вечеря“. \r\n \r\n*** \r\n \r\nОт 18.00 часа в зала „Сливен“, певци и артисти ще гостуват за Димитровден. \r\n \r\n \r\n*** \r\n \r\n \r\n \r\n*** \r\n \r\nОт 10:30 часа в сградата на ОДМВР ще се проведе брифинг във връзка със създадената от ОДМВР-Благоевград организация за обезпечаване на реда и сигурността преди, по време и след края на предстоящите избори за общински съветници и за кметове в населените места. \r\n \r\n \r\n*** \r\n \r\nОт 10:30 часа кандидатът на АБВ за кмет на Пловдив Любомира Ганчева ще направи дарение на библиотека \"Иван Вазов\" - Пловдив. \r\n \r\n*** \r\n \r\nОт 10:00 часа в ОДМВР ще се проведе брифинг за  готовността на областната дирекция във връзка с предстоящите избори. \r\n \r\n*** \r\n \r\nОт 18.00 часа пред Драматичния театър в града ще се проведе предизборен концерт на кандидата за кмет Петър Паунов, водач на листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”.", "date": "2019.10.23", "title": "Предстоящи събития в страната за 24 октомври (Агенция „Фокус“)"}
{"url": "http://www.focus-news.net/news/2019/10/23/2711413/predstoyashti-mezhdunarodni-sabitiya-za-24-oktomvri-agentsiya-fokus.html", "text": "Протестиращите ще проведат митинг в подкрепа на демонстрациите в Каталуния. \r\n*** \r\n \r\n  Среща на министрите на отбраната на страните членки на НАТО. \r\n*** \r\n \r\n  Среща на говорителите на парламентите на страните от Съвета на Европа. \r\n*** \r\n \r\n  Избраната за председател на Европейската комисия Урсула фон дер Лайен се среща с финландския премиер Анти Рине. \r\n*** \r\n \r\n  Пресконференция на Европейската централна банка за монетарната политика на Общността. \r\n*** \r\n \r\n  Жан Клод Юнкер ще произнесе реч по време на лидерския форум, организиран от Европейския политически център.", "date": "2019.10.23", "title": "Предстоящи международни събития за 24 октомври (Агенция „Фокус“)"}
{"url": "http://www.focus-news.net/news/2019/10/23/2711411/ria-novosti-darzhavniyat-departament-na-sasht-ne-ochakva-nishto-dobro-ot-sporazumenieto-mezhdu-rusiya-i-turtsiya-za-siriya-zayavi-dzheyms-dzhefri.html", "text": "Русия и Турция няма да успеят да постигнат \"нищо добро\" след споразумението за северната част на Сирия, заяви специалният представител на САЩ в Сирия Джеймс Джефри, предава  РИА Новости . \r\n\"Доста скептичен съм по отношение на това. Те няма да постигнат нищо добро с това споразумение\", заяви Джефри по време на изслушване в Камарата на представителите, говорейки за споразумението между Анкара и Москва. \r\nДипломатът също така се съгласи със становището на депутатите, че изтеглянето на американските военни от Сирия ще попречи на задачите на САЩ в борбата срещу терористичната групировка „Ислямска държава“, както и на противодействието на влиянието на Русия и Иран. \r\nПо-рано президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните  действия в Северна Сирия, след шест часа преговори. Според сделката от 23 октомври части на руската военна полиция и сирийските гранични служби ще патрулират в региона.  \r\n \r\n : Теодор Пенев", "date": "2019.10.23", "title": "РИА Новости: Държавният департамент на САЩ не очаква \"нищо добро\" от споразумението между Русия и Турция за Сирия, заяви Джеймс Джефри"}
{"url": "http://www.focus-news.net/news/2019/10/23/2711398/vavedena-e-promyana-v-rezhima-na-svetofarnite-uredbi-na-dve-vazlovi-krastovishta-v-yambol-s-tsel-oblekchavane-na-trafika-v-sutreshnite-chasove.html", "text": "Въведена е промяна в режима на светофарните уредби на две възлови кръстовища в Ямбол с цел облекчаване на трафика в сутрешните часове . Това съобщиха от пресцентъра на  Общината . Промяна е въведена на кръстовището при бившата Зъболекарска поликлиника и това до „ХЕС“. От по-добрата пропускливост ще се възползват водачите, предприемащи ляв завой – от ул. „Жорж Папазов“ и ул. „Бузлуджа“ към бул. „Д. Благоев“ – в посока индустриална зона. Същото важи и за завиващите наляво от ул. „Ямболен“ откъм Търговия на едро към бул. „Европа“ и западната промишлена зона. Облекчението се въвежда за сутрешните пикови часове между 07.00 – 08.00 за кръстовището при зъболекарска поликлиника и в периода 07.00 – 08.30 – за кръстовището при „ХЕС“. \r\nНаправените промени са част от мерките, предприети в последните години за регулирането на най-оживените кръстовища в Ямбол с цел улесняване пропускливостта на автомобилите в пиковите часове сутрин и следобед.", "date": "2019.10.23", "title": "Въведена е промяна в режима на светофарните уредби на две възлови кръстовища в Ямбол с цел облекчаване на трафика в сутрешните часове"}
{"url": "http://www.focus-news.net/news/2019/10/23/2711408/donald-tramp-sasht-shte-premahnat-vsichki-sanktsii-svarzani-s-turskata-operatsiya-izvor-na-mira.html", "text": "САЩ ще премахне санкциите, наложени срещу Турция във връзка с началото на операция „Извор на мира“, заяви американският президент Доналд Тръмп, предава  TACC . \r\nВ същото време той отбеляза, че Вашингтон е готов да възстанови ограничителните мерки срещу Анкара, ако Белият дом не е доволен от турските действия в Сирия на по-късен етап. \r\nСпоред него, САЩ ще увеличат значително митата върху стоки, внесени от Турция, ако Анкара не спази споразумението с Вашингтон. \r\nОсвен това Тръмп призова всички други държави да окажат помощ на Турция, за да може тя по-лесно да засили контрола над границата си със Сирия. \r\nНа 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните  действия в Северна Сирия, след шест часа преговори. Според сделката от 23 октомври части на руската военна полиция и сирийските гранични служби ще патрулират в региона.  \r\n \r\n \r\n \r\n \r\n : Теодор Пенев", "date": "2019.10.23", "title": "Доналд Тръмп: САЩ ще премахнат всички санкции, свързани с турската операция „Извор на мира“"}
{"url": "http://www.focus-news.net/news/2019/10/23/2711410/afp-donald-tramp-zayavi-che-malak-amerikanski-kontingent-shte-ostane-v-siriyskite-regioni-kadeto-ima-petrolni-nahodishta.html", "text": "Президентът на САЩ Доналд Тръмп заяви, че „малък брой“ американски военнослужещи ще останат в регионите на Сирия с петролни находища, въпреки мащабното изтегляне на войските, което беше обявено по-рано, предава  AFP . \r\n„Подсигурили сме петрола и затова малък брой американски войски ще останат в региона, където има петрол“, заяви президентът.  \r\nТой освен това заяви, че е инструктирал министерството на финансите да премахне всички санкции, които страната е наложила над Турция във връзка провеждането на операция \"Извор на мира\", тъй като Анкара е обявила, че ще прекрати военните действия в региона.  \r\n \r\n \r\n \r\n \r\n : Теодор Пенев", "date": "2019.10.23", "title": "AFP: Доналд Тръмп заяви, че малък американски контингент ще остане в сирийските региони, където има петролни находища"}
{"url": "http://www.focus-news.net/news/2019/10/23/2711415/akad-stefan-vodenicharov-sdruzhenie-initsiativa-edinenie-po-vreme-na-izbori-grazhdanite-poemat-otgovornostta-za-badeshteto-na-stranata.html", "text": "По време на избори гражданите поемат отговорността за бъдещето на страната. Това каза за предаването  „Това е България“  на  Радио „Фокус“  бившият председател на БАН  и председател на сдружение „Инициатива Единение“ акад. Стефан Воденичаров. Той добави, че изборите не вдъхват респект у хората, а това ги прави склонни да продадат гласа си. По думите му единение може да има само ако има обща мисъл. “Това единение ще се постигне, ако започнем да мислим за всички тези програми, които трябва да се случат с преустройствата и реорганизацията на всички области, като се започне с демография, образование, здравеопазване, които ще бъдат много болезнени и ако не бъдат обсъдени от по-широк кръг граждани, няма да могат да бъдат реализирани“, обясни председателят на сдружение „Инициатива Единение“. \r\nАкад. Стефан Воденичаров каза още, че кампанията е силно „партизирана“. Според него се губи личността на кандидатите, защото зад тях има друг ореол. Той уточни, че участието на кандидати в местните избори не е мотивирано от желание да бъдат полезни на обществото, а от лични изгоди.  \r\n \r\nЦоня СЪБЧЕВА", "date": "2019.10.23", "title": "Акад. Стефан Воденичаров, сдружение „Инициатива Единение“: По време на избори гражданите поемат отговорността за бъдещето на страната"}
{"url": "http://www.focus-news.net/news/2019/10/23/2711404/the-independent-malko-veroyatno-e-zhertvite-v-konteynera-na-kamiona-otkrit-v-eseks-da-sa-balgari.html", "text": "Малко вероятно е жертвите в контейнера на камиона, открит в Есекс да са българи, твърди външното министерство на Великобритания в свое изявление, пише лондонското издание  The Independent . \r\nКамионът, в който бяха открити телата на 39 души е бил регистриран в България от компания, която е била собственост на жена от Ирландия, по данни на българското външно министерство. \r\nБългарското външно министерство заяви, че камионът е бил регистриран в град Варна, на името на компания, притежание на ирландски гражданин. Според данни на полицията е „малко вероятно“ жертвите да са български граждани, твърди българското министерство.  \r\nПолицията в Обединеното кралство по-рано потвърди, че водачът на камиона, мъж от Северна Ирландия, е бил арестуван по подозрение в извършването на убийствата.  \r\nОрганите на реда заявиха, че вярват, че камионът е пътувал от град Зеебрюге в Белгия към Есекс.  \r\nПродължават разследванията, а полицията все още работи на местопрестъплението.  \r\n \r\n : Теодор Пенев", "date": "2019.10.23", "title": "Тhe Independent: Малко вероятно е жертвите в контейнера на камиона, открит в Есекс да са българи"}
{"url": "http://www.focus-news.net/news/2019/10/23/2711407/ministar-desislava-taneva-nad-600-rabotni-mesta-shte-badat-sazdadeni-chrez-realizirane-na-proekti-po-podhoda-lider.html", "text": "Над 600 работни места ще бъдат създадени чрез реализиране на проектите по подхода ЛИДЕР “Водено от общностите местно развитие“ (ВОМР)  в края на настоящия програмен период по Програмата за развитие на селските райони (ПРСР) 2014-2020 г. Това заяви министърът на земеделието, храните и горите Десислава Танева по време на шестата Международна конференция „Сътрудничество-инструмент за промотиране на местното развитие“, която се провежда в Разлог, съобщиха от пресцентъра на  Министерството . Тя допълни, че в България по подхода са обхванати двойно повече общини и населени места  в тези общини. „За първи път в този програмен период прилагаме многофондово финансиране за Местните инициативни групи (МИГ), които са разработили и имат одобрена стратегия с такова финансиране. Общо 39 от одобрените 64 МИГ-ове изпълняват многофондови стратегии.  Разковничето за успеха на този подход е сътрудничеството между местната власт, жителите, предприемачите и неправителствените организации“, поясни министър Танева. Над два пъти е увеличено финансирането на подхода- от 77 млн. евро през предишния период на 186 млн. евро през настоящия.  \r\n„Предвид успеха на България в този подход, за следващия програмен период може да се дебатира увеличаване обема на средствата, които ще се управляват чрез него. Всичко това като възможност трябва да ни го покажат и трите SWOT-анализа, които трябва да бъдат готови до края на годината. По тях ще продължим работата по новата Обща селскостопанска политика (ОСП)“, каза още Десислава Танева.  \r\nТя бе категорична, че е предизвикателство как да направим по-ефективно управлението на МИГ-овете чрез стратегия за многофондово финансиране. „Най-успешната подкрепа за даден регион би била тогава, когато има симбиоза между отделни инструменти и таргети на подкрепа. Именно така ще се получи максималният ефект за една местна общност. Трябва да отстраним всички забавяния и пречки в административната процедура, за да подобрим подхода, така че да стане лесно приложим за Местните инициативни групи. Този модел на практика ще се мултиплицира в други европейски програми и ние ще можем да предаваме опит“, допълни още министър Танева.  \r\nДесислава Танева съобщи, че към момента има подадени над 1300 проектни предложения по подхода ЛИДЕР. Тя уточни, че броят на МИГ-овете в настоящия програмен период е двойно по-голям. „С този подход управляваме всички ресурси за подкрепа на регионите и местните общности. Трябва да продължим в посока надграждането му“, каза в заключение министърът.", "date": "2019.10.23", "title": "Министър Десислава Танева: Над 600  работни места ще бъдат създадени чрез реализиране на проекти по подхода ЛИДЕР"}
{"url": "http://www.focus-news.net/news/2019/10/23/2711414/prof-nikolay-radulov-zhertvite-v-konteynera-na-kamiona-otkrit-v-eseks-velikobritaniya-sa-veroyatno-migranti-ot-blizkiya-iztok.html", "text": "Жертвите в контейнера на камиона, открит в Есекс, Великобритания, са вероятно мигранти от Близкия изток. Това каза за обзорното предаване  „Това е България“  на  Радио „Фокус“  проф. Николай Радулов, бивш секретар на МВР във връзка с камионът, в който бяха открити телата на 39 души в графство Есекс, Източна Англия. Той допълни, че когато става дума за мигрантски потоци, трябва да се прави разлика с тези от 2013-14г., когато се е наблюдавало масово движение на тълпи. Това е канал, който е работил доста време преди да се случи нещастния инцидент, уточни още проф. Радулов. „Това са организирани канали. Те си имат специалисти, превозвачи, хора, които се занимават с логистика. Пътищата са проучени – камионът се е движил по много обиколни маршрути от стандартните, които обикновено минават през Дувър и Кале. Става дума за акция на организираната престъпност, която добре се е просмукала в тъканта на европейското местно управление, ако не и по-нависоко. С отварянето на границите и ЕС, престъпността като че ли първа разбра ефекта от общото пространство и възможностите, които се откриват за нея“, обясни бившият секретар на МВР. Проф. Радулов заяви, че липсва целенасочено наблюдение на възможните канали, което е резултат от различни причини – от липса на интерес през некадърност до замесеност на отговорни фактори в тази каналджийска дейност. Става въпрос за грешка или умишлено неглижиране на контрабандните потоци, включително и тези, за трафик на хора, обобщи той. \r\nЦоня СЪБЧЕВА", "date": "2019.10.23", "title": "Проф. Николай Радулов: Жертвите в контейнера на камиона, открит в Есекс, Великобритания, са вероятно мигранти от Близкия изток"}
{"url": "http://www.focus-news.net/news/2019/10/23/2711418/akad-stefan-vodenicharov-sdruzhenie-initsiativa-edinenie-prez-poslednite-desetiletiya-v-balgariya-nyama-duhovni-vodachi.html", "text": "През последните десетилетия в България няма духовни водачи. Това каза за обзорното предаване  „Това е България“  на  Радио „Фокус“  акад. Стефан Воденичаров, бивш председател на БАН и председател на сдружение  „Инициатива Единение“. Според него на хората трябва да се покаже, че има алтернатива. „Алтернативата е да седнем и да решим, какво ще е бъдещето на България, как ще си оправим икономиката, как ще си оправим живота и когато това бъде с едни дългосрочни програми, а всъщност много хора ще станат съавтори на тези програми и ще знаят, че те са дългосрочни – резултатите се виждат след 15-20 години, а не когато някой дойде и каже „за сега нищо не е направено“, добави председателят на сдружение „Инициатива Единение“. \r\nАкад. Стефан Воденичаров каза още, че ако България върви със същите темпове на растеж – 3,5% - 4%, ще стигне средния стандарт на другите европейски държави след 70-80 години. Според  него, тези темпове на растеж не са удовлетворителни и трябва да бъдат ускорени.  \r\n \r\nЦоня СЪБЧЕВА", "date": "2019.10.23", "title": "Акад. Стефан Воденичаров, сдружение „Инициатива Единение“: През последните десетилетия в България няма духовни водачи"}
{"url": "http://www.focus-news.net/news/2019/10/23/2711419/ekipat-na-chitalishte-bratstvo-kyustendil-populyarizira-evropeyskite-mladezhki-mrezhi.html", "text": "Екипът на читалище „Братство” – Кюстендил популяризира европейските младежки мрежи. Това съобщиха за  Радио „Фокус” – Кюстендил  от читалището. Целта на организираните и проведени инициативи е да се популяризира сред младите хора дейността на мрежата „Евродеск” и Европейският младежки портал, като източници на актуална информация и възможности за младите хора. В рамките на кампанията са разпространени информационни материали, промотиращи дейността на мрежата „Евродеск” и Европейският младежки портал като източници на актуална информация и възможности за младите хора. Проведен е и еко поход до вековните секвои, които са най-старите и най-високи секвои в България, намиращи се в местността Ючбунар. В инициативата са участвали 30 ученици и младежи от община Кюстендил, както и доброволци към читалището. Паралелно с похода е проведена и инициатива по почистване на терена около секвоите. \r\nВенцеслав ИЛЧЕВ", "date": "2019.10.23", "title": "Екипът на читалище „Братство” – Кюстендил популяризира европейските младежки мрежи"}
{"url": "http://www.focus-news.net/news/2019/10/23/2711420/dots-naum-kaychev-krasimir-uzunov-i-bozhidar-dimitrov-polozhiha-dosta-usiliya-za-pametnika-na-kavarnaliev-v-makedoniya-s-koeto-se-vazstanovyava-vizualnata-predstava-za-istoricheskoto-ni-nasledstvo.html", "text": "Красимир Узунов и Божидар Димитров положиха доста усилия за паметника на Каварналиев в Македония, с което се възстановява визуалната представа за историческото ни наследство. Това каза доц. д-р Наум Кайчев, заместник-съпредседател на Съвместната комисия по историческите и образователни въпроси с Република Северна Македония, предаде репортер на  Агенция „Фокус“ . \"Българо-македонската комисия има за задача да допринесе за научното тълкуване на историческите събития\", каза още доц. Кайчев. По думите му в договореностите между България и Македония изрично се казва, че двете страни имат обща история. \"Затова нашата задача е да установим онези места в нашата обща история, която ни свързва“, заяви той. По думите му през първата година от съществуването на комисията са се провели 6 срещи, в които се постигна известен напредък – главно около договаряне на редица общи личности от нашата средновековна история. „Постигнахме съгласие и за бележките по учебниците за Антична история в 5-ти клас в България и 6-то отделение в Северна Македония. Работихме и върху това генерал Каварналиев - един войн, чиято памет искахме да възкресим и редица общественици и колеги също се опитаха – покойните вече Красимир Узунов и Божидар Димитров, които положиха доста усилия в тази посока. В крайна сметка на 1 август се откри такъв паметник, което е сериозна крачка за възстановяването на визуалната представа на историческото наследство“, посочи още Кайчев.  \r\nЗорница КОСТАДИНОВА", "date": "2019.10.23", "title": "Доц. Наум Кайчев: Красимир Узунов и Божидар Димитров положиха доста усилия за паметника на Каварналиев в Македония, с което се възстановява визуалната представа за историческото ни наследство"}
{"url": "http://www.focus-news.net/news/2019/10/23/2711416/protest-sreshtu-kandidaturata-na-ivan-geshev-za-glaven-prokuror-blokira-bul-todor-aleksandrov-i-tsar-osvoboditel.html", "text": "Протест срещу кандидатурата на Иван Гешев за главен прокурор блокира бул. \"Тодор Александров\" и \"Цар Освободител\", предаде репортер на  Агенция \"Фокус\" . Стотици граждани протестират в столицата срещу кандидатурата на Иван Гешев за главен прокурор. Част от протестиращите носиха голям плакат с надпис \"Съдебна реформа сега\". Има силно засилено полицейско присъствие и жандармерия. Протестиращите скандираха възгласи за свобода. \r\nБояна МАРКОВА", "date": "2019.10.23", "title": "Протест срещу кандидатурата на Иван Гешев за главен прокурор блокира бул. \"Тодор Александров\" и \"Цар Освободител\""}
{"url": "http://www.focus-news.net/news/2019/10/23/2711422/blizo-chas-prodalzhava-protestat-sreshtu-kandidaturata-na-ivan-geshev-za-glaven-prokuror.html", "text": "Близо час продължава протестът срещу кандидатурата на Иван Гешев за главен прокурор, предаде репортер на  Агенция \"Фокус\" . В момента недоволстващите са пред сградата на Народното събрание. Тяхното шествие започна първоначално от  бул. \"Тодор Александров\" и бул. \"Мария Луиза\" и те бяха блокирани. Протестиращите скандират \"Мафия\" и \"Всеки ден ще е така до победата\". \r\nБояна МАРКОВА", "date": "2019.10.23", "title": "Близо час продължава протестът срещу кандидатурата на Иван Гешев за главен прокурор"}
{"url": "http://www.focus-news.net/news/2019/10/23/2711417/the-guardian-izbori-vav-velikobritaniya-izglezhdat-vse-po-blizo-sled-kato-korbin-i-dzhonsan-ne-postignaha-sporazumenie-za-brekzit.html", "text": "Правителството на Великобритания подкрепя възможността за избори в страната, след като преговорите между премиера Борис Джонсън и лидера на Лейбъристката партия Джереми Корбин за Брекзит не постигнаха споразумение, макар опозицията да отказа да заяви подкрепата си за нов вот, пише вестник  The Guardian . \r\nПравителствени източници освен това информираха, че Джонсън е разговарял с председателя на Европейския съвет Доналд Туск по-рано, като е заявил пред него, че той лично не желае провеждането на избори на този етап.  \r\n„Премиерът е ясен в позицията си, че не смята, че допълнително забавяне на Брекзит след 31 октомври е в интерес на Великобритания или на Европейския съюз и че имаме нужда сделката да бъде гласувана от парламента преди това“, заяви говорителят на Джонсън.  \r\nПремиерът беше принуден от британското законодателство да напише до ЕС писмо, в което да поиска отсрочка до 31 януари за Брекзит, но се надяваше все пак да изведе страната от Общността до 31 октомври.  \r\nДепутатите в Обединеното кралство, макар да одобриха сделката за Брекзит по-рано, отхвърлиха „програмното предложение“ на Джонсън, което очертаваше тридневен график за обсъждане на 110-страничното споразумение. \r\nДжонсън и Корбин се срещнаха по-рано, за да обсъдят евентуално продължаване на поставената на „пауза“ сделка, в различен график.  \r\nНа срещата Корбин беше придружен от ключовия си съветник Сеумас Милн, а Джонсън - от Доминик Къмингс. Срещата се проведе в кабинета на премиера в Камарата на общините. \r\nПо-късно и двамата заявиха, че много малко е било постигнато в разговорите. Попитан за това дали Джонсън би бил съгласен с нов график, говорител на Корбин заяви, че той със сигурност „не е клонял в тази посока“, но в същото време не е отхвърлил тази възможност.  \r\nСпоред източник на правителството обаче няма да бъдат провеждани повече подобни разговори и Джонсън сега ще цели провеждането на избори. Това все пак няма да зависи изцяло от него, тъй като подобно решение на парламента би изисквало и подкрепата на Лейбъристката партия. \r\n„Всеки път, когато парламентът трябва да гласува отсрочка, той винаги ще гласува отсрочка“, твърди източникът.  \r\n„Затова ако този парламент не иска да гласува за сделка, трябва да се насочим към избори“, казва още той.  \r\nТова все пак не означава, че това е категоричната позиция на Джонсън. Преди да прокара своето предложение за график по-рано, той заяви, че ако загуби гласуването ще търси веднага след това нови избори, но до този момент няма индикации, че ще го направи.  \r\nДокато официалната позиция на лейбъристите твърди, че партията ще подкрепи избори само след като е сигурна, че няма да има Брекзит без сделка, част от нейните депутати биха предпочели провеждането на референдум за сделката с Брюксел.  \r\nГоворителят на Корбин отказа да потвърди дали лейбъристите биха гласували за провеждане на нови избори, ако ЕС се съгласи да предостави на Великобритания отсрочка до 31 януари 2020 г. \r\n„В момента, в който заплахата от (Брекзит) без сделка я няма и това е ясно и гарантирано, тогава разбира се, че ще подкрепим избори“, каза той.  \r\n  \r\n : Теодор Пенев", "date": "2019.10.23", "title": "The Guardian: Избори във Великобритания изглеждат все по-близо, след като Корбин и Джонсън не постигнаха споразумение за Брекзит"}
{"url": "http://www.focus-news.net/news/2019/10/23/2711426/nimh-utre-shte-se-zadarzhi-predimno-slanchevo-i-toplo-za-sezona.html", "text": "И през следващото денонощие промяна на синоптичната обстановка не се очаква. Времето ще продължи да се определя от област на високо атмосферно налягане. През нощта, над по-голямата част от страната, ще бъде ясно и тихо. В низините на Източна България и на места по поречието на р. Дунав ще се образува мъгла или ниска слоеста облачност. Преобладаващите минимални температури ще бъдат между 4° и 9°, по Черноморието – между 12° и 15°. Утре ще се задържи предимно слънчево и топло за сезона. До обяд ниската облачност в източните райони ще намалее, мъглите ще се вдигнат и видимостта там ще се подобри. Почти тихо време. Максималните температури ще бъдат между 22° и 27°, малко по-ниски в източните райони. Атмосферното налягане е и ще се задържи по-високо от средното за октомври. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) .  \r\nНад Черноморието преди обяд ще има ниска слоеста облачност, на места и мъгла. Около обяд облачността ще намалее, мъглите ще се вдигнат и видимостта ще се подобри. Максимални температури на въздуха: 19°-22°. Температурата на морската вода е 20-21°. Вълнението на морето ще бъде 1-2 бала. \r\nНад планините ще е слънчево. Ще духа слаб източен вятър. Топло за сезона с максимална температура на височина 1200 метра около 21°, на 2000 метра – около 14°. \r\nПрез следващите дни до края на тази и в началото на следващата седмица съществена промяна на времето не се очаква. Ще остане топло за сезона, в повечето райони - и слънчево, на места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. В петък и събота ще бъде почти тихо, а дневните температури ще са с градус-два по-ниски. В неделя в Дунавската равнина ще се появи слаб северозападен вятър и разкъсана висока облачност. Преобладаващите максимални температури отново ще са между 22° и 27°. Минималните най-често ще бъдат между 6° и 11°, по-високи по Черноморието.", "date": "2019.10.23", "title": "НИМХ: Утре ще се задържи предимно слънчево и топло за сезона"}
{"url": "http://www.focus-news.net/news/2019/10/23/2711421/los-angeles-times-tramp-premahva-sanktsiite-sreshtu-turtsiya-i-obyavi-che-e-postignal-uspeh-v-siriya.html", "text": "Президентът на САЩ Доналд Тръмп е наредил да бъдат премахнати икономическите санкции срещу Турция, като обяви успеха на своята външна политика в Сирия, въпреки становището на американските депутати, че изтеглянето на войските на Вашингтон от региона означава победа за Турция и Русия, пише вестник  Los Angeles Times . \r\n„Санкциите ще бъдат премахнати, освен ако не се случи нещо, с което не сме съгласни“, заяви Тръмп в свое изявление, като допълни, че „тази ситуация беше създадена от нас“.  \r\n„Нека някой друг се бие за този кървав пясък“, добави Тръмп, макар след това да уточни, че малък брой американски войници ще останат в Сирия, за да подсигурят петролните находища в страната.  \r\nРешението на президента да изтегли част от американския контингент от Северна Сирия, според много анализатори и депутати  даде зелена светлина на Турция да започне своята операция срещу кюрдските сили в региона, които доскоро бяха съюзници на САЩ и години наред се биеха за контрол на тези територии.  \r\nКюрдите също така поеха голяма част от тежестта в борбата срещу „Ислямска държава“, като помогнаха на САЩ да постигне основната си цел - да премахне групировката от региона.  \r\nИзтеглянето на кюрдските сили също така помогна на много хора, държани в техни затвори, свързани с радикалната групировка да избягат от тях. Президентът игнорира въпросите, свързани със затворниците по време на изявлението си.  \r\nСанкциите срещу Анкара бяха наложени на 14 октомври, за да накажат Турция за действията й в Северна Сирия. Администрацията на президента действа по този начин, след реакцията на депутати и от двете партии в американския парламент, които многократно изказаха недоволството си от действията на Анкара и изтеглянето на контингента на Вашингтон.  \r\nПо-рано вицепрезидентът на САЩ Майк Пенс пътува до Турция, където се срещна с държавния глава на страната Реджеп Тайип Ердоган и договори петдневно временно прекратяване на военните действия. Това позволи на кюрдските сили да се изтеглят от региона, макар зад тях да останаха десетки хиляди цивилни, чиято съдба сега е в ръцете на Анкара. Освен това временното прекратяване на военните действия позволи на Турция да засили присъствието си в Северна Сирия и на Русия да запълни вакуума, който остана след изтеглянето на САЩ от региона.  \r\nСпоред договореностите, Белият дом трябваше да премахне санкциите срещу Анкара след изтичането на петте дни и след като примирието стане окончателно. Тръмп заяви, че това е било постигнато. \r\nСпоред президента е дошло време САЩ да измият ръцете си и да престанат да се месят в региона, въпреки предишните гаранции, които Вашингтон даваше на кюрдите, че ще ги защитава, заради тяхната роля в борбата срещу „Ислямска държава“.  \r\n„Турция, Сирия и всички формирования на кюрдите се бият от векове. Ние им направихме голяма услуга. Свършихме чудесна работа за всички тях и сега се махаме“, каза още Тръмп.  \r\n„Ако Турция не изпълни задълженията си, включително защитаването на религиозните и етнически малцинства, което аз наистина вярвам, че те ще направят, ние си резервираме правото да наложим отново осакатяващи санкции, включително съществено увеличение на митата за стомана и всички други продукти, които идват от Турция“, каза още Тръмп.  \r\n \r\n \r\n \r\n \r\n : Теодор Пенев", "date": "2019.10.23", "title": "Los Angeles Times: Тръмп премахва санкциите срещу Турция и обяви, че е постигнал успех в Сирия"}
{"url": "http://www.focus-news.net/news/2019/10/23/2711424/the-times-of-israel-beni-gants-poluchi-mandat-ot-prezidenta-na-izrael-da-formira-novo-pravitelstvo.html", "text": "Лидерът на партия „Синьо и Бяло“ Бени Ганц получи мандат от президента на Израел Риувен Ривлин да формира ново правителство, след като действащият премиер на страната Бенямин Нетаняху обяви по-рано, че не може да направи това, пише вестник  The Times of Israel . \r\nРивлин официално връчи мандата на Ганц на церемония в своята резиденция в Ерусалим.  \r\nОпозиционният лидер ще има 28 дни да се опита да формира правителство. Ако не успее да го направи, както се случи с неговия предшественик Нетаняху, Ривлин може да поиска от парламента на Израел да проведе дискусии и да вземе решение за нов кандидат за министър-председател.  \r\nАко дори след това не бъде формирано правителство, Израел може да бъде изправен пред поредни избори, които ще бъдат третите за една година в страната.  \r\nДокато приемаше мандата от Ривлин, Ганц призова за формирането на либерално правителство на националното единство в Израел, което да се бори за помирение и край на „политическия хаос“ в страната.  \r\n„Обещах да формирам либерално, единно правителство и това и ще направя“, заяви Ганц, след като прие мандата от Ривлин. \r\n„Ще работя за всички хора в Израел, за правителство, за което Израел е отчаян. Правителство, което ще промотира мира и ще знае как да се справя решително с всеки враг. Всички очакват, че ние ще сложим край на този политически хаос и ще представим спокойна, функционираща и сигурна страна“, добави Ганц. \r\n \r\n : Теодор Пенев", "date": "2019.10.23", "title": "The Times of Israel: Бени Ганц получи мандат от президента на Израел да формира ново правителство"}
{"url": "http://www.focus-news.net/news/2019/10/23/2711427/neli-kutskova-sas-neobhodimi-sa-zakonodatelni-promeni-za-nedosegaemostta-na-lichnostta-na-glavniya-prokuror.html", "text": "Необходими са законодателни промени за недосегаемостта на личността на главния прокурор. Това каза за обзорното предаване  „Това е България“  на  Радио „Фокус“  съдия Нели Куцкова. Тя добави, че за коренната промяна на статута на главния държавен обвинител като най-могъщия човек в държавата ще са нужни конституционни промени, но уточни, че много хора няма да го искат. Тя изрази надежда в бъдеще здравия разум да надделее, както и да се избират качествени хора, които да имат куража и интелекта да вършат тази работа. „Определено е изпитание дори за светец на този пост, защото абсолютната власт развращава. Затова е въведено и разделението на властите – да се възпират една друга. Общо статутът на прокуратурата трябва да се преосмисли. Това е въпрос на много широк дебат, включително с активното участие на колеги прокурори, ама не посочени от началниците, а сериозна дискусия, защото познавам много качествени прокурори, които не харесват тази йерархична подредена прокуратура, на върха на която е един човек със 7 годишен мандат, абсолютно недосегаем и който може да си позволява надолу по пирамидата да тормози хората“, обясни тя. Съдия Нели Куцкова добави, че предвид съпротивата, оказвана срещу кандидатурата на Иван Гешев за главен прокурор, той ще бъде по-внимателен в изказа си и в действията си и няма да си позволява да говори, по думите й, фриволно, както го е правил преди месеци. Може да стане така, че Иван Гешев да се окаже добър главен прокурор, обобщи Съдия Куцкова.  \r\nЦоня СЪБЧЕВА", "date": "2019.10.23", "title": "Нели Куцкова, САС: Необходими са законодателни промени за недосегаемостта на личността на главния прокурор"}
{"url": "http://www.focus-news.net/news/2019/10/23/2711425/priklyuchi-protestat-sreshtu-kandidaturata-na-ivan-geshev-za-gl-prokuror-dvizhenieto-v-stolitsata-e-vazstanoveno.html", "text": "Приключи протестът срещу кандидатурата на Иван Гешев за  главен прокурор, движението в столицата е възстановено, предаде репортер на  Агенция \"Фокус\" . Това се случи в 20.34 ч. Недоволствието на гражданите продължи малко над час. Крайната точка на протеста бе пред Парламента. Гражданите шестваха от бул. \"Тодор Александров\" и бул. \"Мария Луиза\" и блокираха трафика в столицата, а по-късно и бул. \"Цар Освободител\".  \r\nБояна МАРКОВА", "date": "2019.10.23", "title": "Приключи протестът срещу кандидатурата на Иван Гешев за гл. прокурор, движението в столицата е възстановено"}
{"url": "http://www.focus-news.net/news/2019/10/23/2711433/nad-62-tona-naryazan-tyutyun-sa-zadarzhali-mitnitsite-i-mvr-obzor.html", "text": "Над 62 тона нарязан тютюн са задържали митниците и МВР. Това каза  премиерът Бойко Борисов  на пресконференция за резултатите от проучването на празните опаковки от цигари, показващи тенденциите и нивата на незаконна търговия с цигари за второто тримесечие на 2019 г. Бойко Борисов уточни, че колегите му от Словакия и Унгария са изказали благодарност за работата на техните служби с нашата служба за Борба с организираната престъпност. По думите му две огромни банди в Унгария и Словакия са разбити, подобно на България, които бяха задържани в Пловдив, с наше ноу-хау и наши консумативи. Министър-председателят припомни, че навремето е била подобна ситуацията с компактдисковете. По думите му когато държавата ги е притиснала, те са отишли в Черна гора и на други места. Той допълни още, че сега, когато са видели, че в България няма шанс, са започнали да изнасят фабриките другаде. Според него продължава сътрудничеството на България с чуждите служби и поне 10 - 15 фабрики извън България. Борисов коментира, че стотици милиони е ефектът за България от мониторинга на алкохола и горивата в рафинериите. Той уточни, че страната ни има 20% спад на туризма тази година, но с 10% по-голям приход от алкохол. По думите му е поставен 24-часов непрекъснат мониторинг дестилационните колони, пред всички рафинерии на входовете са поставени колите на Тол управлението, а заради това приходите на горивата са отишли в положителна посока в бюджета. Премиерът добави, че днес са отпуснати 30 милиона повече за театрите и културата, стотици милиони е ефектът за бюджета и за българските граждани. Борисов каза още, че тези, които говорят за корупция, най-лесният начин да се изкарат пари е от контрабандата на цигарите. \r\nСпоред премиера се очаква догодина да увеличим доходите с 10%. „В Пловдив вчера видяхте какъв завод се откри за фарове и стопове на коли. Не само ги произвеждаме, а и 40 българи ги измислят. Работят и правят дизайна на тези коли. 200 българи пишат софтуера на всички хибридни автомобили. Само че искат Околовръстно, защото стотици тирове излизат от фабриките. И на Пловдив трябва околовръстно, иначе блокираме града. Трябват 150 милиона“, посочи премиера. Борисов обясни още, че на жк. „Младост“ в София вече багерите копаят. По думите му от жк. „Младост“ до АМ „Тракия“ продължава Южната дъга, но и там трябват 150 милиона. „Длъжни сме да го направим. Влизаме в Плевен - Околовръстното на Плевен, защото иначе блокираме града. Завчера дадохме на Търговище – 3000 - 4000 работници работят там, но нямат път. На Костинброд за завода на „Кока кола“ трябва да направим пътя. Вучич е готов почти, ние догодина това време ще сме пуснал Белград – София - Истанбул без светофар“, каза Борисов. Премиерът уточни, че правителството работи по тези мащабни проекти и продължа да сме на излишък и имаме над 10 милиарда фискален резерв. Това ли е така нареченият „тотален провал на правителството?“,  каза още Бойко Борисов. \r\nПреди конференцията  главният прокурор Сотир Цацаров  коментира ред журналисти препоръката на ЕК мониторингът за България да отпадне. По думите му оценката е реалистична и обективна преценка от страна на комисията и от всичко, което е направено в България. Той заяви, че усилията на страната бяха оценени по достойнство. Цацаров допълни, че всяко успокоение, че всичко е приключило по отношение на съдебна реформа, противодействие на корупция и каквото и да било друго. „Ние сме приключили, докладът е позитивен, мониторингът е паднал или по-скоро е препоръчано неговото падане, няма дата за следващ доклад. Ако живеем с това чувство, ще получим негативен резултат много скоро“, посочи той.  \r\nГлавният прокурор коментира и акцията в Несебър, при която бяха задържани пет лица, сред които и кмета на града. Според Цацаров задържаният кмет на Несебър има право да участва в изборите. Цацаров посочи, че трябва да имаме предвид следното, разрешението за задържане е разрешение за това ние да упражним правомощията на прокуратурата за срок до 72 часа. По думите му така или иначе задържането ще бъде претендирано пред съд, а крайното решение е негово. Цацаров заяви, че е напълно спокоен ден преди изборите на главен прокурор и е готов за този избор много отдавна. \r\nВиолета СИМЕОНОВА", "date": "2019.10.23", "title": "Над 62 тона нарязан тютюн са задържали митниците и МВР (ОБЗОР)"}
{"url": "http://www.focus-news.net/news/2019/10/23/2711430/stomatolozi-ot-smolyan-silanizirat-bezplatno-zabite-na-detsa-ot-5-do-8-godini.html", "text": "До края на месец ноември 2019 г. се провежда кампания за поставяне на силанти на първите постоянни молари (шестите зъби ) на деца от 5 до 8-годишна възраст в рамките на Националната програма за профилактика на оралните заболявания при деца до 18 години в Република България. Това съобщиха от  Регионалната здравна инспекция – Смолян . Програмата за силанизиране на зъбите на децата няма задължителен характер и не се изисква здравна книжка. Поставянето на силанти е безплатно за родителите. \r\nСиланизирането е поставяне на специален материал, който има за цел да предпази постоянните зъби, които никнат. Става дума за шестите зъби на децата, но само когато те са напълно здрави. След поникване на зъба в рамките на две, до две години и половина, завършва така нареченото узряване или минерализиране на емайла на зъба. Това е един бавен процес по време, на който зъбите са изложени на всички вредни влияния, свързани с лошата хигиена на устата, както и използването на храни с много голямо съдържание на захар. От друга страна, това е свързано и със самата структура и анатомия на зъба, който е неравен и има своя релеф. Именно в този релеф, където има предпоставки за образуване на зъбна плака и на кариес, се поставя този материал. Той е временен, защото е за период от две, до две години и половина и се изтрива при хранене. Приема се, че точно в този период, той предпазва зъба и не дава възможност там да се натрупа зъбна плака и от там да се развият първите форми на кариес. Точно тези зъби са много важни, защото те са център на дъвкателно налягане. Те не се сменят и липсата на дори един води до купища други проблеми, свързани преди всичко с развитието на детето. Процедурата има за цел да се елиминира зъбния кариес при децата, чрез създаване на бариера между зъба и бактериите, които го причиняват. Лекарите по дентална медицина, които ще извършват силанизиране в Смолянска област са д-р Ивелина Карова – Поппалова, д-р Александрина Шанлякова – Сариева, д-р Бирсен Хасанова – Лазарова, д-р Веселина Кацарова, д-р Гинка Радева, д-р Зорка Сарандалиева, д-р Мария Лалова, д-р Николай Дилов и д-р Светла Фурланска – Сариева.", "date": "2019.10.23", "title": "Стоматолози от Смолян силанизират безплатно зъбите на деца от 5 до 8 години"}
{"url": "http://www.focus-news.net/news/2019/10/23/2711432/prof-nikolay-radulov-mehanizmite-i-dokladite-za-monitoring-ne-deystvat.html", "text": "Механизмите и докладите за мониторинг не действат. Това каза за обзорното предаване  „Това е България“  на  Радио „Фокус“  проф. Николай Радулов, бивш секретар на МВР. Твърденията са, че Европейската комисия е работила толкова хубаво, че има резултат и напредък в реформите. \r\n„Вътрешното чувство на Европейския съюз и на Европейската комисия е, че като пишат политични доклади нещо ще се случи се оказа погрешно, така че механизмът се развали преди да е започнал да действа. Докладите не помагат, но това, че не помагат може да бъде преценено като оценка на тези, които се занимаваха с тази цялата дейност по наблюдаване, по установяване дали има или няма напредък в реформите. Като че ли много приказки се изприказваха, много пътувания, България в ЕС бяха направени. Това са командировъчни, това са разходи и като че ли всичко това е много шум за нищо. Няма никакъв резултат“. Професор Николай Радулов добави още, че има много теми, които на европейците им изглеждат много по- значими. Според него българите проявяваме провинциалната гордост и стремежа да се изкараме, че сме в центъра на една световна система, а всъщност сме доста незначителен играч в международните отношения. \r\nЦоня Събчева", "date": "2019.10.23", "title": "Проф. Николай Радулов: Механизмите и докладите за мониторинг не действат"}
{"url": "http://www.focus-news.net/news/2019/10/23/2711428/nezavisen-makedoniya-germanskiyat-poslanik-v-skopie-zayavi-che-berlin-shte-prodalzhi-da-podkrepya-kandidaturata-na-makedoniya-za-es.html", "text": "Германският посланик в Македония Томас Герберих заяви, че страната е част от Европа и не заслужава нищо по-малко от пълноправно членство в Европейския съюз, пише скопското издание  „Независен“ . \r\n„Германия ще продължи да предоставя подкрепа, както винаги сме правили. Моля ви да продължите с реформите и убедете в това всички който имат съмнения във връзка с членството ви в ЕС“, заяви посланикът в свое изявление.  \r\n \r\n : Теодор Пенев", "date": "2019.10.23", "title": "„Независен“ (Македония): Германският посланик в Скопие заяви, че Берлин ще продължи да подкрепя кандидатурата на Македония за ЕС"}
{"url": "http://www.focus-news.net/news/2019/10/23/2711423/afp-vsichki-strani-chlenki-na-es-podkrepiha-otlaganeto-na-brekzit.html", "text": "Страните членки на Европейския съюз се съгласиха да забавят Брекзит след 31 октомври, но не взеха решение до кога да трае отсрочката, предава  AFP . \r\n„На срещата не се очакваше да се вземат каквито и да е формални решения“, заяви европейски източник, след като посланиците на 27 страни членки на Общността на срещнаха в Брюксел.  \r\n„Всички се съгласиха с нуждата от отсрочка, за да бъде предотвратен Брекзит без сделка. Дължината на отсрочката все още се дискутира“, заяви още той.  \r\n \r\n : Теодор Пенев", "date": "2019.10.23", "title": "AFP: Всички страни членки на ЕС подкрепиха отлагането на Брекзит"}
{"url": "http://www.focus-news.net/news/2019/10/23/2711436/ot-40-do-60-leva-e-tsenata-na-shirokolistnite-darva-zakupeni-ot-vremenen-sklad-v-gorata-na-teritoriyata-na-yuzdp.html", "text": "Между 40 и 60 лв. е цената на пространствен кубичен метър широколистни дърва за огрев и от 22 до 31 лв. за иглолистните, закупени директно от временен горски склад на територията на ЮЗДП. Това съобщиха за  Радио „Фокус“ – Пирин  от предприятието. По-висока е цената единствено в Благоевград, където в централния склад на горското стопанство в града дървата се предлагат нацепени и нарязани. При закупуване на дърва по такса „на корен” цената на кубик иглолистни е в границите от 7 до 10 лв. за различните държавни горски и ловни стопанства, а на широколистните – от 15 до 22 лв. Тази възможност е предвидена за жителите на малките населени места, които желаят сами да си добият дърва, ако са включени в изготвените от кметовете списъци. 19 367 домакинства в Югозападна България вече са осигурили отоплението си за зимата. Заплатени и издължени от склад са общо над 152 600 пр. кубични метра дърва за огрев, показва справка на ЮЗДП към 21 октомври. Най-много дърва са предоставили „ДЛС Дикчан” – 25 600 пр. куб. метра, „ДГС Гърмен” – 20 480 кубика, „ДГС Елин Пелин” – 12 330 куб. метра, „ДГС Гоце Делчев” – 10 680 куб. метра и др. В периода на снабдяване на населението с дърва за огрев се увеличават и опитите за незаконни сечи. Служителите на ЮЗДП осъществяват непрекъснат контрол за предотвратяване на посегателствата от горите. Само за изминалата седмица горските надзиратели от териториалните поделения са съставили 13 акта за незаконна сеч и транспортиране на дървесина без контролна горска марка и превозен билет. Задържани са 10,3 пр. куб. метра дърва за огрев и 1 моторно превозно средство. \r\nЛивия НИНОВА", "date": "2019.10.23", "title": "От 40 до 60 лева е цената на широколистните дърва, закупени от временен склад в гората на територията на ЮЗДП"}
{"url": "http://www.focus-news.net/news/2019/10/23/2711431/nezavisimaya-gazeta-ministrite-na-otbranata-na-nato-shte-obsadyat-konflikta-v-severna-siriya.html", "text": "Преодоляването на кризата в Северна Сирия означава постигане на политическо разрешение, заяви генералният секретар на НАТО Йенс Столтенберг по време на брифинг, пише руският вестник  ”Независимая газета“ . \r\nГоворейки за наскоро сключеното споразумение в Сочи между Русия и Турция, което се отнася до ситуацията в Северна Сирия, Йенс Столтенберг отбеляза, че „засега е рано да го оценяваме“. \r\nСпоред генералния секретар на НАТО „първата стъпка в премахването на напрежението в региона е прекратяването на огъня“ \r\n„Необходимо е да се засили курсът, даден от съвместното изявление на САЩ и Турция, след което има напредък и се наблюдава значително намаляване на насилието. НАТО подкрепя усилията за политическо уреждане на (конфликта) в Сирия\", заяви още той. \r\nЕдновременно с намаляването на напрежението, Столтенберг смята, че трябва да се развие и политическия диалог в региона. \r\nПроблемът с разрешаването на \"ужасния конфликт\" в Северна Сирия ще бъде обсъден от участниците в срещата на министрите на отбраната на НАТО в Брюксел. Очаква се представители на Германия да излязат със собствена инициатива по този въпрос.  \r\nГенералният секретар заяви, че вече се е срещнал с ръководителя на германското министерство на отбраната Анегрет Крамп-Каренбауер, която преди това предложи да се създаде международна зона за сигурност в Сирия на границата с Турция. Според съобщенията в медиите, ръководителят на германското министерство е предложил да се включат Москва и Анкара в този проект. \r\nСтолтенберг не коментира подробно инициативата на Крамп-Каренбауер, като отбеляза само, че винаги приветства инициативите на членките на НАТО за разрешаването на кризата в Северна Сирия.  \r\n„Различни държави трябва да бъдат включени в разрешаването на конфликта“, каза още Столтенберг.  \r\n\"И всички местни сили трябва да спазват международното право“, допълни той. \r\nГенералният секретар на НАТО призна, че в алианса съществуват различни виждания относно кризата. Според него на срещата на министрите на отбраната на НАТО на 24 октомври ще бъдат обсъдени различни подходи към този проблем и инициативи за неговото решаване. \r\n„Малко вероятно е окончателното решение да бъде взето“, заяви Столтенберг. \r\n \r\n : Теодор Пенев", "date": "2019.10.23", "title": "„Независимая газета“: Министрите на отбраната на НАТО ще обсъдят конфликта в Северна Сирия"}
{"url": "http://www.focus-news.net/news/2019/10/23/2711441/obshto-39-dushi-sa-bili-otkriti-martvi-kamion-v-grafstvo-eseks-velikobritaniya-obzor.html", "text": "Общо 39 души са били открити мъртви в камион в графство Есекс, Великобритания. Камионът е бил намерен рано сутринта на 23 октомври на паркинг в британския град Грейс. Телата на намерените мъртви 38 възрастни и един тийнейджър още не са идентифицирани, но според данни на полицията е малко вероятно те да са български граждани. Органите на реда заявиха, че вярват, че камионът е пътувал от град Зеебрюге в Белгия към Есекс. Ръководителят на регионалната полиция Андрю Маринер заяви, че това може да бъде дълъг процес, но органите на реда са арестували шофьорът на камиона, 25 годишен от Северна Ирландия, гражданин на Обединеното кралство, като единствен до този момент заподозрян за убийствата. Инцидентът беше коментиран от вътрешния министър на Великобритания Прити Пател, която обяви, че е шокирана от инцидента и заяви, че службите работят усилено за да установят кой е отговорен за него. Премиерът на страната Борис Джонсън по-рано изрази своите съболезнования към близките на жертвите. Вътрешното министерство на Обединеното кралство, в свое изявление непосредствено след инцидента заяви, че органите на реда работят усилено, за да установят дали в престъплението не са били намесени и организирани престъпни групи. По-късно българското посолство в Лондон получи информация от британската полиция, че откритият камион е с българска регистрация. Камионът с марка „Скания“ е регистриран във Варна на името на фирма на ирландска гражданка.   \r\nПремиерът Бойко Борисов коментира случая като каза, че единствената връзка на България с камиона от Есекс е табелата за регистрация. „Камионът от Есекс е български. Всички сме покъртени. Регистриран е 2017 година от ирландска гражданка, тогава напуска България и повече не е влизал в пределите на страната ни. Ние не сме свързани, освен с табелата на камиона. Работим добре с английските служби по всички теми и максимално ще съдействаме\", допълни още премиерът.", "date": "2019.10.23", "title": "Общо 39 души са били открити мъртви камион в графство Есекс, Великобритания (ОБЗОР)"}
{"url": "http://www.focus-news.net/news/2019/10/23/2711435/d-r-sibila-marinova-i-d-r-vanya-lachezarova-shte-razgovaryat-za-donorstvoto-s-uchenitsite-ot-ak-arkus.html", "text": "С поредица от срещи с ученици от Велико Търново започнаха проявите по повод месеца на донорството, съобщиха за  Радио „Фокус“-Велико Търново  от пресцентъра на МОБАЛ „Д-р Стефан Черкезов“. Координаторите по донорство д-р Сибила Маринова и д-р Ваня Лъчезарова влязоха в часа на класа на гимназистите от ПМГ \"Васил Друмев\" и ЕГ \"Проф. д-р Асен Златаров\", за да поговорят с тях за това какво представлява необратимото състояние на мозъчна смърт и шанса тези пациенти да спасят друг човешки живот.\"Идеята за тази кампания се зароди пред 2016 година. Разбрахме, че темата е непозната в обществото, че на обществото му трябва малко повече информация. Решихме да влезем при учениците, защото те не са обременени с предрасъдаци, те са умни, будни, мислещи и целта беше да мислят, да коментират темата\", разказва д-р Сибила Маринова.Една от причините в последните няколко години Великотърновската болница да е водеща донорска база в България е именно информационната кампания и свободното обсъждане на темата от подрастващите, техните семейства и приятели, категорични са координаторите. След срещата учениците и от двете великотърновски училища бяха категорични, че споделянето на различни истории от практиката координаторите д-р Маринова и д-р Лъчезарова са ги провокирали за първи път да се замислят за ключовата роля на донорството за спасяването на живот.На 25 октомври предстои д-р Сибила Маринова и д-р Ваня Лъчезарова да се срещнат и с учениците от АК \"Аркус\". \r\nЛуиза ТРАНЧЕВА", "date": "2019.10.23", "title": "Д-р Сибила Маринова и д-р Ваня Лъчезарова ще разговарят за донорството с учениците от АК \"Аркус\""}
{"url": "http://www.focus-news.net/news/2019/10/23/2711438/mestni-izbori-2019-registriranite-za-uchastie-v-izborite-partii-i-koalitsii-imat-vazmozhnost-do-predizborniya-den-da-registrirat-zastapnitsi-i-predstaviteli-v-oik.html", "text": "Регистрираните за участие в изборите партии и коалиции имат възможност до предизборния ден да регистрират застъпници и представители в ОИК. Това каза в интервю за  Радио „Фокус“-Велико Търново  председателят на Общинската избирателна комисия в старата столица Десислава Йонкова. Тя уточни, че този срок все още тече, така че всички партии могат да се възползват от тази законова възможност. По думите й тези лица се регистрират с решение на ОИК, тъй като по отношение на застъпниците се издават удостоверения, а представителите се включват в публичен регистър и се оповестяват на сайта на ОИК. Десислава Йонкова припомни, че в град Велико Търново ще се гласува с две бюлетини -  за кмет на община и за общински съветници. „В 13-те населени места, в които ще има и избор за кмет на кметство, ще се гласува с три бюлетини. Съгласно указанията на ЦИК гласоподавателите могат да преценят дали да гласуват за всички видове избор или съответно да гласуват само за един. Запазва се начинът на гласуване с Х или V, което трябва да бъде поставено само в едно от квадратчетата на съответния кандидат за кмет или на съответната листа на партия или коалиция за избор на общински съветници. От дясната страна на бюлетината ще има 37 кръгчета, които отговарят последователно на общинските съветници. Който иска да гласува за преференция, трябва да го направи също със знак Х или V. За да има действителност на бюлетината, гласоподавателите трябва да пишат с химикал със синьо мастило. Действителни са бюлетините и които имат отбелязано квадратче „Не подкрепям никого“. В случаите, в които има отбелязана повече от една преференция, се приема, че бюлетината е без преференция. Ако има отбелязване за съответната партия или коалиция с Х или V, но няма отбелязана преференция, по смисъла на Изборния кодекс, гласът отива за първия кандидат“, каза председателят на ОИК-Велико Търново.Изборният ден ще започне в 7.00 ч. и ще приключи в 20.00 ч. „Секционната избирателна комисия отваря помещението ако повече от половината от нейните членове са на място и имат кворум да взимат решения“, поясни Десислава Йонкова. \r\nРени АТАНАСОВА", "date": "2019.10.23", "title": "Местни избори 2019: Регистрираните за участие в изборите партии и коалиции имат възможност до предизборния ден да регистрират застъпници и представители в ОИК"}
{"url": "http://www.focus-news.net/news/2019/10/23/2711429/mestni-izbori-2019-rumen-petkov-po-tezhka-zaplaha-za-badeshteto-na-balgariya-ne-sam-chuval-ot-tova-che-borisov-shte-se-ottegli-sled-kato-postroi-am-hemus.html", "text": "По-тежка заплаха за бъдещето на България не съм чувал от това, че Борисов ще се оттегли след като построи АМ „Хемус“. Това каза лидерът на ПП АБВ Румен Петков на закриването на кампанията за местни избори в Плевен, предаде кореспондент на  Агенция „Фокус“ . „За 10 години Борисов построи 9 километра от „Хемус“. Аз съветвам енергично нашите сънародници да не ползват тези девет километра. Това е престъпление. Част от трасето е пробивано в скален масив. Пътят не е обезопасен. Никъде с тел или арматура не е хванат пътя.  Един порой, не дай се Боже, да има коли на трасето. Тези в колите са пътници в другия смисъл на думата. Борисов направи това спекулативно, за да покаже, че строи “Хемус“, допълни той. „И когато чух, че иска да построи автомагистрала „Хемус“ и тогава щял да се оттегли, тоя човек се кани 150 да е министър-председател. Аз по-тежка заплаха за бъдещето на България не съм чувал“, каза още Петков.  „2001 или 2002 година  военно-въздушното училище в Долна Метрополия беше закрито. 2008 със закон, внесен от мен за изменение и допълнение на закона за отбраната и въоръжените сили военно-въздушното училище беше открито наново. 2009 година, по предложение на правителството на Борисов, тогава военен министър беше Аню Ангелов военно-въздушното училище беше закрито“, каза той. „Това е разликата. Сега ще възстановяват военно-въздушното училище. Те няма как да го възстановят, те знаят, че няма как да го възстановят. Лъжат. За да бъде възстановено, въобще изградено висше училище не зависимо цивилно или военно, то трябва да отговаря на определени критерии – преподавателски състав, в това число хабилитиран. Няма го. Борисов знае, че лъже. Каракачанов не съм убеден, че знае, че лъже. Той се развива главно настрани, развитието му не му е приоритет“, обясни Петков. Той подчерта, че могат да го възстановят на хартия, но училището не може да бъде акредитирано, то не може да започне дейност. „За атомната централа в Белене мисля, че е излишно да коментирам кой на какви позиции е бил. Една от основните причини да се разделим с Станишев и компания беше най-циничната политическа лъжа, организирана, потрошени няколко милиона в периода на прехода, проведеното допитване, референдума. Станишев спря Белене, Борисов го обяви за гьол“, каза още Петков. „Надявам се сега да се получи. Ние сме единствените, които не сме променяли позицията си независимо от това къде са били с какво са се занимавали, на какъв пост са били. Последни два ремонта на спортни обекти са правени 2006 на закритата лекоатлетическата зала в Плевен.  Осигурихме ринг за боксовия клуб, осигурихме подмяна на таблата. Никой не излезе да отчете къде са двата милиона и какво са направили с тях“, допълни той.", "date": "2019.10.23", "title": "Местни избори 2019: Румен Петков: По-тежка заплаха за бъдещето на България не съм чувал от това, че Борисов ще се оттегли след като построи АМ „Хемус“"}
{"url": "http://www.focus-news.net/news/2019/10/23/2711443/darzhaven-fond-zemedelie-otpuska-500-hil-leva-za-borba-s-vreditelite-po-domatite.html", "text": "До 1 ноември оранжерийните производители могат да кандидатстват за подкрепа за борба с вредителите по доматите, съобщиха за  Радио „Фокус“-Велико Търново  от пресцентъра на ДФ \"Земеделие\"-Велико Търново. Средствата са осигурени по схемата „Помощ за компенсиране разходите на земеделски стопани, свързани с изпълнение на мерки по „Национална програма от мерки за контрол на доматен миниращ молец – Tuta absoluta Meyrick (Lepidoptera)“. Утвърденият финансов ресурс за помощта е в размер на 500 хил. лв. Със средствата ще се компенсират разходите на производителите за закупуване на продукти за растителна защита срещу доматения миниращ молец. \r\nВ срок до 25 ноември кандидатите по схемата трябва да представят отчетни документи за закупените средства за растителна защита за контрол на доматения миниращ молец. Срокът изплащане на помощта е 15 декември 2019 г. Размерът на субсидирането ще покрива до 100% от цената на закупените препарати и средства за борба с вредителя, но не може да надхвърля сумата от 2500 лв./хектар с ДДС.Право на финансова подкрепа имат малки и средни предприятия – земеделски стопани, които отглеждат домати в оранжерии с площ от най-малко 1 дка (0.1 хектара). \r\nЛуиза ТРАНЧЕВА", "date": "2019.10.23", "title": "Държавен фонд \"Земеделие\" отпуска 500 хил. лева за борба с вредителите по доматите"}
{"url": "http://www.focus-news.net/news/2019/10/23/2711437/protest-i-kontraprotest-v-navecherieto-na-izbora-za-glaven-prokuror-obzor.html", "text": "Протест и контрапротест се проведоха в навечерието на избора за главен прокурор. Първият протест бе в подкрепа на кандидатурата на Иван Гешев за главен прокурор. Той се проведе пред сградата на ВСС, където в четвъртък ще бъде изслушан Гешев.  Подкрепящите Гешев блокираха трамвайната линия на ул. „Екзарх Йосиф“ за известно време.  \r\nНяколко часа продължи протестът срещу кандидатурата на Иван Гешев за главен прокурор.   \r\nПротестиращите блокираха бул. \"Тодор Александров\" и бул. \"Мария Луиза\", а впоследствие и „Цар Освободител“. Протестиращите скандираха \"Мафия\" и \"Всеки ден ще е така до победата\". В района на протестите бе засилено полицейското присъствие. В четвъртък, когато е изслушването на Гешев пред Пленума на ВСС, отново се очакват подобни прояви.   \r\nБояна МАРКОВА", "date": "2019.10.23", "title": "Протест и контрапротест в навечерието на избора за главен прокурор (ОБЗОР)"}
{"url": "http://www.focus-news.net/news/2019/10/23/2711264/pravitelstvoto-odobri-17-128-000-lv-za-natsionalnite-nauchni-programi-za-2019-g.html", "text": "Правителството одобри 17 128 000 лева за 2019 г., които ще бъдат предоставени допълнително по бюджета на Министерството на образованието и науката за изпълнението на националните научни програми (ННП), одобрени през септември 2018 г., съобщиха от  правителствената информационна служба . \r\nСредствата се осигуряват за изпълнението на дейности по следните национални научни програми: „Информационни и комуникационни технологии за единен цифров пазар в науката, образованието и сигурността“ (ИКТ в науката, образованието и сигурността - ИКТвНОС); „Нисковъглеродна енергия за транспорта и бита“ (ЕПЛЮС); „Опазване на околната среда и намаляване на риска от неблагоприятни явления и природни бедствия“; „Здравословни храни за силна биоикономика и качество на живот“; „Културноисторическо наследство, национална памет и обществено развитие“ (КИННПОР); „Електронно здравеопазване в България“ (е-здраве); „Репродуктивните биотехнологии в животновъдството в България“ (РЕПРОБИОТЕХ); „Разработване на методология за въвеждане на NAT технология за диагностика на дарената кръв в трансфузионната система на Република България“; „Млади учени и постдокторанти“; „Иновативни нискотоксични биологично-активни средства за прецизна медицина“ (БиоАктивМед). \r\nЧрез изпълнението на националните научни програми се цели преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура, концентрация на финансови ресурси за решаване на важни за обществото проблеми и избягване на двойното финансиране. Важни цели на програмите са дългосрочната реинтеграция в български научни и научно-образователни институции, трансферът на знания и косвеното подобряване качеството на висшето образование в България.", "date": "2019.10.23", "title": "Правителството одобри 17 128 000 лв. за националните научни програми за 2019 г."}
{"url": "http://www.focus-news.net/news/2019/10/23/2711434/ria-novosti-beliyat-dom-oshte-se-nadyava-che-turtsiya-shte-se-otkazhe-ot-ruskite-sistemi-za-protivovazdushna-otbrana-s-400.html", "text": "САЩ все още разчита Турция да се откаже от използването на руски зенитно-ракетни системи С-400, заяви високопоставен служител на американската администрация пред репортери, предава  РИА Новости . \r\n\"Надявам се, че турците няма да продължат (да закупуват) С-400 и ще се върнат към това, което считаме за стандартна практика в НАТО - да не се използват сериозни руски отбранителни системи\", заяви официалният представител. \r\nТой потвърди, че участието на Турция в програмата за производство и закупуване на американски изтребители Ф-35 ще бъде прекратено, ако Анкара осъществи допълнителни покупки на С-400 и друга военна техника от Москва.  \r\nТой добави, че САЩ „искат да имат добри отношения с Турция и другите страни членки“ на НАТО в Европа. \r\nДоставките на руски системи С-400 за Турция започнаха в средата на юли 2019 г. В средата на септември завърши вторият етап от доставките. Според турския президент Реджеп Тайип Ердоган, системите ще бъдат окончателно инсталирани през април 2020 г. \r\nПо-рано турският министър на отбраната Хулуси Акар изрази увереност, че проблемите в отношенията със САЩ могат да бъдат преодолени и Анкара ще продължи да участва в програмата за Ф-35. Освен това той не изключи възможността Турция да закупи и американските системи за противовъздушна отбрана „Пейтриът“. \r\n \r\n \r\n \r\n \r\n : Теодор Пенев", "date": "2019.10.23", "title": "РИА Новости: Белият дом още се надява, че Турция ще се откаже от руските системи за противовъздушна отбрана С-400"}
{"url": "http://www.focus-news.net/news/2019/10/23/2711440/riosv-shumen-zasilva-kontrola-za-noviya-otoplitelen-sezon.html", "text": "РИОСВ ще засили контрола по спазване на нормативните изисквания за недопускане на нерегламентирано изгаряне на отпадъци във връзка с предстоящия отоплителен сезон съобщиха от  РИОСВ – Шумен . Стриктно ще се следи спазването на изискванията при предаване на отпадъци с цел изгаряне. Наредбата регламентира това да се извършва само въз основа на писмен договор с лица, притежаващи документ за изгаряне на отпадъци по Закона за управление на отпадъците (ЗУО). Особено внимание при проверките ще се обръща на нерегламентираното изгаряне на излезли от употреба гуми, отработени масла, отпадъци от текстил, дървени дограми и други лесно запалими материали, тъй като това е процес, при който се отделят вредни емисии в атмосферата, които са канцерогенни. Като отпадъци могат да бъдат окачествени и употребяваните дрехи, които са предназначени за подготовка за повторна употреба, т.е. дейности като сортиране, отстраняване на замърсявания, пране. До 5 000 лв. е глобата, която ще се налага на физически лица при констатиране на нерегламентираното изгаряне на отпадъци. Санкция от 1 400 до 4 000 лв. предвижда закона за едноличните търговци или юридическите лица, които нерегламентирано изгарят или извършват друга форма на нерегламентирано третиране на неопасни отпадъци (например за излезли от употреба гуми и употребявани дрехи). Имуществена санкция в размер от 10 000 до 50 000 лв. ще се налага на търговците или юридическите лица, за същата дейност, но за изхвърлянето на опасни отпадъци на неразрешени за това места и/или нерегламентираното изгаряне на опасни отпадъци (например за отработените масла и отпадъците като стъкло, пластмаса и дървесина, съдържащи или замърсени с опасни вещества, както се класифицират боядисаните дограми).", "date": "2019.10.23", "title": "РИОСВ – Шумен засилва контрола за новия отоплителен сезон"}
{"url": "http://www.focus-news.net/news/2019/10/23/2711442/podpisani-sa-dogovori-za-ustoychivost-po-proekt-shans-za-po-dobar-zhivot-v-obshtina-chepelare.html", "text": "Подписани са договори и допълнителни споразумения със 17 лица, във връзка с осигуряване на устойчивост по проект „Шанс за по-добър живот в Община Чепеларе“, финансиран по Оперативна програма „Развитие на човешките ресурси“, съфинансирана от Европейския съюз чрез Европейския социален фонд. Това съобщиха от  община Чепеларе . Договорите осигуряват заетост за 6 месеца на служителите в общинско социално предприятие „Озеленяване и благоустройство“, по проект „Шанс за по-добър живот в Община Чепеларе“.", "date": "2019.10.23", "title": "Подписани са договори за устойчивост по проект „Шанс за по-добър живот в община Чепеларе“"}
{"url": "http://www.focus-news.net/news/2019/10/23/2711445/delovoy-peterburg-tramp-zayavi-che-voynite-s-uchastieto-na-sasht-narushavat-stabilnostta-v-blizkiya-iztok.html", "text": "Сигурността в Близкия изток е засегната само от войни, в които участват САЩ, заяви американският президент Доналд Тръмп в изявление относно ситуацията в Сирия, пише вестник “Деловой Петербург“. \r\n„Ние похарчихме 8 трлн. долара за войни в Близкия изток, като никога не искахме да спечелим в тези войни. Въпреки това, въпреки тези разходи и жертвите, в края на краищата (…) Близкият изток е по-малко безопасен и по-малко стабилен, отколкото преди тези войни да започнат“, заяви президентът. \r\nТой обвини и своя предшественик Барак Обама, че е искал да смени режима в Сирия, което в крайна сметка не може да бъде постигнато. \r\n\"Осем дълги години след неуспешния опит на президента Обама да смени режима, американските войски все още са в земите на Сирия\", добави Тръмп. \r\nДържавният глава потвърди, че възнамерява да провежда различна външна политика, според която САЩ няма да играят ролята на „световна полиция“. \r\n\"Като кандидат за президент дадох ясно да се разбере, че се нуждаем от нов подход към външната политика на САЩ. Такъв, който се формира не чрез идеология, а чрез опит, история и реалистично разбиране за света\", добави той. \r\nНа 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните действия в Северна Сирия, след шест часа преговори. Според сделката от 23 октомври части на руската военна полиция и сирийските гранични служби ще патрулират в региона. \r\n \r\n : Теодор Пенев", "date": "2019.10.23", "title": "„Деловой Петербург“: Тръмп заяви, че войните с участието на САЩ нарушават стабилността в Близкия изток"}
{"url": "http://www.focus-news.net/news/2019/10/23/2711444/tass-ministarat-na-otbranata-na-rusiya-sergey-shoygu-provede-razgovori-s-predstaviteli-na-kyurdskite-siriyski-demokratichni-sili.html", "text": "Руският министър на отбраната Сергей Шойгу проведе разговори с главнокомандващия на \"Сирийските демократични сили\" (СДС) Мазлум Абди относно плановете за увеличаване на присъствието на военната полиция на Москва в страната, предава  TACC . \r\n\"На 23 октомври бяха проведени преговори на видеоконференция между министъра на отбраната и генерал от армията на Руската федерация Сергей Шойгу с главнокомандващия на „Сирийските демократични сили“ Мазлум Абди\", се казва в съобщението на министерството. \r\nТо уточни, че в преговорите е участвал и началникът на Генералния щаб на въоръжените сили на Руската федерация генерал Валери Герасимов. Страните в преговорите обсъдиха напредъка, постигнат от кюрдската организация в рамките на споразуменията, постигнати от президентите на Русия и Турция, Владимир Путин и Реджеп Тайип Ердоган на 22 октомври в Сочи.  \r\nКакто подчерта военният департамент, Шойгу е обсъдил с Абди \"плановете за разширяване на патрулните маршрути и увеличаването на броя на руските военни полицейски части на сирийско-турската граница в следващите дни\". \r\nШойгу е уверил Абди, че руската военна полиция ще гарантира безопасността на цивилните в близост до сирийско-турската граница и, че населението на тези територии няма да трябва да напуска домовете си. \r\nГлавнокомандващият СДС, на които се основават кюрдските формирования, е благодарил на Русия, че кюрдския народ ще бъде в безопасност. \r\nТой е отбелязал, че сега частите на руската военна полиция и сирийската армия са разположени в много райони в североизточната част на Сирия.  \r\n„Ние им предоставяме всякаква помощ и подкрепа“, е добавил той. \r\n \r\n : Теодор Пенев", "date": "2019.10.23", "title": "ТАСС: Министърът на отбраната на Русия Сергей Шойгу проведе разговори с представители на кюрдските \"Сирийски демократични сили“"}
{"url": "http://www.focus-news.net/news/2019/10/23/2711439/sky-news-britanskata-politsiya-se-opitva-da-ustanovi-identichnostta-na-zhertvite-otkriti-v-kamiona-v-eseks.html", "text": "Камионът и ремаркето, в които бяха открити телата на 39 души, бяха премахнати от мястото, където са били открити в Есекс, като полицията започна опитите да установи самоличностите на жертвите, предава британската медия  Sky News . \r\nПо-рано телата бяха открити в паркирания в град Грейс камион, като полицията арестува водачът, 25-годишен ирландец, който е основният заподозрян за убийствата на този етап. \r\nСпоред медията шофьорът остава в ареста.  \r\nПолицията смята, че жертвите са мигранти, но все още не е успяла да установи самоличностите им.  \r\nПо данни на органите на реда, камионът се е придвижил с ферибот от белгийския град Зеебюрге до Пърфлийт в графство Есекс. Все още се изяснява откъде се е придвижвал камионът, преди да пристигне в Зеебюрге.  \r\nПо-рано се появи видеозапис, който показва камионът да се придвижва до мястото, където е бил открит, само половин час преди това да се случи.  \r\n„Това ще бъде дълго и сложно разследване и ние продължаваме да работим с нашите местни и международни власти, за да съберем важна информация и да индетифицираме тези, които за съжаление са починали“, се казва в изявление на органите на реда в графство Есекс.  \r\nБългарското външно министерство заяви, че камионът е бил регистриран в град Варна, на името на компания, притежание на ирландски гражданин. „Малко вероятно“ е жертвите да са български граждани, твърди българското министерство, като се позовава на данни на полицията.  \r\nПремиерът на България Бойко Борисов заяви, че страната „няма връзка“ с камионът, освен регистрацията и че автомобилът не е влизал в България от 2017 г. \r\nСпоред Ирландския съвет за бежанците, инцидентът представлява трагична загуба на живот. \r\n„Никой човек не трябва да се оказва в ситуация, в която чувства, че единственият му избор е да плати на контрабандисти да го транспортират в опасно и трудно пътуване, в което няма гаранции за неговата безопасност или за това как ще приключи то“, се казва в тяхното изявление. \r\n \r\n : Теодор Пенев", "date": "2019.10.23", "title": "Sky News: Британската полиция се опитва да установи идентичността на жертвите, открити в камиона в Есекс"}
