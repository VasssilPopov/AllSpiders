{"url": "http://www.focus-news.net/news/2017/06/26/2409058/kyustendil-dobrovoltsi-ot-bchk-provezhdat-blagotvoritelna-initsiativa-v-podkrepa-na-detsa-v-neravnostoyno-polozhenie.html", "text": "Доброволци от Българския червен кръст провеждат благотворителна инициатива в подкрепа на деца в неравностойно положение. Това каза пред Радио „Фокус” – Кюстендил д-р Емилия Кацарска, директор на БЧК – Кюстендил. Кампанията включва изработването и продажбата на ръчно изработени сувенири, накити и други предмети, които доброволците предлагат на жителите и гостите на Кюстендил и Дупница. Със събраните средства ще бъде организиран летен лагер за деца в неравностойно положение. В зависимост от събраната сума ще бъде определен и броят на децата, които ще бъдат включени в лагера.\r\nВенцеслав ИЛЧЕВ", "date": "2017-06-26", "title": "Кюстендил: Доброволци от БЧК провеждат благотворителна инициатива в подкрепа на деца в неравностойно положение"}
{"url": "http://www.focus-news.net/news/2017/06/26/2409059/sport-frank-de-bur-shte-bade-noviyat-menidzhar-na-kristal-palas.html", "text": "Футболният отбор Кристъл Палас ще назначи Франк де Бур за свой нов мениджър, като договорът е подписан за период от три години, предава BBC. \r\n47-годишният холандец ще заеме мястото на Сам Алардайс.\r\nОт 2010 г. до  2016 г. де Бур беше мениджър на нидерландския клуб Аякс, а през 2016г. пое ръководството на италианския клуб Интер.", "date": "2017-06-26", "title": "Спорт: Франк де Бур ще бъде новият мениджър на Кристъл Палас"}
{"url": "http://www.focus-news.net/news/2017/06/26/2409057/nimh-utre-shte-bade-predimno-slanchevo-maksimalnite-temperaturi-shte-badat-mezhdu-31-i-36.html", "text": "През нощта над страната времето ще бъде ясно и тихо. До полунощ все още на отделни места в планинските райони на Западна България ще има краткотрайни превалявания и гръмотевична дейност, след това процесите ще затихнат. Това съобщи за Агенция „Фокус” дежурният синоптик Красимир Стоев в Националния институт по метеорология и хидрология (НИМХ) към Българска академия на науките (БАН). Утре ще бъде предимно слънчево. Около и след обяд над Западна и Централна България ще се развие купеста и купесто-дъждовна облачност и на места ще превали и прегърми. Има условия за градушки. Ще духа слаб вятър от юг-югоизток. Ще се задържи горещо, макар че дневните температури ще са с 1-2° по-ниски и преобладаващите максимални ще бъдат – между 31° и 36°. Атмосферното налягане ще се задържи малко по-ниско от средното за юни.  Над Черноморието ще е предимно слънчево. След обяд ще духа слаб до умерен югоизточен вятър. Максимални температури на въздуха: 27°-29°. Температурата на морската вода е 22°-25°. Вълнението на морето ще е 2 бала. Над планините преди обяд ще е предимно слънчево. Около и след обяд ще се развие купеста и купесто-дъждовна облачност и на места ще превали и прегърми. По билата ще духа до умерен югозападен вятър. Максимална температура на височина 1200 метра около 27°, на 2000 метра – около 18°. През следващите три дни времето ще бъде предимно слънчево. В следобедните часове ще се развива купеста облачност и в сряда само на отделни места в западната половина от страната ще превали и прегърми. От сряда ще започне и бавно повишение на температурите, в петък на места в равнините ще достигат 38°-40°.", "date": "2017-06-26", "title": "НИМХ: Утре ще бъде предимно слънчево, максималните температури ще бъдат между 31° и 36°"}
{"url": "http://www.focus-news.net/news/2017/06/26/2409087/afpamerikanskiyat-prezident-donald-tramp-se-sreshtna-s-indiyskiya-premier-narendra-modi.html", "text": "Индийският премиер Нарендра Моди бе приет в Белия дом за първата си среща с президента на САЩ Доналд Тръмп, съобщава AFP.\r\nВ Овалния кабинет двамата лидери са обсъждали въпроси, свързани със световната търговия и конфликтите в Близкия изток и Афганистан. Николай Братанов", "date": "2017-06-26", "title": "AFP:Американският президент Доналд Тръмп се срещна с индийския премиер Нарендра Моди"}
{"url": "http://www.focus-news.net/news/2017/06/26/2409060/pazardzhik-zapochva-zhatvata-na-echemika-v-oblastta.html", "text": "Започва жътвата на ечемика в област Пазарджик, каза за Радио „Фокус“ – Пазарджик инж. Иван Газепов, от „Контролно-техническа инспекция” към Областна дирекция „Земеделие” в Пазарджик. „За сега стопаните са доволни от състоянието на реколтата и очакванията са много добри. Всички, които са извършили необходимите агротехнически мероприятия, ще получат добиви, които са около и над средните за региона. Комбайните в региона са около 120 и заедно с приходящите машини, те достигат до 140. Около ¼ от машините са напълно нови. Зърноприбиращата техника е в добро състояние и е достатъчна като брой за региона “, допълни Газепов. \r\nВаня НИКОЛОВА", "date": "2017-06-26", "title": "Пазарджик: Започва жътвата на ечемика в областта"}
{"url": "http://www.focus-news.net/news/2017/06/26/2409064/burgas-kraybrezhnite-laguni-na-cherno-more-byaha-spetsialen-obekt-v-publikatsiya-na-evropeyskata-komisiya-i-programa-life.html", "text": "Крайбрежните лагуни на Черно море бяха специален обект в публикация на Европейската комисия и програма LIFE (Финансовият инструмент за околната среда и действията по климата), посветена на крайбрежните хабитати. В нея се разглеждат LIFE проектите, изпълнявани в района на Бургас – Живот за Бургаските езера и Слота на живота, които са възстановили и продължават да работят за опазването на лагуните в България, за да защитят местообитанията от наводнения и замърсяване, и са ремонтирали солодобивната инфраструктура, за да опазят местата за размножаване на птиците с европейско значение. Това съобщават от Община Бургас.\r\nКрайбрежните езера около град Бургас обхващат няколко приоритетни типа местообитания. „Основният натиск за езерата са промените в хидрологичния режим, замърсяването, еутрофикацията, фрагментацията, пожарите и урбанизацията“, казва в публикацията Дияна Костовска от Българската фондация за биоразнообразие. Бургас е голямо пристанище на Черно море, а близките крайбрежни райони са силно развити туристически дестинации. Но именно човешките дейности са променили характеристиките на Бургаските езера.\r\nОколо 40% от населението на ЕС живее на 50 км от морето и икономическото значение на крайбрежните региони е ясно – те генерират 40% от нашия Брутен вътрешен продукт, а ¾ от външната търговия на Съюза по обем се извършва по море.\r\nДейности като корабоплаването, добивът на ресурси, възобновяемата енергия и риболовът са жизненоважни, но те също така оказват натиск върху природата и околната среда. Това доведе до загуба на местообитания, замърсяване и ускорена ерозия на крайбрежието в цяла Европа.\r\nКачеството на крайбрежните води все още е лошо в много райони, особено в Балтийско, Черно и Северно море. Държавите – членки на ЕС съобщават, че само 13% от крайбрежните видове са в „благоприятно“ природозащитно състояние, докато 73% от крайбрежните местообитания се оценяват в „лошо“ или „неадекватно“. Изменението на климата вероятно ще увеличи натиска върху крайбрежните екосистеми и общности.\r\nОпазването на състоянието на такива екосистеми има както екологични, така и икономически ползи. То увеличава биоразнообразието, увеличава устойчивостта спрямо изменението на климата и осигурява поддържането на екосистемните услуги, които са от решаващо значение за нашия просперитет и благоденствие.\r\nПодходите, базирани на екосистемите, са важна част от цялостния политически отговор на ЕС към предизвикателствата пред крайбрежните зони. Този отговор обхваща водите, опазването на природата, замърсяването, рибарството, изменението на климата и териториалното планиране и е съсредоточен върху няколко политически инструмента, включително Рамковата директива за морска стратегия, Рамковата директива за водите, Директивата за птиците, Директивата за местообитанията и Стратегията на ЕС за биоразнообразие до 2020 г.\r\nПолитиката на ЕС спомага за преодоляване на заплахите за крайбрежните местообитания на Европа и за защита на предоставяните от тях екосистемни услуги. Иновативните подходи за финансиране на опазването на природата трябва да подобрят въздействието на управлението на крайбрежието и възстановяването му.\r\nКато основен източник на финансиране на европейско равнище за опазване на природата, програмата LIFE играе ключова роля за гарантиране на ефективното управление и възстановяване на мрежата Натура 2000 в крайбрежните райони и за постигане на целите за опазване на крайбрежните местообитания и видове. LIFE е катализатор за действия за подобряване на природозащитния статус и устойчивостта на крайбрежните местообитания в ЕС. Те варират от крайбрежни лагуни, естуари и солени блата, до дюни, крайбрежни тревни съобщества и ливади и крайбрежни морски местообитания като рифове и ливади от морска трева.\r\nПрограмата LIFE спомага и за решаването на редица въпроси, свързани със заплахите, породени от инвазивните видове и изменението на климата, както и с предизвикателството да се съчетаят бизнесът с биологичното разнообразие. Проектите, включени в тази публикация, показват дейностите за запазването на природния ни капитал, но също така и за подобряване предлагането и качеството на екосистемните услуги, предоставяни от крайбрежните зони, и в крайна сметка подкрепя икономическия растеж и заетостта в ЕС.", "date": "2017-06-26", "title": "Бургас: Крайбрежните лагуни на Черно море бяха специален обект в публикация на Европейската комисия и програма LIFE"}
{"url": "http://www.focus-news.net/news/2017/06/26/2409065/reuters-spored-germaniya-situatsiyata-v-ukrayna-e-mnogo-trudna.html", "text": "В понеделник германският министър на външните работи Зигмар Габриел  заяви, че Украйна и подкрепяните от Русия сепаратисти нарушават споразумението за примирие в източната част на страната и че би било трудно кризата да се разреши в краткосрочен план, предава Reuters. \r\n„Много е трудно да се намери решение след толкова много години“, подчерта Габриел. „Разбира се, ние се опитваме, но не изглежда, че има краткосрочно решение на трудната ситуация в региона“, обясни министърът. \r\nТой уточни, че подкрепя продължаващите усилия на Нормандската група, включваща Германия, Франция, Украйна и Русия, за разрешаване на кризата, но наблюдателите от Организацията за сигурност и сътрудничество в Европа не са оптимистично настроени.  Мария Динкова", "date": "2017-06-26", "title": "Reuters: Според Германия ситуацията в Украйна е „много трудна“"}
{"url": "http://www.focus-news.net/news/2017/06/26/2409063/donald-tramp-dneshnoto-edinodushno-reshenie-na-varhovniya-sad-e-yasna-pobeda-za-nashata-natsionalna-sigurnost.html", "text": "В понеделник американският президент Доналд Тръмп изрази радостта си от решението на Върховния съд частично да разреши действието на забраната за пътуване, пише Washington Examiner. \r\n„Днешното единодушно решение на Върховния съд е ясна победа за нашата национална сигурност“, подчерта Тръмп. \r\n„Като президент аз не мога да позволя в нашата страна да влизат хора, които искат да ни навредят.. Моят основен приоритет като лидер е да гарантирам сигурността на американските граждани“, подчерта Тръмп. Той подписа изпълнителната заповед на 27 януари, но съдилищата от по-ниска инстанция блокираха нейното прилагане. След това през март администрацията на държавния глава публикува преразгледан вариант на забраната за пътуване.  Мария Динкова", "date": "2017-06-26", "title": "Доналд Тръмп: Днешното единодушно решение на Върховния съд е ясна победа за нашата национална сигурност"}
{"url": "http://www.focus-news.net/news/2017/06/26/2409066/nimh-v-16-oblasti-na-stranata-e-v-sila-zhalt-kod-za-visoki-temperaturi-na-27-yuni-a-v-10-za-gramotevichna-aktivnost.html", "text": "В 16 области на страната е в сила жълт код за високи температури на 27 юни, а в 10 за гръмотевична активност. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Жълт код за горещо време е в сила за областите: Видин, Монтана, Враца, Плевен, Велико Търново, Русе, Разград, Силистра, Добрич, Ямбол, Хасково и Пловдив. Там ще бъде горещо, максималните температури ще са около и над 35°. Жълт код за гръмотевична активност  има за областите: София – град, София-област,  Перник, Кюстендил, Пазарджик, Смолян, Кърджали. Там се очаква след обяд и до полунощ ще превали и прегърми. Двата кода са активни за областите: Ловеч, Габрово, Благоевград, Кърджали. В тези области се очаква да бъде горещо, максималните температури да са около и над 35°, а след обяд и до полунощ да има валежи и гръмотевици. Жълтият код означава, че времето е потенциално опасно.", "date": "2017-06-26", "title": "НИМХ: В 16 области на страната е в сила жълт код за високи температури на 27 юни, а в 10 - за гръмотевична активност"}
{"url": "http://www.focus-news.net/news/2017/06/26/2409056/lovech-vazstanoveno-e-dvizhenieto-po-pat--4-mikre-ablanitsa.html", "text": "Възстановено е движението по път І-4 Микре - Абланица. Това съобщиха от пресцентъра на Агенция \"Пътна инфраструктура\".", "date": "2017-06-26", "title": "Ловеч: Възстановено е движението по път І-4 Микре - Абланица"}
{"url": "http://www.focus-news.net/news/2017/06/26/2409068/dobrich-predstoi-odobrenie-na-tri-proektni-predlozheniya-za-rekonstruktsiya-na-pravoslavni-tsarkvi-v-oblastta-po-programata-za-razvitie-na-selskite-rayoni.html", "text": "Предстои да бъдат одобрени три проектни предложения за реконструкция на православни църкви в област Добрич по Програмата за развитие на селските райони (ПРСР) за периода 2014-2020 година. Това съобщи Милена Николова, експерт в Областния информационен център (ОИЦ) в Добрич, който продължава своята дейност по проект на Общината, предаде кореспондентът на Радио „Фокус” – Варна. На информационна среща в Бизнес залата на Община град Добрич бяха представени обобщени данни за изпълнението на оперативните програми за периода 2014-2020 година в добруджанската област към 15 юни тази година. В цялата Добричка област се изпълняват към момента общо 69 договора, без тези по ПРСР. Някои от договорите са само сключени, други са изпълнени, уточни Милена Николова. Общата стойност на тези договори е над 157 млн. лв. Размерът на безвъзмездната финансова помощ е 121,5 млн. лв. Собственото финансиране от бенефициентите е за 35,5 млн. лв. Реално изплатените средства досега са на стойност около 9,3 млн. лв. Това съставлява около 6% от общия дял. Най-многобройни са сключените договори в областта по Оперативна програма (ОП) „Развитие на човешките ресурси“ – 26. Те са на обща стойност над 7 373 000 лв. Най-малобройни са договорите по ОП „Околна среда“ – 2, на стойност над 121 100 000 лв. При тях в Община град Добрич предстои изпълнението на най-мащабния проект, за обновяване на водния сектор и реконструкция на Пречиствателна станция край село Врачанци, като дейностите възлизат на стойност близо 115 млн. лв., отбеляза Милена Николова. Всичките осем добруджански общини работят по проекти в рамките на оперативни програми. 29 са сключените договори за Община град Добрич, на обща стойност 134 511 359 лв. Община Генерал Тошево се нарежда на второ място с 11 сключени договора на обща стойност 7 374 792 лв. Община Крушари е с най-малко сключени договори по оперативните програми, само 2 на обща стойност 715 675 лв. В област Добрич към 22 юни тази година се изпълняват по ПРСР общо 96 договора с обща одобрена сума на субсидията около 39 млн. лв. Сключени са договори по няколко мерки, като общата сума на изплатената субсидия е 7 496 092 лв. Мерките са: „Инвестиции в земеделски стопанства“, „Инвестиции в преработка/маркетинг на селскостопански продукти“, „Стартова помощ за млади земеделски стопанства“ и „Помощ при стартиране за развитието на малки стопанства“. Проектните предложения за реконструкция на православни храмове в област Добрич са по Мярка „Проучвания и инвестиции, свързани с поддържане, възстановяване на културното и природно наследство на селата“. Подадени за одобрение са други 27 проектни предложения по Мярка „Инвестиции в създаването, подобряването или разширяването на всички видове малка по мащаби инфраструктура“. Това са общо 30 проекта, на стойност над 70 950 000 лв.\r\nЖулиета НИКОЛОВА", "date": "2017-06-26", "title": "Добрич: Предстои одобрение на три проектни предложения за реконструкция на православни църкви в областта по Програмата за развитие на селските райони"}
{"url": "http://www.focus-news.net/news/2017/06/26/2408814/api-do-27-yuni-na-avtomagistrala-trakiya-shte-se-montirat-patni-tabeli-dvizhenieto-shte-se-osashtestvyava-v-svobodnata-lenta.html", "text": "До 27 юни на автомагистрала „Тракия” се монтират пътни табели. Това съобщиха от пресцентъра на Агенция \"Пътна инфраструктура\". Движението ще се осъществява в свободната лента, в която не се извършват текущи дейности.\r\nМонтажът и демонтажът на пътните табели на автомагистрала „Тракия“ се осъществяват от 8.00 часа до 17.00 часа в платното за София при км 121 и при км 112 днес, както и при пътен възел „Царацово” на 27 юни 2017 г., в посока София.", "date": "2017-06-26", "title": "АПИ: До 27 юни на автомагистрала „Тракия” ще се монтират пътни табели, движението ще се осъществява в свободната лента"}
{"url": "http://www.focus-news.net/news/2017/06/26/2409069/inzh-vladimir-dzhorov-vik-kyustendil-ima-ogromna-neobhodimost-ot-podnovyavane-na-vodoprovodnata-mrezha-v-malkite-naseleni-mesta-ot-obshtinata.html", "text": "Има огромна необходимост от подновяване на водопроводната мрежа в малките населени места от Кюстендилска община. Това каза пред Радио „Фокус” – Кюстендил инж. Владимир Джоров, главен инженер на ВиК дружеството в града. По думите му авариите в селата възникват в рамките на уличните и на довеждащите водопроводи. „Причината е амортизацията на тръбите. Вече едва ги поддържаме. Има много голяма нужда от подмяна на водопроводите в селата”, каза инженер Владимир Джоров. По думите му в самия град Кюстендил възникналите аварии са преди всичко на водопроводните отклонения, защото преди години е извършен ремонт на основните водопроводи.\r\nВенцеслав ИЛЧЕВ", "date": "2017-06-26", "title": "Инж. Владимир Джоров, ВиК – Кюстендил: Има огромна необходимост от подновяване на водопроводната мрежа в малките населени места от общината"}
{"url": "http://www.focus-news.net/news/2017/06/26/2408788/middle-east-monitor-izraelski-sili-zadarzhaha-shestima-palestintsi-pri-noshtna-operatsiya.html", "text": "Израелските отбранителни сили (ИОС) задържаха шестима палестинци при нощна операция в Западния бряг, предава Middle East Monitor. Операцията съвпада с мюсюлманския празник Ейд ал-Фитр, който бележи края на Рамадан. \r\nГоворител на израелските въоръжени сили заяви, че трима палестинци, са арестувани в селището ал-Мугайр, още един в южната част на окръг Витлеем, както и един в градчето Туку.\r\nСпоред палестински източници по време на Рамадан, израелските власти, са арестували над 250 палестинци. Симеон Миланов", "date": "2017-06-26", "title": "Middle East Monitor: Израелски сили задържаха шестима палестинци при нощна операция"}
{"url": "http://www.focus-news.net/news/2017/06/26/2408758/belfast-telegraph-tsarkovni-vodachi-prizovaha-polititsi-v-severna-irlandiya-da-sklyuchat-sporazumenie-v-imeto-na-obshtoto-blago.html", "text": "Църковни лидери призоваха политиците от Северна Ирландия да сключат споразумение за поделянето на властта, в името на „общото благо“, предава Belfast Telegraph .\r\nРелигиозни водачи призоваха петте главни партии на Северна Ирландия, да стигнат до споразумение.\r\nСпоред духовниците, Демократичната юнионистка партия, Син Фейн и по-малките партии трябва да сключат споразумение, за да може Северна Ирландия да има глас в преговорите за Брекзит. Симеон Миланов", "date": "2017-06-26", "title": "Belfast Telegraph: Църковни водачи призоваха политици в Северна Ирландия да сключат споразумение в името на „общото благо“"}
{"url": "http://www.focus-news.net/news/2017/06/26/2408740/predstoyashti-sabitiya-v-stranata-za-26-yuni-agentsiya-fokus.html", "text": "***\r\nОт 09.30 часа Специализираният наказателен съд ще проведе съдебно заседание по делото срещу Алексей П., Антон П., Кирил Т., Янко П. и Марчело Д., обвинени в рекет. \r\n***\r\nОт 10.00 часа в Дома на Европа в София (ул. „Георги С. Раковски 124) ще се проведе международна конференция „Предизвикателствата пред Общата селскостопанска политика на ЕС в контекста на новата финансова перспектива 2021-2027. Ролята на многонационални проекти за популяризиране на европейските храни“, организирана в сътрудничество с Министерството на земеделието, храните и горите на Република България и Посолството на Румъния. \r\n***\r\nОт 10.00 часа Специализираният наказателен съд ще проведе съдебно заседания по делото срещу Атанас Д., Мартин В., Стоян А., Светослав С., Добромир Д., Дойчин Г., обвинени в организиране и ръководене на престъпна група. \r\n***\r\nОт 11.00 часа в сградата на ГД „Национална полиция“ ще се проведе Национално съвещание на ръководството на МВР. \r\n***\r\nОт 11.00 часа, в Национален пресклуб на БТА, Бюро „Радецки“ организира пресконференция на тема: „Активен отдих на софийските деца през лятото“. \r\n***\r\nОт 13.30 до 15.30 часа в Превантивно-информационен център по проблемите на наркоманиите (бул. \"Сливница\" 212) ще бъде отбелязан Международния Ден против употребата на наркотици и незаконния наркотрафик. Ще бъде представена цялостната дейност на центъра и възможностите за взаимопомощ.\r\n***\r\nОт 21.00 часа по традиция на Лятната естрада в Борисовата градина ще бъде дадено началото на тазгодишното издание на кампанията „Лятно кино с БНТ“ с  прожекцията на филма \"Пеещите обувки\".\r\n***\r\nОт 11.00 до 13.00 часа в зала „22 септември“ ще се проведе кръгла маса по проблемите с наркоманиите и нелегалния трафик на наркотици с представители на общините и училищата в областта. \r\n***\r\nОт 20.00 часа на площад „Георги Измирлиев“ ще се проведе концерт на популярни български изпълнители. \r\n***\r\nОт 10.00 часа в офиса на партията на ул. „Конт Андрованти“ народният представител от ГЕРБ Диана Саватева организира приемен ден за граждани. \r\n***\r\nОт 09.00 часа в зала „Проф. д-р Владимир Иванов\" в УМБАЛ „Света Марина\" ще се открие 4-тият международен семинар по контратероризъм. На откриването ще присъстват вицепрезидентът на Република България Илияна Йотова, посланикът на Израел в България Н.Пр. Ирит Лилиан и посланикът на България в Израел Н. Пр. Димитър Михайлов, както и лектори и участници от 8 държави. \r\n***\r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 в морската столица народният представител Павел Христов ще има приемен ден за граждани. \r\n***\r\nОт 10.00 часа в Учебно-възстановителен център „Република” в к.к. Златни пясъци ще се състои втората сесия на изнесеното заседание на Комисията по енергетика относно обсъждане на Националната програма за енергийна ефективност и представяне на доклад относно енергийната ефективност от Световния енергиен съвет.\r\n***\r\nОт 13.00 часа, в централата на ГС на БСП - Варна на ул. „Македония” №33, ще се проведе пресконференция на градското и областното ръководство на БСП – Варна и народните представители от ПП „БСП за България”.\r\n***\r\nОт 14.00 часа в централата на ГС на БСП - Варна на ул. „Македония” №33 ще приема граждани Александър Паунов - член на комисиите по енергетика и транспорт, информационни технологии и съобщения.\r\n***\r\nОт 15.00 часа в клуба на БСП на ул. „Георги Петлешев” 37А, среща с граждани ще проведат проф. Анелия Клисарова, заместник-председател на комисията по образование и наука и член на комисията по здравеопазване и Иван Иванов, член на парламентарните комисии по регионална политика, благоустройство и местно самоуправление и по транспорт, информационни технологии и съобщения.\r\n***\r\nОт 10.00 часа в Зала 302 на Общината Съветът на децата и Държавната агенция за закрила на детето ще представят резултатите от тридневното заседание във Велико Търново.\r\n***\r\nВ 11.00 часа в Зала 302 на Общината ще се състои пресконференция за подготвяната мащабна сватба в Арбанаси, с която организаторите ще кандидатстват за рекорд на Гинев.\r\n***\r\nОт 11.30 часа Апелативен съд – Велико Търново ще заседава по делото „Лесидрен“. \r\n***\r\nОт 11.45 часа, в Зала 302 на Общината, кметът Даниел Панов ще се срещне с хандбалистките от \"Етър - 64\", които наскоро завоюваха поредната титла на България. \r\n***\r\nОт 13.00 часа в зала 302 на общината, ще се проведе пресконференция на тема, свързана с електронните услуги, предлагани от общинската администрация. \r\n***\r\nОт 10.00 часа в сградата на кметството Народният представител от ПП ГЕРБ Красен Кръстев ще проведе изнесена приемна ден в с. Рогозен, Община Хайредин.  \r\n***\r\nОт 11.00 часа в храм „Свети Николай Мирликийски Чудотворец”, по повод Международния ден за борба с наркоманиите, Врачанският митрополит Григорий и свещеници от епархията ще застанат в обща молитва пред иконата на света Богородица „Неупиваема чаша”, към която вярващите се обръщат за помощ при лечение на зависимости.\r\n***\r\nОт 14.00 часа в Конферентната зала на Търговско-промишлената палата във Враца ще се проведе Кръгла маса на тема: „Изход има” по повод отбелязването на Международния ден за борба с наркоманиите и нелегалния трафик на наркотици.\r\n***\r\nОт 16.00 до 17.30 часа,  в офиса на ПП ГЕРБ – Враца на бул. \"Демокрация\" №2,  народният представител Петя Аврамова ще проведе приемен ден за граждани. \r\n***\r\nОт 11.00 часа състои официална церемония \"Първа копка\" ”, с която ще започне  изпълнението на обект: „Реконструкция, модернизация и въвеждане мерки за енергийна ефективност на площад „Георги Измирлиев“ гр. Горна Оряховица”. \r\n***\r\nОт 09.00 часа в офиса на ПП ГЕРБ, който се намира в сградата на библиотека „Христо Смирненски” в Плевен, народните представители от Владислав Николов и Ралица Добрева ще проведат редовната си приемна за граждани.\r\n***\r\nОт 09.00 часа в 2 зала на Пловдивския окръжен съд ще се гледа делото срещу четирима мъже и жена, обвинени в разпространение на наркотици и опит за пренасянето им зад граница. \r\n***\r\nОт 9.30 часа в 10 зала на Пловдивския окръжен съд ще се гледа делото срещу Иван Г. , обвинен в причиняването по непредпазливост на смърт на велосипедист при управление на автомобил на пътя Карлово – Пловдив.\r\n***\r\nОт 11.00 часа в конферентната зала на Дома на културата „Б. Христов“ ще се проведе осемнадесетата дискусия от кампанията „Да! На българската икономика” на тема: „Да! На българските региони”.\r\n***\r\nОт 16.00 часа започват приемните за граждани на народните представители от ПП ГЕРБ от 16-ти МИР Пловдив-град. Менда Стоянова ще приема граждани в централния офис на ПП ГЕРБ на бул. „Марица” 91. Атанас Ташков  ще се среша с граждани в партийния офис на ул. „Стефан Стамболов\" № 21. Срещата с Димитър Лазаров ще е от 16.30 часа в офиса на ПП ГЕРБ на улица „Прага” 2. \r\n***\r\nОт 16.00 часа започват приемните на общинските съветници от ПП ГЕРБ. Вера Тоскова ще се срещне с граждани в офиса на партията в район „Тракия” - жк. „Тракия” бл.91. От 17.00 часа Даниела Дженева ще приема граждани в офиса на ПП ГЕРБ в район „Южен”, ул. „Академик Петър Динеков”№ 1А. По това време започват приемните на Спартак Николов и Вихър Захов, които ще се проведат в офиса на ПП ГЕРБ в район „Източен” на ул. „Коста Паница” №5. От 17.30 часа Атанас Узунов ще приема граждани в офиса на ПП ГЕРБ в район „Южен” на ул. „Академик Петър Динеков” №1А, а Александър Радев - в офиса на ПП ГЕРБ в район „Централен” на ул.”Прага” № 2. \r\n***\r\nОт 11.00 часа пред „Комплексен онкологичен център“ – Русе представители на сдружение „Сирио” и музиканти от „Държавната опера – Русе“ ще изнесат концерт за всички пациенти и посетители на лечебното заведение.\r\n***\r\nОт 15.00 часа, в аудитория 10 на сградата на Ректората, Публична лекция на тема „Българите в Украйна: история и съвремие” (средата на XVIII век - начало на XXI век) ще изнесе в Стопанска академия депутатът от Украинската Рада, Антон Киссе.\r\n***\r\nОт 19.30 часа на  площад „Алеко“, пред сградата на Община Свищов, ще се състои концерт на Представителния ансамбъл на Въоръжените сили на Република България „140 години свободен Свищов“. \r\n***\r\nОт 21.00 часа на площад „Алеко“, пред сградата на Община Свищов, ще се състои Церемония спектакъл „Искри“ на Националната гвардейска част. \r\n***\r\nОт 14.30 часа ще бъде открита новата компютърна зала в ППМГ „Васил Левски” – Смолян.\r\n***\r\nОт 11.00 часа в Центъра за предприемачество и обучения \"Ринкър“ ще се проведе информационна среща по случай старта на Програма \"Предприемачеството - възможности на ръка разстояние\". \r\n***\r\nОт 12.00 часа във фоайето на Областна администрация ще бъде открита благотворителната изложба #ЗаНики.\r\n*** \r\nОт 10.00 часа в зала 203 в общината ще се проведе заседание на Постоянната комисия „Икономическа политика, общинска собственост и контрол по сделките с общинско имущество”. \r\n*** \r\nОт 11.00 часа пред Драматично-куклен театър „Васил Друмев“ ще се проведе информационна кампания по повод 26 юни - Световния ден за борба с наркоманиите с мото „За да има и утре!“. \r\n*** \r\nОт 14.00 часа в зала 304 в общината ще се проведе заседание на Постоянната комисия „Правна и опазване на обществения ред”.\r\n***\r\nОт 14.00 часа, в стая 315 на Община Шумен, кметът Любомир Христов ще проведе приемен ден за граждани.\r\n*** \r\nОт 15.30 часа в зала 304 в общината ще се проведе заседание на Постоянната комисия „Култура, културно-историческо наследство, туризъм, интеграционна политика и вероизповедания”.\r\n*** \r\nОт 17.00 часа пред Общински културен център в Разград ще бъде организиран Младежки хепънинг под мотото „Не на дрогата ! Има и друг път!“.", "date": "2017-06-26", "title": "Предстоящи събития в страната за 26 юни (Агенция „Фокус)"}
{"url": "http://www.focus-news.net/news/2017/06/26/2408757/daily-mail-v-severen-london-izbuhna-pozhar.html", "text": "Пожар избухна в северните части на Лондон, предава Daily Mail.\r\nПожарът избухна в лондонска сграда, която се намира на около два километра от мястото, където неотдавна бяха евакуирани близо 4 хиляди души.\r\nПожарникарски отряди от близо 60 души се борят с огнената стихия в „Уаксъм хаус“ в Камдън.\r\nЖилищната сграда е само на минути път от „Чалкотс естейт“, където близо четири хиляди души бяха евакуирани в петък.  \r\nПътищата около „Уаксъм хаус“ , са затворени. Симеон Миланов", "date": "2017-06-26", "title": "Daily Mail: В северен Лондон избухна пожар"}
{"url": "http://www.focus-news.net/news/2017/06/26/2408741/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В неделя турският президент Реджеп Тайип Ердоган отхвърли призивите към Анкара да затвори военната си база в Катар, пише вестник Hurriyet. Държавният глава уточни, че списъкът с исканията, който четири арабски държави представиха на Доха, е „незаконна намеса“ срещу суверенитета на емирството. \r\nСаудитска Арабия, Обединените арабски емирства, Египет и Бахрейн  скъсаха дипломатически отношения с Катар на 5 юни и представиха списък с искания от 13 точки, сред които са затварянето на телевизията Al Jazeera, ограничаване на връзките с Иран, затваряне на турската база и плащане на репарации. От Доха отговориха, че ще разгледат списъка, но исканията не са „разумни и изпълними“.\r\n„Ние одобряваме и оценяваме отношението на Катар към списъка“, отбеляза Ердоган. \r\n„Този подход с 13 искания противоречи на международното право, тъй като държавите нямат право да нападат или да се намесват в суверенитета на дадена страна“, допълни турският президент.\r\n*** Скоро ще стане месец, откакто започна кризата в Персийския залив, пише американския вестник The Hill. В тази връзка Катар призова Белия дом да окаже своето значително влияние върху държавите, които наложиха блокада на малката полуостровна страна. \r\nДоха настоява САЩ да притиснат Саудитска Арабия, Обединените арабски емирства, Египет и Бахрейн да сложат край на изолацията, започнала на 5 юни, когато страните скъсаха дипломатически отношения и затвориха всички сухопътни, въздушни и морски граници с Катар. \r\n„САЩ имат голямо влияние в Саудитска Арабия. Правителството в Рияд е подписало много споразумение с американските власти. Според мен цивилизованият начин трябва да бъде поставянето на условие за изпълнението на тези договори и сделки“, коментира пред изданието говорителят на катарското Министерство на отбраната. \r\n„Не мисля, че правителството трябва да награждава такива драконови мерки като дава на Саудитска Арабия и Обединените арабски емирства оръжия“, допълни говорителят.\r\n*** Двама души са пострадали след земетресението с магнитуд 5,6 по скалата на Рихтер, което в неделя удари в японската префектура Нагано, пише вестник The Japan Times. \r\nТрусовете са били регистрирани около 7 ч. местно време на дълбочина 7 км, а около 9.24 ч.  е бил усетен втори труд  с магнитуд 4,4 по скалата на Рихтер в същия район на около 10 км дълбочина. \r\nВластите уточниха, че не се наблюдават никакви отклонения при атомната електроцентрала „Шика“, която се намира в съседната префектура Ишикава, като за момента първи и втори реактор остават изключени.\r\n*** В неделя израелските отбранителни сили съобщиха, че са ударили сирийски военни превозни средства, ранявайки петима, в отговор на въздушните удари от Сирия, пише вестник The Times of Israel. Това се случва часове, след като няколко снаряда от Сирия паднаха в северната част на Голанските възвишения. \r\nСпоред информация на арабските медии, Израел е ударил град Кунейтра, който е свързан със сирийския президент Башар Асад. \r\nСирийски източници отбелязаха, че ударите са унищожили военни превозни средства, принадлежащи на сирийската армия. \r\nПо-рано израелските отбранителни сили описаха ракетите, идващи от Сирия, като случайно попаднал огън от гражданската война. \r\nВ събота министърът на отбраната на Израел Авигдор Либерман предупреди, че режимът ще „усети последствията“ от всяка атака срещу Израел. Министърът подчерта, че Израел „няма намерение да приема предизвикателства срещу нашия суверенитет и заплахи за нашата сигурност“, дори да става дума за случайност.", "date": "2017-06-26", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/06/26/2409062/bsp-ideyata-na-gerb-za-anketna-komisiya-za-prevaorazhavaneto-e-porodena-ot-strah-ot-volyata-na-prezidenta-radev-za-borba-s-koruptsiyata-obzor.html", "text": "Страхът от президента Радев и подкрепата, която той получава в борбата с корупцията, са причините за това ГЕРБ да поиска създаването на  Анкетната комисия в парламента за превъоръжаването на Българската армия. Това обяви лидерът на БСП Корнелия Нинова по време на брифинг в централата на партията във връзка с обявената от ГЕРБ идея за създаване на Анкетна комисия в парламента да провери фактите около решението за осигуряване на финансов ресурс за превъоръжаване на Българската армия и избора на нов военен самолет. Според Нинова е крайно време политическите фигури, специалисти и професионалисти, не на думи, а с действия да започнат и доведат до край битката с корупцията, особено по високите етажи на властта. Тя заяви, че президентът Румен Радев има подкрепата на БСП за действия в тази посока.  Нинова припомни, че на 23 юни премиерът Бойко Борисов е заявил в Брюксел пред премиера на Швеция, че започват преговори с за закупуване на изтребители \"Грипен\", а една седмица по-късно от ГЕРБ са обявили, че искат Анкетна комисия със съмнения за корупция по това решение и с намек за натиск, оказан от президента Радев, за да се вземе това решение. \"Какво се случи през тази една седмица? Кое е това събитие, което е обърнало така нещата?\", попита лидерът на БСП. „За нас е само едно – изказването на президента Радев, че политическата класа няма воля да се бори с корупцията, че поема инициативата“, каза Нинова и поясни, че президентът е подкрепен от нея публично вчера. Лидерът на БСП заяви, че комисията, извършила подреждането на офертите за закупуване на въоръжение, е назначена от кабинета „Борисов“ 2. Именно заради това според нея предложението на ГЕРБ за Анкетната комисия за превъоръжаването е все едно „Борисов“ 3 да разследва „Борисов“ 2 и звучи като виц.  Нинова определи обвиненията на ГЕРБ това като „димка“  и поясни, че служебният кабинет не е взел окончателно решение, а е разгледал подреждането на офертите и е оставил взимането на решение на следващия кабинет. \r\nДеница КИТАНОВА", "date": "2017-06-26", "title": "БСП: Идеята на ГЕРБ за Анкетна комисия за превъоръжаването е породена от страх от волята на президента Радев за борба с корупцията (ОБЗОР)"}
{"url": "http://www.focus-news.net/news/2017/06/26/2408745/reuters-po-predvaritelni-danni-dyasnotsentristki-sili-imat-preves-na-vtoriya-tur-na-italianskite-mestni-izbori.html", "text": "Дясноцентристките партии в Италия се представят добре, според екзит полове, предава Reuters.\r\nРезултатът от втория тур на местните избори в Италия може да създаде проблеми за лявоцентристкото правителство. След по-малко от година в Италия ще се проведат парламентарни избори.\r\nВ пристанищния град Генуа, който е традиционен ляв бастион, дясноцентристите имат превес за първи път от 50 години.\r\nКандидатът, подкрепян от антиимиграционната „Северна лига“ и „Форца Италия“ на Силвио Берлускони, ще получи между 52 и 56 %, според предварителни поручвания.\r\nАгенция „Фокус“ припомня, че 4.3 милиона граждани имат право да гласуват на втория тур на местните избори в Италия. Става въпрос за населени места, в които на първи тур не е имало ясен победител.\r\nПревод и редакция: Симеон Миланов", "date": "2017-06-26", "title": "Reuters: По предварителни данни дясноцентристки сили имат превес на втория тур на италианските местни избори"}
{"url": "http://www.focus-news.net/news/2017/06/26/2408743/the-jerusalem-post-siriya-predupredi-izrael-che-oshte-edin-voennovazdushen-udar-mozhe-da-ima-seriozni-posledstviya.html", "text": "Сирийската армия е отправила предупреждение към Израел, в което се заявява, че всяка следваща атака срещу цели в Сирия, ще носи отговорност за ответния отговор, който може да предизвика, предава The Jerusalem Post .\r\nТова предупреждение идва след като Израелските отбранителни сили (ИОС) поразиха цели, които са били част от силите лоялни на президента Башар Асад. Израелската атака от своя страна, бе в отговор на снаряди, които паднаха на територията на Голанските възвишения. Симеон Миланов", "date": "2017-06-26", "title": "The Jerusalem Post: Сирия предупреди Израел, че още един военновъздушен удар може да има сериозни последствия"}
{"url": "http://www.focus-news.net/news/2017/06/26/2408746/balgariya-v-svetovnite-medii-agentsiya-fokus.html", "text": "Българският министър на туризма Николина Ангелкова заяви, че според нея тази година броят на посетителите в сравнение с рекордната минала година ще се увеличи с допълнителни 10%. През 2016 г.  8,2 млн. чуждестранни туристи посещават страната – най добрата година по отношение с туризма от 1989 г. насам, предаде унгарския информационен портал Tőzsdefórum.\r\nАнализаторите в българския туристически бранш също предполагат, че ще има увеличение в туристическия поток. Анализаторите смятат, че положителното развитие е много важно за българската икономика – 13% от БВП на страната идва от туризма. Според анализаторите заради несигурното положение в Турция, Египет България се очертава като сигурна дестинация, с добра туристическа инфраструктура на сравнително ниска цена. \r\nСъщевременно в българския туризъм значителен проблем е недостигът на работна ръка поради ниските заплати. Затова и България се стреми да улесни наемането на граждани на страни извън ЕС като Украйна.  Най-големи съперници на България в района са Турция и Гърция. \r\nТурският туризъм заради терористичната заплаха и несигурната политическа ситуация е в по-неблагоприятно положение, отколкото преди, въпреки, че през последните месеци се наблюдава известно възстановяване.\r\n*** Изграждането на интерконектора Гърция – България ще започне в средата на 2018 г. и ще бъде готов за работа в началото на 2020 г., предава Trend. \r\nТова беше обявено от инвестиционното дружество „Ай Си Джи Би“ АД по време на среща на българския енергиен министър Теменужка Петкова и нейният гръцки колега Йоргос Статакис. \r\nБългария и Гърция подчертаха, че те ще направят всичко, за да завършат успешно този проект, който е стратегически за Европейския съюз и е част от Южния газов коридор. \r\n„Разрешителното за строеж на газопровода в България се очаква да бъде издадено през третото тримесечие на 2017 г.“, заяви по-рано Теодора Георгиева, изпълнителен директор на „Ай Си Джи Би“ АД\r\nРазрешителното за строеж в Гърция вероятно ще бъде издадено през четвъртото тримесечие на 2017 г.\r\n***Българският президент Румен Радев изрази подкрепата си за членството в Европейския съюз на страните от Западните Балкани, предава Ekathimerini .\r\nСпоред президента Радев, това ще спомогне за регионалната сигурност, стига въпросните държави да изпълнят условията за членство в ЕС.\r\nПървото официално посещение в страна от региона, което направи президентът на България, бе в Гърция. По време на визитата си, той изрази желанието си отношенията между двете страни да се развият и задълбочат във всички сфери.", "date": "2017-06-26", "title": "България в световните медии (Агенция \"Фокус\")"}
{"url": "http://www.focus-news.net/news/2017/06/26/2408749/dva-intsidenta-s-vlakove-v-nedelniya-den-obzor.html", "text": "Двама машинисти пострадаха тежко при инцидент на жп гара Горна Оряховица. Около 16.30 часа при извършване на маневра с дизелов локомотив на осми коловоз в гара Горна Оряховица е възникнало запалване в машинното отделение на локомотива. Вследствие на запалването двамата машинисти са обгорени от нагрято машинно масло, което по неизяснени до момента обстоятелства е заляло машинистите. Огънят е потушен, други пострадали няма. Пострадалите мъже - на 50 и на 46 години, бяха транспортирани в УМБАЛСМ \"Н. И. Пирогов\" в столицата, където екип от лекари от различни специалности ги преглеждат и изследват, за да установят степента, в което маслото ги е засегнало. Двамата са приети в съзнание, но в тежко състояние и ще останат за лечение в болничното заведение. Междувременно тече следствие за изясняване на причините за инцидента. \r\nПо-рано в неделя бързият влак Пловдив-София престоя повече от 2 часа на гара Белово, заради задържала спирачка на последния вагон на композицията. При инцидента няма пострадали, а композицията потегли към дестинацията си след общо 137 минути закъснение.", "date": "2017-06-26", "title": "Два инцидента с влакове в неделния ден (ОБЗОР)"}
{"url": "http://www.focus-news.net/news/2017/06/26/2408744/afp-plavatelen-sad-prevozvasht-150-turisti-na-borda-si-potana-v-kolumbiya.html", "text": "Плавателен съд, който е носел на борда си 150 туристи, потъна в Колумбия, предава AFP .\r\nВсе още няма данни за жертвите. Инцидентът се е случил поради неизвестни причини в язовира Ел Пенол, близо до северозападния град Гуатапе.\r\nОт Военновъздушните сили на Колумбия заявиха, че изпращат хеликоптер, който да участва в спасителните операции. Корабът „Алмиранте“, който е имал четири палуби, потъна в язовир на 68 километра от града Меделин.\r\n„Ситуацията изглежда сериозна“, заяви представител на властите. Симеон Миланов", "date": "2017-06-26", "title": "AFP: Плавателен съд превозващ 150 туристи на борда си, потъна в Колумбия"}
{"url": "http://www.focus-news.net/news/2017/06/26/2408750/kommersant-ruskiyat-opozitsionen-lider-aleksey-navalni-ne-se-nuzhdae-ot-hospitalizatsiya.html", "text": "Опозиционният лидер Алексей Навални, който е задържан и отбива наказание, не се нуждае от хоспитализация, предава руското издание Коммерсант. Медицинска помощ му е оказана на място. \r\n„Навални продължава да отбива наказание“, заявиха от медицинската служба в Москва.\r\nПо-рано Алексей Навални повика медицински екип, заради висока температура.\r\n„Той наистина имаше висока температура в продължение на три дена, но сега всичко е наред“, съобщи неговият прессекретар Кира Ярмиш в социалната мрежа „Туитър“. Симеон Миланов", "date": "2017-06-26", "title": "Коммерсант: Руският опозиционен лидер Алексей Навални не се нуждае от хоспитализация"}
{"url": "http://www.focus-news.net/news/2017/06/26/2409055/mishel-barnie-neobhodimata-e-poveche-yasnota-otnosno-pravata-na-grazhdanite-na-es-sled-brekzita.html", "text": "Великобритания трябва да покаже повече „амбиция“ и „яснота“, отколкото има в предложенията, направени в понеделник, относно правата на гражданите на Европейския съюз след Брекзт, заяви основният преговарящ за блока Мишел Барние, предава AFP.\r\n„Целта на ЕС по отношение на правата на гражданите е: постигане на същото ниво на защита, каквото се гарантира и от правото на ЕС. Необходими са повече амбиция, яснота и гаранции, отколкото беше показно в направеното от Обединеното кралство днес предложение“, подчерта Барние.   Мария Динкова", "date": "2017-06-26", "title": "Мишел Барние: Необходимата е повече яснота относно правата на гражданите на ЕС след Брекзита"}
{"url": "http://www.focus-news.net/news/2017/06/26/2408747/nezavisimaya-gazeta-sayuznitsite-na-rusiya-ot-organizatsiyata-na-dogovora-za-kolektivna-sigurnost-ne-iskat-da-prashtat-voyski-v-siriya.html", "text": "Миротворческият процес в Сирия, в който участват Русия, Турция и Иран, се среща с определени трудности, предава Независимая газета. За Русия те се изразяват в това, че от участие в този процес се отказват съюзниците й от Организацията на Договора за колективна сигурност, а именно Киргизстан и Казахстан.\r\nПредседателят на Комитета по отбрана към руската Дума, Владимир Шаманов заяви, че Москва води преговори с властите в Бишкек и Астана, за евентуалната им намеса в Сирия.\r\nСъщата информация дава и представителят на турския президент на преговорите за Сирия, Ибрахим Калин. \r\nТази информация бе опровергана от лидера на Киргизстан Алмазбек Атамбаев, както и от министъра на казахстанското Министерство на външните работи Кайрат Абдрахманов. \r\nПрезидентът Атамбаев заяви, че изпращането на киргизки военни в Сирия „не е проста работа“. Симеон Миланов", "date": "2017-06-26", "title": "Независимая газета: Съюзниците на Русия от Организацията на Договора за колективна сигурност не искат да пращат войски в Сирия"}
{"url": "http://www.focus-news.net/news/2017/06/26/2408753/daily-sabah-37-sa-zaginali-150-sa-raneni-pri-patni-intsidenti-v-turtsiya.html", "text": "При инцидент в Турция 37 души загинаха, а 150 бяха ранени, предава Daily Sabah .\r\nЗаради Курбан байрам хиляди граждани пътуват, възползвайки се от четири дневната почивка. \r\nСпоред властите, 10 души са загинали в първия ден на празника, а други 27 на предния ден.\r\nМинистър-председателят Бинали Йълдъръм, както и председателят на Дианета Мехмет Гьормез, се опитаха да повдигнат въпроса за обществената безопасност и пътните инциденти.\r\nПрез 2016 г. по време на Курбан байрам загинаха 103 души, а 7175 бяха ранени. Симеон Миланов", "date": "2017-06-26", "title": "Daily Sabah: 37 са загинали, 150 са ранени при пътни инциденти в Турция"}
{"url": "http://www.focus-news.net/news/2017/06/26/2408752/vedomosti-ukrainskiyat-prezident-petro-poroshenko-zayavi-che-vaprosat-za-zakupuvaneto-na-amerikansko-orazhie-shte-bade-reshen-skoro.html", "text": "Президентът на Украйна Петро Порошенка смята, че въпросът за закупуването на американско отбранително оръжие ще бъде решен в хода на тази финансова година, предава Ведомости . \r\n„Що се отнася до отбранителното споразумение, ние имаме практически съгласуван текст. До 2-3 месеца очакваме визита от министъра на отбраната на САЩ, и в рамките на тази визита, се надявам споразумението да бъде подписано“, каза президентът Порошенко.\r\nЗа Украйна въпросът за доставките на оръжие, се явява приоритетен, заяви президентът на страната.  Симеон Миланов", "date": "2017-06-26", "title": "„Ведомости“:  Украинският президент Петро Порошенко заяви, че въпросът за закупуването на американско оръжие ще бъде решен скоро"}
{"url": "http://www.focus-news.net/news/2017/06/26/2408754/daily-express-britanskata-politsiya-se-sblaska-s-protestirashti-v-iztochen-london.html", "text": "Британската полиция бе атакувана от протестиращи в източен Лондон, предава Daily Express.\r\nПротестиращите са хвърляли тухли по полицията, и са подпалили контейнер за боклук.\r\nПожарникарите е трябвало да бъдат пазени от полицията, когато са се опитали да се погрижат за пожар след протеста. \r\nГражданите са протестирали заради млад баща, който е починал в полицейски арест. Симеон Миланов", "date": "2017-06-26", "title": "Daily Express: Британската полиция се сблъска с протестиращи в източен Лондон"}
{"url": "http://www.focus-news.net/news/2017/06/26/2408756/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Миротворческият процес в Сирия, в който участват Русия, Турция и Иран, се среща с определени трудности, предава Независимая газета. За Русия те се изразяват в това, че от участие в този процес се отказват съюзниците й от Организацията на Договора за колективна сигурност, а именно Киргизстан и Казахстан.\r\nПредседателят на Комитета по отбрана към руската Дума, Владимир Шаманов заяви, че Москва води преговори с властите в Бишкек и Астана, за евентуалната им намеса в Сирия.\r\nСъщата информация дава и представителят на турския президент на преговорите за Сирия, Ибрахим Калин. \r\nТази информация бе опровергана от лидера на Киргизстан Алмазбек Атамбаев, както и от министъра на казахстанското Министерство на външните работи Кайрат Абдрахманов. \r\nПрезидентът Атамбаев заяви, че изпращането на киргизки военни в Сирия „не е проста работа“.\r\n***\r\nОпозиционният лидер Алексей Навални, който е задържан и отбива наказание, не се нуждае от хоспитализация, предава руското издание Коммерсант. Медицинска помощ му е оказана на място. \r\n„Навални продължава да отбива наказание“, заявиха от медицинската служба в Москва.\r\nПо-рано Алексей Навални повика медицински екип, заради висока температура.\r\n„Той наистина имаше висока температура в продължение на три дена, но сега всичко е наред“, съобщи неговият прессекретар Кира Ярмиш в социалната мрежа „Туитър“.\r\n***Президентът на Украйна Петро Порошенка смята, че въпросът за закупуването на американско отбранително оръжие ще бъде решен в хода на тази финансова година, предава Ведомости . \r\n„Що се отнася до отбранителното споразумение, ние имаме практически съгласуван текст. До 2-3 месеца очакваме визита от министъра на отбраната на САЩ, и в рамките на тази визита, се надявам споразумението да бъде подписано“, каза президентът Порошенко.\r\nЗа Украйна въпросът за доставките на оръжие, се явява приоритетен, заяви президентът на страната.\r\n***Сирия заяви, че е имало повторна израелска атака срещу сирийски позиции, предава руското издание Взгляд .\r\n„Израел възобнови агресията, и атакува една от нашите позиции“, се казва в заявление на сирийското командване.\r\nОт командването информират и за успешно отразяване на нападение от „Джабхат ан-Нусра“,близо до град Ал Баас.\r\nАгенция „Фокус“ припомня, че след като снаряди от Сирия паднаха на територията на Голанските възвишения, Израел нанесе удар по сирийски правителствени сили.", "date": "2017-06-26", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/06/26/2408755/vzglyad-siriya-zayavi-che-e-imalo-povtorna-izraelska-ataka.html", "text": "Сирия заяви, че е имало повторна израелска атака срещу сирийски позиции, предава руското издание Взгляд .\r\n„Израел възобнови агресията, и атакува една от нашите позиции“, се казва в заявление на сирийското командване.\r\nОт командването информират и за успешно отразяване на нападение от „Джабхат ан-Нусра“,близо до град Ал Баас.\r\nАгенция „Фокус“ припомня, че след като снаряди от Сирия паднаха на територията на Голанските възвишения, Израел нанесе удар по сирийски правителствени сили.  Симеон Миланов", "date": "2017-06-26", "title": "Взгляд: Сирия заяви, че е имало повторна израелска атака"}
{"url": "http://www.focus-news.net/news/2017/06/26/2409061/ibna-spored-predvaritelnite-rezultati-ot-prebroyavaneto-na-byuletinite-v-albaniya-sotsialisticheskata-partiya-prodalzhava-da-vodi-s-49-ot-glasovete.html", "text": "Според предварителните резултати от преброяването на половината от урните   в Албания след проведените в неделя предсрочни парламентарни избори, Социалистическата партия продължава да води, предава Independent Balkan News Agency. \r\nДо 15.30 ч. бюлетините в 3, 036 урни от общо 5, 362 урни са били преброени. Социалистическата партия е спечелила 421, 893 гласа или 49% от вота на гражданите, докато Демократическата партия е получила 249, 573 гласа или 28, 75% от бюлетините. \r\nДвете основни партии са следвани от Социалистическото движение за интеграция с 126, 791 или 16, 62% от гласовете. На трето място се нарежда „Партия за справедливост, интеграция и единство“ с 40, 784 гласа или 4,7% от бюлетините. \r\nПо отношение на  местата в парламента, Социалистическа партия има 74 места, демократическата партия е с 43 места, докато Социалистическото движене за интеграция получава 18 места.  Мария Динкова", "date": "2017-06-26", "title": "IBNA: Според предварителните резултати от преброяването на бюлетините в Албания Социалистическата партия продължава да води с 49% от гласовете"}
{"url": "http://www.focus-news.net/news/2017/06/26/2408759/gerb-poiska-anketna-komisiya-v-parlamenta-da-proveri-faktite-okolo-reshenieto-za-osiguryavane-na-finansov-resurs-za-prevaorazhavane-na-balgarskata-armiya-i-izbora-na-nov-voenen-samolet-obzor.html", "text": "ГЕРБ поиска анкетна комисия в парламента да провери фактите около решението за осигуряване на финансов ресурс за превъоръжаване на Българската армия и избора на нов военен самолет. Председателят на парламентарната Комисия по отбрана и народен представител от ГЕРБ ген. Константин Попов поясни, че целта на това искане е откритост, прозрачност и яснота при вземането на решение. Ген Попов заяви, че според ГЕРБ всички парламентарни групи трябва да са наясно за какво ще се харчат средствата, отредени за превъоръжаване. Според него ако не се направи това, Народното събрание може да бъде обвинено, че стои настрани от процесите. Председателят на ПГ на ГЕРБ и зам.-председател на партията Цветан Цветанов заяви, че има съмнения, че президентът Румен Радев е защитил решението за купуване на шведски изтребители „Грипен“ и това е станало в период, в който още е нямало окончателно решение на служебното правителство. „Искаме да проверим с парламентарните механизми, как се стигна до този извод, до това решение и дали действително има постъпила информация, която не е отработена и е дисквалифицирала един от участниците служебно“, коментира Цветанов. Той каза още, че ГЕРБ няма да допусне да има заиграване с националните интереси и със сигурността на страната. По думите му в случая трябва да се разбере има ли оказан натиск и защо се е бързало с това решение - защо е направен изводът, че трябва да купим „Грипен“ и защо е декласиран един от участниците.\r\nЦветанов коментира още думите на президента Румен Радев по време на посещението му в Атина, където той заяви, че липсва политическа воля за справяне с корупцията по високите етажи на властта и трябва а има единен антикорупоционен орган, който да дисциплинира политиците ни. Зам.-председателят на ПП ГЕРБ заяви, че партията подкрепя изискването на президента за прозрачност, но попита дали тази прозрачност е била осъществена при процеса по избор на изтребител и добави, че ГЕРБ ще са безкомпромисни срещу корупцията, независимо от това за кой политик става въпрос и каква отговорна държавна позиция заема. Цветанов попита също, дали ако не се установи, че има скрита информация за това как са били оценявани и класирани фирмите, с които страната ни ще преговаря за покупката на нови изтребители, не е всъщност висша корупционна схема, която е осъществена от най-високо политическо ниво. Народният представител от ПП ГЕРБ и председател на правната комисия в парламента Данаил Кирилов отхвърли твърденията на държавния глава Румен Радев и лидера на БСП Корнелия Нинова, че липсва воля за борбата с корупцията във властта. Той припомни, че през декември 2016 г. внесеният от ГЕРБ и Реформаторския блок проект на Антикорупционния закон не е получил подкрепата на останалите парламентарно представени политически сили, сред които и БСП. Цветанов от своя страна добави, че в управленската програма на ГЕРБ и „Обединени патриоти“, в раздел „Правосъдие“ много ясно са записани текстовете, свързани с обединяването на всички структури на българските институции, които имат пряко отношение в борбата срещу корупцията и отбеляза, че елементи от тази програма се припознават като ясно политическо действие, което ще бъде реализирано от БСП.", "date": "2017-06-26", "title": "ГЕРБ поиска анкетна комисия в парламента да провери фактите около решението за осигуряване на финансов ресурс за превъоръжаване на Българската армия и избора на нов военен самолет (ОБЗОР)"}
{"url": "http://www.focus-news.net/news/2017/06/26/2408742/albanian-daily-news-vitsepredsedatelyat-na-sotsialisticheskoto-dvizhenie-za-integratsiyaluan-rama-zayavi-che-partiyata-mu-e-parva-politicheska-sila-v-tirana.html", "text": "Вицепредседателят на „Социалистическото движение за интеграция“ (СДИ) Луан рама заяви, че партията му е победила в Тирана, предава Albanian Daily News.\r\nЛуан Рама каза, че партията му е взела над 100 хиляди гласа само в столицата, което е пет пъти повече, отколкото на изборите през 2013 г.\r\n„Нека ви информирам, че по информацията, която имаме, само в Тирана броят на тези, които са гласували за СДИ, е повече от 100 хиляди гласа. Пет пъти повече, отколкото на изборите през 2013 г. СМИ е първа политическа сила“, заяви той. Симеон Миланов", "date": "2017-06-26", "title": "Albanian Daily News: Вицепредседателят на „Социалистическото движение за интеграция“Луан Рама заяви, че партията му е първа политическа сила в Тирана"}
{"url": "http://www.focus-news.net/news/2017/06/26/2408760/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Голямо палестинско мероприятие, което е насрочено за 8 юли в Лондон, може да бъде забранено, след намеса от страна на британските власти, предава Guardian.\r\nПалестинското Експо, което включва политически дискусии, концерти, комедии и други развлекателни събития, е насрочено за 8-ми и 9-ти юли. Организаторите очакват поне 10 хиляди души на мероприятието.\r\nОт британското Министерство на общностите и местните власти заявиха, че министър Саджид Джавид обмисля да прекрати мероприятието. В писмото си към организаторите, властите твърдят, че „има притеснения относно вашата организация, както и това, че свързаните с нея, са изразявали публична подкрепа за забранена организация, а именно „Хамас“. \r\nГрупата, която организира мероприятието и се нарича „Приятели на Ал-Акса“, изрази недоволството си от възможността за забрана на събитието.\r\n***Британската полиция бе атакувана от протестиращи в източен Лондон, предава Daily Express.\r\nПротестиращите са хвърляли тухли по полицията, и са подпалили контейнер за боклук.\r\nПожарникарите е трябвало да бъдат пазени от полицията, когато са се опитали да се погрижат за пожар след протеста. \r\nГражданите са протестирали заради млад баща, който е починал в полицейски арест.\r\n*** Пожар избухна в северните части на Лондон, предава Daily Mail.\r\nПожарът избухна в лондонска сграда, която се намира на около два километра от мястото, където неотдавна бяха евакуирани близо 4 хиляди души.\r\nПожарникарски отряди от близо 60 души се борят с огнената стихия в „Уаксъм хаус“ в Камдън.\r\nЖилищната сграда е само на минути път от „Чалкотс естейт“, където близо четири хиляди души бяха евакуирани в петък.  \r\nПътищата около „Уаксъм хаус“ , са затворени.\r\n*** Църковни лидери призоваха политиците от Северна Ирландия да сключат споразумение за поделянето на властта, в името на „общото благо“, предава Belfast Telegraph .\r\nРелигиозни водачи призоваха петте главни партии на Северна Ирландия, да стигнат до споразумение.\r\nСпоред духовниците, Демократичната юнионистка партия, Син Фейн и по-малките партии трябва да сключат споразумение, за да може Северна Ирландия да има глас в преговорите за Брекзит.", "date": "2017-06-26", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/06/26/2408763/interfaks-savmestna-misiya-na-tri-evropeyski-strani-shte-provede-nablyudatelni-poleti-nad-ruskata-federatsiya.html", "text": "Представители на Германия, Гърция и Италия, в рамките на реализирането на Договора за открито небе, ще проведат наблюдателни полети над територията на Русия, предава Интерфакс.\r\nПо думите на началника на руския Център за ограничаване на ядрените опасности, Сергей Рижков, полетите ще се проведат на самолет „Ан-30“, принадлежащ на Румъния. Изходната точка на мисията ще бъде летището в Кубинка.\r\nНа борда ще има руски специалисти, които ще контролират съблюдаването на съгласуваните параметри на полета, както и използването на предварително уговорена апаратура.   Симеон Миланов", "date": "2017-06-26", "title": "Интерфакс: Съвместна мисия на три европейски страни ще проведе наблюдателни полети над Руската федерация"}
{"url": "http://www.focus-news.net/news/2017/06/26/2408766/rumansko-semeystvo-postrada-pri-katastrofa-na-am-trakiya-obzor.html", "text": "Румънско семейство самокатастрофира на АМ „Тракия“. Инцидентът е станал около 9.30 часа в района на гара Яна. В автомобила, който е излязъл от пътя, са пътували мъж, жена и двете им деца. Четиримата бяха транспортирани за преглед в УМБАЛСМ „Пирогов“. Двете деца, 7-годишно момиче и 14-годишно момче, са с комоцио (мозъчно сътресение) и остават за лечение в болницата. Майката и бащата, пострадали при катастрофата, имат контузии с охлузвания в областта на главата, които не налагат тяхното хоспитализиране в болница.\r\nБиляна ИВАНОВА", "date": "2017-06-26", "title": "Румънско семейство пострада при катастрофа на АМ „Тракия“ (ОБЗОР)"}
{"url": "http://www.focus-news.net/news/2017/06/26/2408762/afp-pone-11-dushi-sa-zaginali-a-30-izcheznali-pri-potavaneto-na-turisticheskiya-korab-v-kolumbiya.html", "text": "Поне 11 души са загинали, а над 30 липсват, след потъването на кораб с 150 туристи, предава AFP.\r\nПредставители на правителството и местните власти все още не са заявили каква е причината за потъването на кораба в язовира Ел Пенол, близо до туристическия град Гуатапе.\r\nКъм момента има 9 мъртви и „приблизително 30 липсващи“, заяви полицейският началник Хорхе Ернандо Нието.\r\nПревод и редакция: Симеон Миланов", "date": "2017-06-26", "title": "AFP: Поне 11 души са загинали, а 30 изчезнали при потъването на туристическия кораб в Колумбия"}
{"url": "http://www.focus-news.net/news/2017/06/26/2408764/reuters-vtoriyat-tur-na-mestnite-izbori-v-italiya-e-tezhka-zaguba-za-upravlyavashtite-lyavotsentristi.html", "text": "Дясноцентристките партии са големите победители на втория тур от местните избори в Италия, предава Reuters. Този вот вероятно ще окаже натиск върху управляващото лявоцентристко правителство, което се готви за парламентарни избори след по-малко от една година.\r\nВ традиционния ляв бастион Генуа, за първи път от 50 години десницата има преимущество с около 54 % за кандидата подкрепен от „Северна лига“ и „Форца Италия“.\r\nТези избори, са поражение за лидера на Демократичната партия и бивш министър-председател Матео Ренци. \r\n„Вятърът духа от дясно-център, от север към центъра и юга, това е изключителна победа“, заяви Ренато Брунета, лидер на „Форца Италия“ в долната камара на италианския парламент. Симеон Миланов", "date": "2017-06-26", "title": "Reuters: Вторият тур на местните избори в Италия е тежка загуба за управляващите лявоцентристи"}
{"url": "http://www.focus-news.net/news/2017/06/26/2409067/albanian-daily-news-sotsialisticheskata-partiya-v-albaniya-e-poluchila-podkrepata-na-483-pokazvat-rezultatite-ot-prebroenite-do-19-ch-byuletini.html", "text": "Социалистическата партия в Албания е получила подкрепата на 48,3 % от гражданите на проведените в неделя предсрочни парламентарни избори, показват резултатите от преброените до 19 ч. (местно време) бюлетини, предава Albanian Daily News.\r\nСоциалистическата партия е спечелила 532, 348 гласа или 48,3% от вота на гражданите, докато Демократическата партия е получила 319, 939 гласа или 29% от бюлетините. \r\nДвете основни партии са следвани от Социалистическото движение за интеграция с 158, 348 или 14, 4% от гласовете и от „Партия за справедливост, интеграция и единство“ с 53, 117 гласа или 4,8% от бюлетините. \r\nПо отношение на местата в парламента, Социалистическа партия има 73 места, демократическата партия е с 44 места, докато Социалистическото движене за интеграция получава 18 места и „Партия за справедливост, интеграция и единство“ с 4 места.  Мария Динкова", "date": "2017-06-26", "title": "Albanian Daily News: Социалистическата партия в Албания е получила подкрепата на 48,3 %, показват резултатите от преброените до 19 ч. бюлетини"}
{"url": "http://www.focus-news.net/news/2017/06/26/2408748/albanian-daily-news-lulzim-basha-zayavi-che-demokraticheskata-partiya-e-spechelila-izborite-v-albaniya.html", "text": "Лидерът на опозиционната Демократическа партия Лулзим Баша, изпрати съобщение до партийни комисари, в което твърди, че партията е спечелила изборите, предава Albanian Daily News .\r\nВ съобщението си Лулзим Баша информира съпартийците си, че Демократическата партия е спечелила, и има „дълг“ да защити вота.\r\n„Драги комисари и наблюдатели, сега започва финалният процес на преброяването на гласовете. Всички източници на Демократическата партия говорят за голяма наша победа. Сега е ваш дълг да я защитите, и преброите. Аз, и всички демократи сме тук, за да ви подкрепим“, каза председателят на Демократическата партия.\r\nАгенция „Фокус“ припомня, че по-рано албанският министър-председател Еди Рама от Социалистическата партия изпрати  СМС-и до кандидатите си за депутати с текст „Победихме“. Симеон Миланов", "date": "2017-06-26", "title": "Albanian Daily News: Лулзим Баша заяви, че Демократическата партия е спечелила изборите в Албания"}
{"url": "http://www.focus-news.net/news/2017/06/26/2408767/irna-katarskiyat-emir-obsadi-dvustrannite-otnosheniya-s-iranskiya-prezident-hasan-ruhani.html", "text": "Катарският емир шейх Тамим бин Хамад ал Тани проведе телефонен разговор с иранския президент Хасан Рухани, предава иранската информационна агенция IRNA.\r\nДвамата обсъдиха двустранните икономически и политически отношения.\r\nНачалникът на щаба на иранския президент Хамид Абуталеби заяви, че шейх Тамим бин Хамад ал Тани и президентът на Иран Хасан Рухани, са подчертали значението на икономическите и търговските отношения между Техеран и Доха.\r\nДвамата са се поздравили за мюсюлманския празник Ейд ал-фитр.\r\nЛидерите на Иран и Катар са отхвърлили използването на санкциите и натиска в региона, както и „обсадата“ над Катар. Симеон Миланов", "date": "2017-06-26", "title": "IRNA: Катарският емир обсъди двустранните отношения с иранския президент Хасан Рухани"}
{"url": "http://www.focus-news.net/news/2017/06/26/2408770/futbol-otborite-na-germaniya-i-chili-otivat-na-polufinala-na-kluba-na-konfederatsiite.html", "text": "Отборите на Чили и Германия си завоюваха мястото на полуфинала на Клуба на конфедерациите. В мач от третия тур на групата отборът на Германия удържа победа над Камерун. Срещата се проведе в Сочи, и завърши с 3:1 за германците. Германия е на първо място в група В със седем точки. Германският отбор ще се изправи срещу мексиканците, а Чили, които са втори с пет точки срещу Португалия.", "date": "2017-06-26", "title": "Футбол: Отборите на Германия и Чили отиват на полуфинала на Клуба на конфедерациите"}
{"url": "http://www.focus-news.net/news/2017/06/26/2408769/guardian-sedem-dushi-umryaha-v-kashmir-sled-kato-lift-padna-ot-30-metra.html", "text": "Четирима индийски туристи, както и трима местни умряха след като лифт се разби от 30 метра височина в местен град, предава Guardian.\r\nЧетирима други са ранени при инцидента в туристическото градче Гулмарг, заяви представителят на местната полиция Имтиаз Хюсейн. Един от ранените е в критично състояние.\r\nОт полицията заявиха, че силни ветрове са изкоренили бор, който се е ударил в лифта, и го е свалил на земята.\r\nПревод и редакция: Симеон Миланов", "date": "2017-06-26", "title": "Guardian: Седем души умряха в Кашмир след като лифт падна от 30 метра"}
{"url": "http://www.focus-news.net/news/2017/06/26/2408771/futbol-evertan-podpisva-s-ole-nielsen.html", "text": "„Лейчестър сити“ загуби своя скандинавски талант Оле Ниелсен. Скандинавецът играеше в „Лейчестър“ от пет години, но реши да се прехвърли в „Евертън“. Директорът на „Евертън“ Уолш търсеше нов играч в Северна Европа, когато един от играчите му напусна, и се присъедини към „Астън вила“. „Евертън“ ще попълни тази липса със скандинавеца Оле Ниелсен.", "date": "2017-06-26", "title": "Футбол: „Евертън“ подписва с Оле Ниелсен"}
{"url": "http://www.focus-news.net/news/2017/06/26/2408768/tass-predsedatelyat-na-ruskata-duma-mozhe-da-poseti-pakistan.html", "text": "Председателят на руската Дума Вячеслав Володин не изключва посещение в Пакистан към края на годината, предава ТАСС . Той спомена за тази възможност по време на среща с говорителя на Националната асамблея на Пакистан Сардар Аяз Садик.\r\nВячеслав Володин в момента се намира на официално двудневно посещение в столицата на Южна Корея Сеул.  Симеон Миланов", "date": "2017-06-26", "title": "ТАСС: Председателят на руската Дума може да посети Пакистан"}
{"url": "http://www.focus-news.net/news/2017/06/26/2408772/the-hill-rusiya-mozhe-da-otzove-poslanika-si-vav-vashington.html", "text": "Русия може да отзове посланика си във Вашингтон Сергей Кисляк, предава The Hill.\r\nСергей Кисляк се превърна в често споменавана личност относно скандала свързан с предполагаемата руска намеса на американските избори.\r\nНе е ясно кога посланик Кисляк ще бъде отзован от Кремъла, но американско-руският Бизнес съвет е подготвил прощално събиране за Сергей Кисляк на 11 юли.\r\nПредставители на администрацията на президента Тръмп, включително главният прокурор Джеф Сешънс, бившият съветник генерал Майкъл Флин и първият съветник Джаред Къшнър, са в полезрението на органите, които разследват връзките на Доналд Тръмп с Русия. Всеки един от тях е имал контакти или срещи с руския посланик Сергей Кисляк. Симеон Миланов", "date": "2017-06-26", "title": "The Hill: Русия може да отзове посланика си във Вашингтон"}
{"url": "http://www.focus-news.net/news/2017/06/26/2408751/euronews-spored-ekzit-pol-albanskite-sotsialisti-pechelyat-izborite.html", "text": "Управляващата в Албания Социалистическа партия може да вземе между 45 и 49 % от гласовете на избирателите, предава Euronews .\r\nАко екзит половете се окажат коректни, министър-председателят Еди Рама ще се завърне на власт, но този път с повече от 71 депутати в Народното събрание, което има 140 места.\r\nСпоред същия екзит пол, който дава тази информация, Демократическата партия на Лулзим Баша печели около 34 %.\r\nИзбирателната активност бе рекордно ниска. Експерти смятат, че това е заради приключващия месец Рамадан, тъй като в Албания доминиращата религия е ислямът.  Симеон Миланов", "date": "2017-06-26", "title": "Euronews: Според екзит пол албанските социалисти печелят изборите"}
{"url": "http://www.focus-news.net/news/2017/06/26/2408773/sluzhitelite-na-mvr-izlizat-na-protest-na-5-yuli-s-iskane-za-po-visoki-zaplati-obzor.html", "text": "Служителите от всички ведомства на МВР ще излязат на национален протест пред паметника „Александър Невски“ в столицата в деня на професионалния им празник - 5 юли от 11.00 часа. Решението е взето на заседание на Синдикалната федерация на служителите в МВР (СФСМВР). В началото на месеца синдикатите поискаха 15% увеличение на възнагражденията на служителите в МВР от 1 юли 2017 година. На 15 юни те се срещнаха със зам.-министъра на вътрешните работи Стефан Балабанов и след срещата обявиха, че с ръководството на министерството са се обединили около увеличение на заплатите. Ден по-късно, вътрешният министър Валентин Радев заяви, че заплатите на служителите на МВР ще бъдат увеличени само ако бъдат представени аргументи за това.\r\nПредседателят на УС на СФСМВР Валентин Попов посочи, че синдикатите са готови да преговарят за размер на увеличението на възнагражденията на служителите на МВР и от кога да влезе в сила. По думите му ако преговорите с ръководството на МВР не са удовлетворителни, протести ще има и около датите 14 септември, 8 ноември и 22 декември, които са свързани със служителите на вътрешното министерство. От 5 януари 2018 година, датата, когато България поема председателството на Съвета на ЕС, нататък протестите ще бъдат ежедневни. Валентин Попов коментира, че не се ли разберат служителите и ръководството на МВР на масата, ще се наложи да се разбират от улицата. Според него дебатът между синдикатите и МВР се води през медиите, което не е нормален диалог. Валентин Попов обясни, че служителите на МВР се позовават на законовото си право за протест, защото не виждат положително развитие на проблемите си. Той уточни, че в началото на следващата седмица ще стане ясна стратегията за протестните действия на служителите.\r\nСиндикатите обявиха, че на протест на 5 юли ще излязат не само полицаите, но и пожарникарите, спасителите, лицата на трудови правоотношения в МВР, както и държавните служители в институтите и Академията на МВР. Зам.-председателят на УС на СФСМВР Илия Кузманов обясни, че с последните две изменения в Закона за МВР министерството е блокирало и нищо не се е променило нито за гражданите, нито за служителите. Валентин Попов пък коментира, че не е вярно твърдението на вътрешния министър Валентин Радев, че има пълни складове с униформи за служителите на МВР. Той поясни, че в процес на преместване в кв. \"Симеоново\" са складове, които започват да се зареждат със зимни униформи, но в момента не работят. По думите му дори още утре на служителите на МВР да се раздадат по 6 комплекта униформи, това по никакъв начин няма да ги овъзмезди за парите, които са давали години наред. Валентин Попов заяви, че по данни до миналата година МВР дължи на служителите си униформено облекло на стойност около 30 млн. лева.\r\nПо-късно, заместник-председателят на ГЕРБ Цветан Цветанов изрази убеденост, че решение за българските полицаи ще бъде намерено. Според него не е коректно служителите на МВР да организират протест на професионалния си празник- 5 юли, защото се омаловажава трудът на работилите в системата през годините. Цветан Цветанов обясни, че се събира информация за проектобюджета за 2018 година и допълни, че най-важното е да има икономически растеж. По думите му така ще има пари за полицаите, учителите, военните и всички останали сектори. Цветан Цветанов посочи, че униформите на служителите на МВР са разписани като приоритет от ръководството и с волята на министър Валентин Радев се полагат максимални усилия за приключването на този процес. \r\nБиляна ИВАНОВА", "date": "2017-06-26", "title": "Служителите на МВР излизат на протест на 5 юли с искане за по-високи заплати (ОБЗОР)"}
{"url": "http://www.focus-news.net/news/2017/06/26/2408775/tass-broyat-na-gorskite-pozhari-v-ruskoto-zadbaykalie-se-e-uvelichil-troyno.html", "text": "Броят на горските пожари в руския Задбайкалски край се е увеличил тройно, от 11 до 34, предава ТАСС . От пресслужбата на регионалното Министерство на природата заявиха, че пожарите обхващат 3.7 хиляди хектара. \r\nОгньовете се гасят от 619 души, в това число и 142 войници от Въздушно-десантни войски (ВДВ). \r\nОт началото на март към днешна дата, в Задбайкалието са регистрирани 612 горски пожара, на обща площ над 100 хиляди хектара. Симеон Миланов", "date": "2017-06-26", "title": "ТАСС: Броят на горските пожари в руското Задбайкалие се е увеличил тройно"}
{"url": "http://www.focus-news.net/news/2017/06/26/2408774/daily-express-tereza-mey-mozhe-da-deportira-hilyadi-evropeyski-prestapnitsi.html", "text": "Британският министър-председател Тереза Мей ще представи плановете си за предоставянето на пълен статут за пребиваване на три милиона европейци във Великобритания, при условие, че Обединеното кралство получи същото предложение за британците в Европа, предава Daily Express.  Въпреки това, се очаква премиерът Тереза Мей да депортира европейците, които са обвинени в „сериозни“ престъпления, включително насилие, сексуални нападения, както и наркотрафик.\r\nПравителствените планове за ограничаване на миграцията ще направят по-трудно за осъдени граждани на ЕС да влизат във Великобритания. Симеон Миланов", "date": "2017-06-26", "title": "Daily Express: Тереза Мей може да депортира хиляди европейски престъпници"}
{"url": "http://www.focus-news.net/news/2017/06/26/2408777/tass-v-mongoliya-zapochnaha-izborite-za-prezident.html", "text": "В Монголия започна гласуването за президент, предава ТАСС. В 07:00 местно време в страната бяха открити 1983 избирателни секции, предава ТАСС. Право на глас имат 1 милион 978 хиляди души, регистрирани като избиратели.\r\nИзборният ден ще продължи до 22:00 местно време.\r\nЗа президентския пост се кандидатират представители на три водещи парламентарни сили.\r\nЗа победител ще бъде признат този, който има поне 50 % от гласовете. Ако никой от кандидат-президентите няма 50 %, ще се проведе втори тур.\r\nПревод и редакция: Симеон Миланов", "date": "2017-06-26", "title": "ТАСС: В Монголия започнаха изборите за президент"}
{"url": "http://www.focus-news.net/news/2017/06/26/2408780/arutz-sheva-iran-arestuva-50-zapodozreni-vav-vrazki-s-teroristichni-grupi.html", "text": "Иранските власти арестуваха поне 50 души заподозрени във връзки с терористични групи, предава Arutz Sheva.\r\nАрестите бяха обявени един ден след като иранските охранителни сили заявиха, че са арестували членове на група близка до „Ислямска държава“.„\r\nАрестите са извършени в провинция Керманшах. Иранските власти обвиниха регионалния си съперник Саудитска Арабия за терористичните нападения в Техеран, както и спонсорирането на терористични групи. Симеон  Миланов", "date": "2017-06-26", "title": "Arutz Sheva: Иран арестува 50 заподозрени във връзки с терористични групи"}
{"url": "http://www.focus-news.net/news/2017/06/26/2408778/pregled-na-mezhdunarodnite-novini-do-6-chasa-agentsiya-fokus.html", "text": "Мароко отзова посланика си в Хага, след като обвини холандските власти в липса на действия срещу мароканец, който според мароканските власти, спонсорира и насърчава гражданското недоволство в северноафриканското кралство.\r\nВъншният министър на Мароко каза, че мъжът се казва Саид Чаоу. Мъжът е бивш депутат от северната част на областта Риф. Има две заповеди за задържането му в Мароко, по обвинения във връзки с криминалния свят и международната мрежа за наркотрафик.\r\nВ изявлението си, мароканските власти не обвиняват директно Саид Чаоу в подстрекаването на скорошните протести в северната част на страната, но твърдят, че е свързан с недоволството в областта Риф. Към момента, мъжът живее в Холандия. Причината за отзоваването на мароканския посланик е, че холандските власти не са предприели никакви действия срещу Саид Чаоу.\r\n***Голямо палестинско мероприятие, което е насрочено за 8 юли в Лондон, може да бъде забранено, след намеса от страна на британските власти.\r\nПалестинското Експо, което включва политически дискусии, концерти, комедии и други развлекателни събития, е насрочено за 8-ми и 9-ти юли. Организаторите очакват поне 10 хиляди души на мероприятието.\r\nОт британското Министерство на общностите и местните власти заявиха, че министър Саджид Джавид обмисля да прекрати мероприятието. В писмото си към организаторите, властите твърдят, че „има притеснения относно вашата организация, както и това, че свързаните с нея, са изразявали публична подкрепа за забранена организация, а именно „Хамас“. \r\nГрупата, която организира мероприятието и се нарича „Приятели на Ал-Акса“, изрази недоволството си от възможността за забрана на събитието.\r\n***Европейската комисия бързо одобри спасителните планове на Италия за двете венециански банки. Италия ще използва държавни средства, за да спаси банкрутиралите венециански банки.\r\n„Европейската комисия одобри, според европейските правила, италианските усилия за подпомагане на ликвидацията на BPVI и Венето банка, по Закона за несъстоятелност“, заявиха европейски представители в изявление.\r\n*** Подкрепяната от САЩ коалиция в Сирия, между кюрдски и арабски групи, настъпва срещу силите на „Ислямска държава“ в Ракка, превземайки ключовия квартал ал Кадисия.\r\nСирийските демократични сили (СДС) започнаха настъплението си срещу Ракка по-рано този месец. Днес те превзеха квартал Кадисия, който се намира в западните части на града, след тежки боеве.\r\nВодената от САЩ коалиция подкрепи СДС, нанасяйки въздушни удари срещу позициите на „Ислямска държава“.\r\n*** Сирийската армия е отправила предупреждение към Израел, в което се заявява, че всяка следваща атака срещу цели в Сирия, ще носи отговорност за ответния отговор, който може да предизвика.\r\nТова предупреждение идва след като Израелските отбранителни сили (ИОС) поразиха цели, които са били част от силите лоялни на президента Башар Асад. Израелската атака от своя страна, бе в отговор на снаряди, които паднаха на територията на Голанските възвишения.\r\n*** Пожар избухна в северните части на Лондон.\r\nПожарът избухна в лондонска сграда, която се намира на около два километра от мястото, където неотдавна бяха евакуирани близо 4 хиляди души.\r\nПожарникарски отряди от близо 60 души се борят с огнената стихия в „Уаксъм хаус“ в Камдън.\r\nЖилищната сграда е само на минути път от „Чалкотс естейт“, където близо четири хиляди души бяха евакуирани в петък.  \r\nПътищата около „Уаксъм хаус“ , са затворени.\r\n*** Поне 11 души са загинали, а над 30 липсват, след потъването на кораб с 150 туристи.\r\nПредставители на правителството и местните власти все още не са заявили каква е причината за потъването на кораба в язовира Ел Пенол, близо до туристическия град Гуатапе.\r\nКъм момента има 9 мъртви и „приблизително 30 липсващи“, заяви полицейският началник Хорхе Ернандо Нието.\r\n*** Четирима индийски туристи, както и трима местни умряха след като лифт се разби от 30 метра височина в местен град.\r\nЧетирима други са ранени при инцидента в туристическото градче Гулмарг, заяви представителят на местната полиция Имтиаз Хюсейн. Един от ранените е в критично състояние.\r\nОт полицията заявиха, че силни ветрове са изкоренили бор, който се е ударил в лифта, и го е свалил на земята.\r\n*** Русия може да отзове посланика си във Вашингтон Сергей Кисляк.\r\nСергей Кисляк се превърна в често споменавана личност относно скандала свързан с предполагаемата руска намеса на американските избори.\r\nНе е ясно кога посланик Кисляк ще бъде отзован от Кремъла, но американско-руският Бизнес съвет е подготвил прощално събиране за Сергей Кисляк на 11 юли.\r\nПредставители на администрацията на президента Тръмп, включително главният прокурор Джеф Сешънс, бившият съветник генерал Майкъл Флин и първият съветник Джаред Къшнър, са в полезрението на органите, които разследват връзките на Доналд Тръмп с Русия. Всеки един от тях е имал контакти или срещи с руския посланик Сергей Кисляк.\r\n***Британският министър-председател Тереза Мей ще представи плановете си за предоставянето на пълен статут за пребиваване на три милиона европейци във Великобритания, при условие, че Обединеното кралство получи същото предложение за британците в Европа.Въпреки това, се очаква премиерът Тереза Мей да депортира европейците, които са обвинени в „сериозни“ престъпления, включително насилие, сексуални нападения, както и наркотрафик.\r\nПравителствените планове за ограничаване на миграцията ще направят по-трудно за осъдени граждани на ЕС да влизат във Великобритания.\r\n*** Социалистическата партия на Албания е на път да спечели парламентарните избори.\r\nПо-малко от половината албански електорат гласува на парламентарните избори в неделя. Въпреки това, още преди да започне официалното преброяване, министър-председателят Еди Рама изпрати СМС-и на кандидатите за депутати от партията си, в който им каза, че партията им печели изборите.\r\nПредварителните резултати, базирани на малкото преброени бюлетини показват, че Социалистическата партия печели около 50 % от гласовете, а основните им опоненти от Демократическата партия около 40 %.\r\nЕкзит половете също показаха убедителна преднина за Еди Рама и неговата Социалистическа партия, предаде .\r\n„Екзит половете показват голяма изборна победа за социалистите в Албания. Победа на прогресивната политика, реформите и европейските амбиции“, написа социалистът и кмет на Тирана Ерион Велиай.\r\nКлючовият въпрос на изборите бе, дали Еди Рама ще спечели мнозинство в Народното събрание, което има 140 места. \r\nСлед миналите избори от 2013 г. социалистите трябваше да формират коалиция със Социалистическото движение за интеграция.\r\nЛидерът на Демократическата партия Лулзим Баша, който обеща икономически реформи заяви, че е много „оптимистично“ настроен за победа след затварянето на изборните секции, предаде.\r\nЛулзим баша обвиняваше Еди Рама във връзки с организираната престъпност, и превръщането на Албания „в магазин за наркотици“.\r\nПремиерът Рама отхвърли тези твърдения , и поведе кампанията си с обещания за икономически растеж, реформи и членство в ЕС.\r\nИзбирателните комисии продължиха изборния ден с един час, а премиерът Еди Рама призова гражданите да гласуват.\r\nПредставители на Централната избирателна комисия заявиха, че избирателната активност е била 45.17 %, което е рекордно нисък резултат.\r\nОт Демократическата партия заплашиха да бойкотират резултата, заради притеснения относно честността на проведените избори. От Социалистическото движение за интеграция заявиха, че един от представителите им е бил ранен „при въоръжен инцидент пред избирателна секция“. Полицията разследва този, както и други подобни случаи.\r\nВъпреки че официалното преброяване започна малко след затварянето на избирателните секции, в три града, основните политически сили се съгласиха преброяването да започне на сутринта на 26.06. Решението на политиците от Шкодра, Дуръс и Аргирокастро бе наречено незаконно от председателят на Централната избирателна комисия.", "date": "2017-06-26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/06/26/2408779/reuters-kitay-podpisa-sporazumenie-za-spirane-na-kiberatakite-sreshtu-chastniya-sektor-v-kanada.html", "text": "Китай подписа споразумение за спиране на насърчаваните от държавата кибератаки срещу частния сектор в Канада, предава Reuters.\r\nСпоразумението бе постигнато по време на разговори в Отава между високопоставеният представител на Китайската комунистическа партия Ван Йонкин и канадския съветник по национална сигурност Даниел Жан.\r\nНовото споразумение се отнася само до икономическия шпионаж, който включва кибератаки с цел узнаването на корпоративни тайни, както и експроприирането на технология, но не възпира китайските власти от извършването на кибератаки срещу канадското правителство и армия. Симеон Миланов", "date": "2017-06-26", "title": "Reuters: Китай подписа споразумение за спиране на кибератаките срещу частния сектор в Канада"}
{"url": "http://www.focus-news.net/news/2017/06/26/2408782/the-times-of-israel-stotitsi-sgradi-v-izrael-sa-uyazvimipodobno-na-grenfel-tauar.html", "text": "Множество сгради в Израел, са потенциално уязвими и опасни подобно на „Гренфел тауър“, предава The Times of Israel .\r\nОт израелската Служба за пожари и спасителни операции заявиха, че стотици сгради в страната са уязвими. Дори да се установи кои са опасните сгради, от пожарната служба няма как да действат за превенция на евентуален пожар.\r\nПрез 2016 г. въпреки силно неодобрение от страна на пожарното управление, израелското правителство промени Закона за сградите, за да намали данъчните регулации. С това действие фактически бе разрешено използването на същите запалими материали, които са използвани при строежа на „Гренфел тауър“ в Лондон. Симеон Миланов", "date": "2017-06-26", "title": "The Times of Israel: Стотици сгради в Израел са „уязвими“подобно на „Гренфел тауър“"}
{"url": "http://www.focus-news.net/news/2017/06/26/2408761/albanian-daily-news-spored-parvite-prebroeni-byuletini-demokraticheskata-partiya-i-sotsialisticheskoto-dvizhenie-za-integratsiya-se-konkurirat-za-vtoro-myasto.html", "text": "Към 01:10 местно време, 18 кутии с избирателни бюлетини от общо 5362, са преброени в Албания, предава Albanian Daily News.\r\nЗасега Социалистическата партия води, следвана от Демократическата партия и Социалистическото движение за интеграция, които си оспорват второто място.\r\nСоциалистическата партия взима 52 % от преброените към момента бюлетини, Демократическата партия 24 %, а Социалистическото движение за интеграция 23 %.  Симеон Миланов", "date": "2017-06-26", "title": "Albanian Daily News: Според първите преброени бюлетини, Демократическата партия и Социалистическото движение за интеграция, се конкурират за второ място"}
{"url": "http://www.focus-news.net/news/2017/06/26/2408784/aktualna-patna-obstanovka.html", "text": "На 26.06.2017 г. времето отново ще е предимно слънчево, около и след обяд в низините и равнините – горещо. Максималните температури ще са между 32° и 37°. След пладне над западните райони и Рило-Родопската област ще се развие купеста и купесто-дъждовна облачност, и на отделни места ще има краткотрайни валежи с гръмотевици. В Източна България ще духа слаб до умерен вятър от изток-югоизток. Това съобщиха от пресцентъра на  Агенция „Пътна инфраструктура” (АПИ).\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково – Своге – София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: ОПУ Пловдив: Монтаж и демонтаж на табели с индивидуални размери Ж2 (за портални рамки) при следния график: \r\nПосока Бургас - София :\r\n-26.06.2017 г. - 08,00 ч. до 17,00 ч. – км 121+064 л. и км 112+667 \r\n„п.в.“ Царацово :\r\n-27.06.2017 г. - 08,00 ч. до 17,00 ч. – км 2+900 л. и км 2+150 \r\nДвижение в свободната лента съгласно временната организация на движение. Срок до 27.06.2017 г.\r\nобласт Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 30.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 26.06.2017 г.; от км 308+107 до км 359+000 в участъка ,Деветак-Ветрен – косене на тревни площи и изрязване и почистване на храсти в двете посоки. Срок до 30.06.2017 г.; \r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. – част 1. В последния работен ден преди празничен /почивен/ ден от 10:00 часа  до последния празничен /почивен/ ден до 10:00 часа се обособяват две ленти за движение в посока Варна и една лента в посока София. – част 2. В последния празничен /почивен/ ден от 10:00 часа до 10:00 часа на първия работен ден след празниците се обособяват две ленти за движение в посока София и една лента за движение в посока Варна. - част 3. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 15.07.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни  дейности лента. Срок до 30.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017 г.; област Благоевград: от км 157+000 до км 166 +000 между Левуново и Кулата извозване окосената трева от разделителната ивица. Движението ще се извършва в двете посоки за движение при стеснена лента. Срок 26.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 26.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n \tпосока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца-Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 30.06.2017 г.; обход Враца – ремонт на ограничителни системи. Една от лентите е затворена за движение.  Срок 27.06.2017; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Враца: Сумер-Враца км 130+000 до км 143+000 – полагане на хоризонтална маркировка. Стесняване на двете ленти за движение. Срок 27.06.2017 г.; област Благоевград: от км 363+000 до км 378+000 между Благоевград и Симитли изпълнение на подвижни работи – почистване на отводнителни окопи от ляво и дясно на пътя. Движението  ще се извършва в лявата или дясната лента за движение, съгласно поставените пътни знаци. Срок  до 30.06.2017 г.;   от км 363+000 до км 392+000  между Благоевград и Кресненско ханче изпълнение на подвижни работи – косене от ляво и дясно на пътя. Движението ще се извършва в лявата или дясната лента за движение , съгласно поставените пътни знаци. Срок д о 30.06.2017 г.; от км  382+000 до км 386+000  между п.в. Брежани и отклонението за Стара Кресна – ремонтни дейности на асфалтовата настилка. Движението ще се извършва в лявата или дясната лента за движение, съгласно поставените пътни знаци. Срок до 30.06.2017 г .     \r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 30.06.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 27.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км. 353+500 до км.365+000 Гурково – Бинкос – движение в едната лента, поради ремонт на асфалтова настилка. Срок до 28.06.17г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19  Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 30.06.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198  отклонението за път III-108 до отклонението за с. Беласица  от км 73+000 до км 78+000 – косене на тревни площи и храсти. Движение в лявата или дясната лента за движение, съгласно поставените пътни знаци. Срок до 30.06.2017 г.;  път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път III-539 Вратица-Айтос от км 30+000 до км 44+000 –почистване на окопи и оформяне на банкети. Движение с повишено внимание. Срок до 26.06.2017 г. път III-992 от км 0+000 до км 20+000 в участъка „Отманли-Ясна Поляна” ще се извършват частични ремонтни дейности на асфалтовата настилка. Възпрепятства движението. Срок до 26.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.; път III-2902 Въглен-Кичево от км 4+000 до км 13+300 – ремонтни дейности на асфалтовата настилка. Движение в свободната от ремонтни дейности лента. Срок до 30.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-1142 от км 0+000 до км 19+195 между с.Дреновец и с.Костичовци – ремонтни дейности. Срок до 30.06.2017 г. \r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\n\tПът II-15 Враца - Оряхово км 3+500 до км 77+800 – полагане на хоризонтална маркировка. Стесняване на две от лентите за движение. Срок 30.06.2017 г.;.път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. път III-1306 Горна Пещене – Габаре км 30+500 до км 66+100 – частични ремонти в асфалтовата настилка. Стесняване на едно платно за движение. Срок 30.06 2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Дебрене-Стефаново от км 25+830 до км 38+000 – частични ремонтни дейности на асфалтовата настилка. Движение в една лента съобразно пътната организация. Срок 30.06.2017 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 27.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 27.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на строително-ремонтни дейности. Срок до 20.06.2017г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.; път ІІІ-8105 Расово-Медковец от км 0+000 до км 1+000 – движение в една лента, поради ремонтни дейности на асфалтовата настилка. Срок до 26.06.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: \r\nПът ІІ-63 Трън-Главанови от км 55+000 до км 56+000 – ремонтни дейности на асфалтова настилка. Движението се осъществява в свободната лента Срок: 28.06.2017г; път ІІІ-811 Брезник-Пали лула от км 35+000 до км 40+000 – ремонтни дейности на асфалтова настилка. Движение в една лента. Срок до 30.06.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІ-52 надлез на площадка на АЕЦ Белене-Лозица от км 64+500 до км 84+140 – регулирано поетапно движение в едната лента, поради асфалтиране. Срок до 26.06.2017г. ; път ІІІ-1106 Бръшляница-разклон Коиловци от км 10+000 до км 18+000 – ремонтни дейности на асфалтовата настилка. Срок до 26.06.2017 г.;  път ІІІ-3404 Опанец-Долна Митрополия-Тръстеник от км 0+000 до км 13+000 – регулирано поетапно движение в едната лента, поради ремонтни дейности на асфалтовата настилка. Срок до 29.06.2017 г.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-51 Дралфа-Чудомир-Лозница  I-2” от км 89+517 до км 93+517 между гр. Лозница и с. Мировец – частичен ремонт на асфалтова настилка. Срок до 30.06.2017 г.; \r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nпът III-202 Русе-Щръклево от км 0+000 до км 6+000 – краткосрочни ремонтни дейности. Движението се регулира от сигналисти. Срок до 30.06.2017 г.; път ІІІ-2102 Сливо поле-Борисово-Черешово-Юпер от км 6+000 до км 11+500 – ремонтни дейности на асфалтовата настилка. Движението се регулира от сигналисти. Срок до 30.06.2017 г.; път ІІІ-2302 Червена вода-Просторно  от км 28+000 до км 36+400 – ремонтни дейности по асфалтовата настилка. Движението се регулира от сигналисти. Срок до 30.06.2017 г.;\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-863 Оряховец-Баните, от км 30+933 до км 31+793 – изграждане на водопроводна мрежа в чертите на с.Оряховец. Движението на МПС се осъществява двупосочно в дясната лента, съобразно създадената организация на движение. Срок до 28.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\n път ІІІ-801 Вакарел-Белица от км 35+100 до км 38+100 движение с повишено внимание – частични ремонтни дейности. Срок до 26.06.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път III-7072 Иречеково-Търнава от км 12+000 до км 13+000 – движение в една лента, поради частични ремонтни дейности по пътната настилка. Срок до 27.06.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 27.06.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-26", "title": "Актуална пътна обстановка"}
{"url": "http://www.focus-news.net/news/2017/06/26/2408785/futbol-arsenal-sa-gotovi-da-platyat-40-miliona-liri-za-antani-marsial.html", "text": "„Арсенал“ са готови да подпишат с Антъни Марсиал от „Манчестър Юнайтед“, ако Килиан Мбапе предпочете да играе за „Реал Мадрид“. От „Арсенал“ искат Мбпане от отдавна, и са направили лично телефонно обаждане до 18-годишния футболист. За съжаление на ръководството на „Манчестър“, „Реал Мадрид“ води в наддаването за обещаващия млад футболист.", "date": "2017-06-26", "title": "Футбол: „Арсенал“ са готови да платят 40 милиона лири за Антъни Марсиал"}
{"url": "http://www.focus-news.net/news/2017/06/26/2408781/voa-indiyskiyat-premier-narendra-modi-shte-se-obarne-kam-indiyskata-diaspora-v-sasht.html", "text": "По време на днешното си посещение в САЩ, индийският премиер Нарендра Моди ще се обърне към индийската диаспора във Вашингтон, предава Voice of America .\r\nСъбитието ще се случи следобед местно време. Десетки индийци и индо-американци очакват да поздравят Нарендра Моди.\r\nИндийският премиер ще се срещне с президента Доналд Тръмп в Белия Дом. Това ще бъде първата среща между двамата. Доналд Тръмп „туитна“, че очаква с нетърпение да обсъди различни стратегически въпроси с един „истински приятел“. Симеон Миланов", "date": "2017-06-26", "title": "VOA: Индийският премиер Нарендра Моди ще се обърне към индийската диаспора в САЩ"}
{"url": "http://www.focus-news.net/news/2017/06/26/2408786/predstoyashti-sabitiya-v-stranata-za-26-yuni-agentsiya-fokus.html", "text": "***\r\nОт 09.30 часа Специализираният наказателен съд ще проведе съдебно заседание по делото срещу Алексей П., Антон П., Кирил Т., Янко П. и Марчело Д., обвинени в рекет. \r\n***\r\nОт 10.00 часа в Дома на Европа в София (ул. „Георги С. Раковски 124) ще се проведе международна конференция „Предизвикателствата пред Общата селскостопанска политика на ЕС в контекста на новата финансова перспектива 2021-2027. Ролята на многонационални проекти за популяризиране на европейските храни“, организирана в сътрудничество с Министерството на земеделието, храните и горите на Република България и Посолството на Румъния. \r\n***\r\nОт 10.00 часа Специализираният наказателен съд ще проведе съдебно заседания по делото срещу Атанас Д., Мартин В., Стоян А., Светослав С., Добромир Д., Дойчин Г., обвинени в организиране и ръководене на престъпна група. \r\n***\r\nОт 11.00 часа в сградата на ГД „Национална полиция“ ще се проведе Национално съвещание на ръководството на МВР. \r\n***\r\nОт 11.00 часа, в Национален пресклуб на БТА, Бюро „Радецки“ организира пресконференция на тема: „Активен отдих на софийските деца през лятото“. \r\n***\r\nОт 13.30 до 15.30 часа в Превантивно-информационен център по проблемите на наркоманиите (бул. \"Сливница\" 212) ще бъде отбелязан Международния Ден против употребата на наркотици и незаконния наркотрафик. Ще бъде представена цялостната дейност на центъра и възможностите за взаимопомощ.\r\n***\r\nОт 21.00 часа по традиция на Лятната естрада в Борисовата градина ще бъде дадено началото на тазгодишното издание на кампанията „Лятно кино с БНТ“ с  прожекцията на филма \"Пеещите обувки\".\r\n***\r\nОт 11.00 до 13.00 часа в зала „22 септември“ ще се проведе кръгла маса по проблемите с наркоманиите и нелегалния трафик на наркотици с представители на общините и училищата в областта. \r\n***\r\nОт 20.00 часа на площад „Георги Измирлиев“ ще се проведе концерт на популярни български изпълнители. \r\n***\r\nОт 10.00 часа в офиса на партията на ул. „Конт Андрованти“ народният представител от ГЕРБ Диана Саватева организира приемен ден за граждани. \r\n***\r\nОт 09.00 часа в зала „Проф. д-р Владимир Иванов\" в УМБАЛ „Света Марина\" ще се открие 4-тият международен семинар по контратероризъм. На откриването ще присъстват вицепрезидентът на Република България Илияна Йотова, посланикът на Израел в България Н.Пр. Ирит Лилиан и посланикът на България в Израел Н. Пр. Димитър Михайлов, както и лектори и участници от 8 държави. \r\n***\r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 в морската столица народният представител Павел Христов ще има приемен ден за граждани. \r\n***\r\nОт 10.00 часа в Учебно-възстановителен център „Република” в к.к. Златни пясъци ще се състои втората сесия на изнесеното заседание на Комисията по енергетика относно обсъждане на Националната програма за енергийна ефективност и представяне на доклад относно енергийната ефективност от Световния енергиен съвет.\r\n***\r\nОт 13.00 часа, в централата на ГС на БСП - Варна на ул. „Македония” №33, ще се проведе пресконференция на градското и областното ръководство на БСП – Варна и народните представители от ПП „БСП за България”.\r\n***\r\nОт 14.00 часа в централата на ГС на БСП - Варна на ул. „Македония” №33 ще приема граждани Александър Паунов - член на комисиите по енергетика и транспорт, информационни технологии и съобщения.\r\n***\r\nОт 15.00 часа в клуба на БСП на ул. „Георги Петлешев” 37А, среща с граждани ще проведат проф. Анелия Клисарова, заместник-председател на комисията по образование и наука и член на комисията по здравеопазване и Иван Иванов, член на парламентарните комисии по регионална политика, благоустройство и местно самоуправление и по транспорт, информационни технологии и съобщения.\r\n***\r\nОт 10.00 часа в Зала 302 на Общината Съветът на децата и Държавната агенция за закрила на детето ще представят резултатите от тридневното заседание във Велико Търново.\r\n***\r\nВ 11.00 часа в Зала 302 на Общината ще се състои пресконференция за подготвяната мащабна сватба в Арбанаси, с която организаторите ще кандидатстват за рекорд на Гинев.\r\n***\r\nОт 11.30 часа Апелативен съд – Велико Търново ще заседава по делото „Лесидрен“. \r\n***\r\nОт 11.45 часа, в Зала 302 на Общината, кметът Даниел Панов ще се срещне с хандбалистките от \"Етър - 64\", които наскоро завоюваха поредната титла на България. \r\n***\r\nОт 13.00 часа в зала 302 на общината, ще се проведе пресконференция на тема, свързана с електронните услуги, предлагани от общинската администрация. \r\n***\r\nОт 10.00 часа в сградата на кметството Народният представител от ПП ГЕРБ Красен Кръстев ще проведе изнесена приемна ден в с. Рогозен, Община Хайредин.  \r\n***\r\nОт 11.00 часа в храм „Свети Николай Мирликийски Чудотворец”, по повод Международния ден за борба с наркоманиите, Врачанският митрополит Григорий и свещеници от епархията ще застанат в обща молитва пред иконата на света Богородица „Неупиваема чаша”, към която вярващите се обръщат за помощ при лечение на зависимости.\r\n***\r\nОт 14.00 часа в Конферентната зала на Търговско-промишлената палата във Враца ще се проведе Кръгла маса на тема: „Изход има” по повод отбелязването на Международния ден за борба с наркоманиите и нелегалния трафик на наркотици.\r\n***\r\nОт 16.00 до 17.30 часа,  в офиса на ПП ГЕРБ – Враца на бул. \"Демокрация\" №2,  народният представител Петя Аврамова ще проведе приемен ден за граждани. \r\n***\r\nОт 11.00 часа състои официална церемония \"Първа копка\" ”, с която ще започне  изпълнението на обект: „Реконструкция, модернизация и въвеждане мерки за енергийна ефективност на площад „Георги Измирлиев“ гр. Горна Оряховица”. \r\n***\r\nОт 09.00 часа в офиса на ПП ГЕРБ, който се намира в сградата на библиотека „Христо Смирненски” в Плевен, народните представители от Владислав Николов и Ралица Добрева ще проведат редовната си приемна за граждани.\r\n***\r\nОт 09.00 часа в 2 зала на Пловдивския окръжен съд ще се гледа делото срещу четирима мъже и жена, обвинени в разпространение на наркотици и опит за пренасянето им зад граница. \r\n***\r\nОт 9.30 часа в 10 зала на Пловдивския окръжен съд ще се гледа делото срещу Иван Г. , обвинен в причиняването по непредпазливост на смърт на велосипедист при управление на автомобил на пътя Карлово – Пловдив.\r\n***\r\nОт 11.00 часа в конферентната зала на Дома на културата „Б. Христов“ ще се проведе осемнадесетата дискусия от кампанията „Да! На българската икономика” на тема: „Да! На българските региони”.\r\n***\r\nОт 16.00 часа започват приемните за граждани на народните представители от ПП ГЕРБ от 16-ти МИР Пловдив-град. Менда Стоянова ще приема граждани в централния офис на ПП ГЕРБ на бул. „Марица” 91. Атанас Ташков  ще се среша с граждани в партийния офис на ул. „Стефан Стамболов\" № 21. Срещата с Димитър Лазаров ще е от 16.30 часа в офиса на ПП ГЕРБ на улица „Прага” 2. \r\n***\r\nОт 16.00 часа започват приемните на общинските съветници от ПП ГЕРБ. Вера Тоскова ще се срещне с граждани в офиса на партията в район „Тракия” - жк. „Тракия” бл.91. От 17.00 часа Даниела Дженева ще приема граждани в офиса на ПП ГЕРБ в район „Южен”, ул. „Академик Петър Динеков”№ 1А. По това време започват приемните на Спартак Николов и Вихър Захов, които ще се проведат в офиса на ПП ГЕРБ в район „Източен” на ул. „Коста Паница” №5. От 17.30 часа Атанас Узунов ще приема граждани в офиса на ПП ГЕРБ в район „Южен” на ул. „Академик Петър Динеков” №1А, а Александър Радев - в офиса на ПП ГЕРБ в район „Централен” на ул.”Прага” № 2. \r\n***\r\nОт 11.00 часа пред „Комплексен онкологичен център“ – Русе представители на сдружение „Сирио” и музиканти от „Държавната опера – Русе“ ще изнесат концерт за всички пациенти и посетители на лечебното заведение.\r\n***\r\nОт 15.00 часа, в аудитория 10 на сградата на Ректората, Публична лекция на тема „Българите в Украйна: история и съвремие” (средата на XVIII век - начало на XXI век) ще изнесе в Стопанска академия депутатът от Украинската Рада, Антон Киссе.\r\n***\r\nОт 19.30 часа на  площад „Алеко“, пред сградата на Община Свищов, ще се състои концерт на Представителния ансамбъл на Въоръжените сили на Република България „140 години свободен Свищов“. \r\n***\r\nОт 21.00 часа на площад „Алеко“, пред сградата на Община Свищов, ще се състои Церемония спектакъл „Искри“ на Националната гвардейска част. \r\n***\r\nОт 14.30 часа ще бъде открита новата компютърна зала в ППМГ „Васил Левски” – Смолян.\r\n***\r\nОт 11.00 часа в Центъра за предприемачество и обучения \"Ринкър“ ще се проведе информационна среща по случай старта на Програма \"Предприемачеството - възможности на ръка разстояние\". \r\n***\r\nОт 12.00 часа във фоайето на Областна администрация ще бъде открита благотворителната изложба #ЗаНики.\r\n*** \r\nОт 10.00 часа в зала 203 в общината ще се проведе заседание на Постоянната комисия „Икономическа политика, общинска собственост и контрол по сделките с общинско имущество”. \r\n*** \r\nОт 11.00 часа пред Драматично-куклен театър „Васил Друмев“ ще се проведе информационна кампания по повод 26 юни - Световния ден за борба с наркоманиите с мото „За да има и утре!“. \r\n*** \r\nОт 14.00 часа в зала 304 в общината ще се проведе заседание на Постоянната комисия „Правна и опазване на обществения ред”.\r\n***\r\nОт 14.00 часа, в стая 315 на Община Шумен, кметът Любомир Христов ще проведе приемен ден за граждани.\r\n*** \r\nОт 15.30 часа в зала 304 в общината ще се проведе заседание на Постоянната комисия „Култура, културно-историческо наследство, туризъм, интеграционна политика и вероизповедания”.\r\n*** \r\nОт 17.00 часа пред Общински културен център в Разград ще бъде организиран Младежки хепънинг под мотото „Не на дрогата ! Има и друг път!“.", "date": "2017-06-26", "title": "Предстоящи събития в страната за 26 юни (Агенция „Фокус)"}
{"url": "http://www.focus-news.net/news/2017/06/26/2408787/nimh-vremeto-shte-e-predimno-slanchevo-okolo-i-sled-obyad-v-nizinite-i-ravninite-goreshto.html", "text": "Атмосферното налягане е малко по-ниско от средното и още ще се понижи. Днес времето ще е предимно слънчево, около и след обяд в низините и равнините – горещо. Максималните температури ще са между 32° и 37°. В следобедните часове над западните райони и Рило-Родопската област ще се развие купеста и купесто-дъждовна облачност, и на отделни места ще има краткотрайни валежи с гръмотевици. В Източна България ще духа слаб до умерен вятър от изток-югоизток. Това съобщи за Агенция „Фокус“ дежурният синоптик от НИМХ Анна Дякова.\r\nПо Черноморието ще е предимно слънчево. Ще духа слаб до умерен вятър от изток-югоизток. Максималните температури ще са 24-26°. Температурата на морската вода е 22-24°. Вълнението на морето ще е 1-2 бала.\r\nВ планините ще е предимно слънчево. В следобедните часове ще има временни увеличения на облачността и на места краткотрайно ще превали и прегърми. Ще духа слаб до умерен вятър от север-северозапад. Максималната температура на височина 1200 метра ще е около 26°, на 2000 метра – около 20°.", "date": "2017-06-26", "title": "НИМХ: Времето ще е предимно слънчево, около и след обяд в низините и равнините – горещо"}
{"url": "http://www.focus-news.net/news/2017/06/26/2408790/afp-vlastite-v-mianmar-i-tayland-podpaliha-narkotitsi-na-stoynost-1-miliard-dolara.html", "text": "Властите в Мианмар и Тайланд подпалиха наркотици на стойност 1 милиард долара, предава AFP.\r\nЗадържаните наркотици бяха подпалени, за да се отбележи световният Ден против наркотиците.  През последната година властите в Мианмар, Лаос, Тайланд и южен Китай задържаха рекордни количества наркотици. Мианмар остава една от страните, в които се произвеждат най-много наркотици. \r\n„Това е най-големият палеж на конфискувани наркотици в историята на Мианмар“, заяви високопоставен полицай от департамента за борба с наркотрафика. Симеон Миланов", "date": "2017-06-26", "title": "AFP: Властите в Мианмар и Тайланд подпалиха наркотици на стойност 1 милиард долара"}
{"url": "http://www.focus-news.net/news/2017/06/26/2408793/ot-23-do-25-yuni-v-berlin-se-provede-10-yat-eparhiyski-sabor-na-zapadno-i-srednoevropeyska-sveta-mitropoliya.html", "text": "От 23 до 25 юни в Берлин се проведе 10-ят Епархийски събор на Западно и Средноевропейска света митрополия. Представителите на църковните общини от цялата епархия се събраха в храма „Св. цар Борис Покръстител“ в Берлин, където е седалището на митрополията, предаде репортер на Агенция \"Фокус\". Те взеха участие в избора за новите епархийски избиратели и Епархийския съвет. Процедурата се проведе с благословението и под ръководството на Негово високопреосвещенство Западно и Средноевропейския митрополит Антоний.\r\nЗа събора пристигнаха в Берлин делегати - всички клирици на епархията и по двама миряни от всяка църковна община. Те представляваха 14 държави в Централна и Западна Европа.\r\n10-тият Събор на Западно и Средноевропейска епархия завърши в неделя с архиерейска св. Литургия, която оглави митрополит Антоний, и в която взеха участие клирици от Българските църковни общини в Западна и Средна Европа. По време на богослужението бяха постригани нови клирици на епархията. \r\nНикола Петков", "date": "2017-06-26", "title": "От 23 до 25 юни в Берлин се проведе 10-ят Епархийски събор на Западно и Средноевропейска света митрополия"}
{"url": "http://www.focus-news.net/news/2017/06/26/2408789/varna-vitseprezidentat-iliyana-yotova-shte-uchastva-v-mezhdunaroden-seminar-po-kontraterorizam-v-grada.html", "text": "От 09.00 ч. в зала \"Проф. Владимир Иванов\" на УМБАЛ \"Света Марина\" във Варна вицепрезидентът Илияна Йотова ще участва в Международен семинар по контратероризъм. Това съобщиха от прессекретариата на държавния глава. Форумът включва лекции, практически решения и демонстративни материали, посветени на конвенционалните, неконвенционалните и медицинските аспекти на тероризма. Поканени за участие са представители на водещи антитерористични институции и експерти.", "date": "2017-06-26", "title": "Варна: Вицепрезидентът Илияна Йотова ще участва в Международен семинар по контратероризъм в града"}
{"url": "http://www.focus-news.net/news/2017/06/26/2408783/tass-kndr-schita-zhelanieto-na-sasht-i-yuzhna-koreya-za-dialog-za-diversiya.html", "text": "Северна Корея счита за „груба военна провокация“ съвместните военноморски маневри на Южна Корея, САЩ и Канада, предава ТАСС .\r\nМежду 23 и 25 юни трите страни проведоха мащабни военноморски учения близо до южнокорейския остров Чеджудо. \r\nПроведените учения доказват, твърдят севернокорейските власти, че „разсъжденията на Вашингтон и Сеул относно необходимостта от диалог с Пхенян, за уловка, чиято цел е да прикрие подготовката им за война“.\r\nОт Пхенян предупреждават, че „революционните въоръжени сили на КНДР зорко следят за действията на САЩ и Южна Корея, който съдействат за ескалация на напрежението на Корейския полуостров“. Симеон Миланов", "date": "2017-06-26", "title": "ТАСС: КНДР счита желанието на САЩ и Южна Корея за диалог, за „диверсия“"}
{"url": "http://www.focus-news.net/news/2017/06/26/2408791/predsedatelyat-na-pg-na-gerb-tsvetan-tsvetanov-shte-uchastva-v-sreshta-na-varha-na-predsedatelite-na-parlamentarnite-grupi-ot-enp.html", "text": "Председателят на Парламентарната група (ПГ) на ГЕРБ и заместник-председател на партията Цветан Цветанов ще участва в 25-та Среща на върха на председателите на парламентарните групи от ЕНП в националните парламенти на ЕС и Европейския парламент, съобщиха от пресцентъра на ПП ГЕРБ. Форумът ще се проведе на 26 юни в Европейския парламент в Брюксел. Сред основните теми, които ще бъдат обсъждани по време на дискусиите са социалните и икономическите предизвикателства пред ЕС, споразумението за напускане на ЕС с Обединеното Кралство и Програмата „Еразъм“ за обмен на депутати на ЕНП. Освен представители на националните парламенти, в конференцията ще участват и членове на Европейския парламент и Европейската комисия.\r\nВ рамките на визитата си в Брюксел, Цветан Цветанов ще проведе и поредица от двустранни срещи.", "date": "2017-06-26", "title": "Председателят на ПГ на ГЕРБ Цветан Цветанов ще участва в Среща на върха на председателите на парламентарните групи от ЕНП"}
{"url": "http://www.focus-news.net/news/2017/06/26/2408794/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 26 юни 2017 г. (понеделник), съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Латинка“ , кв. „Челопечене“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Яне Стоянов“, ул. „Латинка“, ул. „Лесновска“, ул. „Карашка“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яне Стоянов“ пред ОДЗ 58.\r\nВъв връзка с подмяна на сградно водопроводно отклонение на ул. „Шуманец“ , с. Панчарево , се налага спиране на водоподаването от 10:00 до 14:00 часа на клиентите на „Софийска вода”, живеещи в района на:\r\n- ул. „Шуманец“ от 01 до №21, ул. „Капитан Петко войвода“ от №1 до №3.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шуманец“ ъгъла с ул. „Капитан Петко войвода.\r\nВъв връзка с изграждане на сградно водопроводно отклонение на бул. „Никола Петков“ , кв. „Горна баня“ , се налага спиране на водоподаването от 9:00 до 16:00 часа на клиентите на „Софийска вода”, живеещи в района на:\r\n- бул. „Никола Петков“ от№169 до №177.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Петков“ №173.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/26/2408765/ibna-ot-prebroenite-do-0230-mestno-vreme-byuletini-511-sa-za-albanskata-sotsialisticheska-partiya.html", "text": "Резултатите от първите преброени бюлетини показват ясна водеща роля за Социалистическата партия, предава Independent Balkan News Agency.\r\nТова не попречи на лидера на опозиционната Демократическа партия, да обяви собствената си политическа сила за победител на изборите.\r\nМинистър-председателят Еди Рама също обяви победата си.\r\n„Всичко показва, че в нас ще бъде „кормилото“. Моля, покажете тоталната си ангажираност за всеки глас, който бива преброен. Търпение и хладнокръвие срещу всяка провокация“, заяви Еди Рама.\r\nАко тенденцията се запази, социалистите са ясният победител на изборите.\r\nПреброяването започна преди часове в по-голямата част от страната, с изключение на Дуръс, Елбасан и Шкодра, където партиите се разбраха то да започне едва на сутринта. \r\nПредседателят на Централната избирателна комисия Клемент Згури счита това споразумение за нелегално.\r\nПървите кашони с бюлетини, които бяха преброени в Аргирокастро показват, че социалистите водят с 1106 гласа, следвани от демократите с 514 гласа, и Социалистическото движение за интеграция с 331 гласа.\r\nПо-балансирани са резултатите в Корча, където при първите пет кутии с бюлетини социалистите имат 712 гласа, Социалистическото движение за интеграция 533, а демократите 496.\r\nКъм 02:30 местно време резултатите за всички области, са 51.1 % за Социалистическата партия, 28.1 % за Демократическата партия, и 17.7 % за Социалистическото движение за интеграция. Симеон Миланов", "date": "2017-06-26", "title": "IBNA: От преброените до 02:30 местно време бюлетини, 51.1 % са за Албанската социалистическа партия"}
{"url": "http://www.focus-news.net/news/2017/06/26/2408798/anadolu-agency-10-afganski-politsai-zaginaha-pri-talibanska-ataka.html", "text": "Десет афгански полицаи загинаха при талибанско нападение, предава Anadolu Agency.\r\nНападението се е случило в западната част на провинция Херат. Друг полицай е ранен след атага срещу язовира Салма в окръг Кристи Шариф. Говорителят на правителството Фархад Джайлани каза, че 4 бойци също са убити.\r\nЯзовирът Салма бе построен и отворен миналата година с индийска поомщ.\r\nНападението се случи точно преди президентът Ашраф Гани Ейд ал Фитр, да направи обръщение, в което призовава талибаните да започнат мирни преговори.\r\nПревод и редакция: Симеон Миланов", "date": "2017-06-26", "title": "Anadolu Agency: 10 афгански полицаи загинаха при талибанска атака"}
{"url": "http://www.focus-news.net/news/2017/06/26/2408795/burgas-25-godishen-mazh-v-netrezvo-sastoyanie-e-napadnal-politseyski-sluzhiteli-pri-opit-da-bade-zadarzhan-v-rayona-na-vilna-zona-uzundzhata-kray-primorsko.html", "text": "На 24 юни т.г. около 05.00 ч. в района на кръстовището за вилна зона „Узунджата” край Приморско, служители от Районно управление - Приморско забелязали как л. а. „Ауди А 4”, с плевенска регистрация, изпреварва в зоната на забранителна пътна маркировка лек автомобил „Сеат Ибиза”, с плевенска регистрация. Това съобщиха от ОДМВР-Бургас. Двата автомобила са спрени, като полицаите констатирали, че водачът на автомобила „Сеат Ибиза” е във видимо нетрезво състояние, като предприели действия по изпробването му за употреба на алкохол. През това време пътника от лекия автомобил „Ауди А 4” – В. Ч., 25-годишен, също във видимо нетрезво състояние, излязъл от купето на автомобила и започнал да обижда и псува служителите на реда, които се опитали да го задържат, но се натъкнали на яростната му съпротива. В.Ч. ударил с дясната си ръка единия полицай в областта на лицето, а ритнал в крака другия служител. Въпреки съпротивата си В. Ч. е задържан, като продължил да буйства и ритнал вратата на патрулния автомобил. Отведен е в Районно управление – Приморско, като срещу него е образувано бързо полицейско производство.", "date": "2017-06-26", "title": "Бургас: 25-годишен мъж в нетрезво състояние е нападнал полицейски служители при опит да бъде задържан в района на  вилна зона „Узунджата” край Приморско"}
{"url": "http://www.focus-news.net/news/2017/06/26/2408799/denyat-26-yuni-v-balgarskata-istoriya.html", "text": "2012 г. \r\nПрезидентът на Република България Росен Плевнелиев връчва орден „Стара планина“ първа степен на:\r\n1. Сийка Келбечева „за изключително големите ѝ заслуги към Република България в областта на физическото възпитание и спорта“\r\n2. Стоянка Груйчева „за изключително големите ѝ заслуги към Република България в областта на физическото възпитание и спорта“2012 г. \r\nПрезидентът на Република България Росен Плевнелиев връчва орден „Св. св. Кирил и Методий“ първа степен на:\r\n1. Димитър Михайлов Атанасов член на Управителния съвет на Фондацията на \"Православната църква на Българската екзархия\" „за големия му принос за съхраняването на българското духовно и културно наследство в Република Турция“.\r\n2. Васил Лязе председател на Управителния съвет на Фондацията на \"Православната църква на Българската екзархия\" „за големия му принос за съхраняването на българското духовно и културно наследство в Република Турция“.2004 г. \r\nПрезидентът на Република България Георги Първанов връчва орден „Стара планина“ първа степен на Юго Вутен  Хуго Вутен, колекционер на български произведения на изкуството и популяризатор на българската култура „за неговия изключителен принос в развитието на съвременната българска култура“2001 г. \r\nГеорги Първанов иска и получава вот на доверие от Висшия съвет на БСП. Участието на БСП в изборите е оценено като стратегически успех, защото е свалено правителството на ОДС.2001 г.  \r\nИван Костов подава оставка от лидерския пост в СДС. На негово място е избрана Екатерина Михайлова, а Надежда Михайлова оглавява Парламентарната група на СДС. За главен секретар е избран Пламен Иванов.2001 г. \r\nПрезидентът на Република България Петър Стоянов връчва орден „Стара планина“ втора степен на Донка Паприкова, извънреден и пълномощен посланик на Арабска Република Египет в Република България.1999 г. \r\nПровеждат се предварителни избори за кандидати за кметове, издигнати от СДС.1963 г. \r\nПодписана е дългосрочна търговска спогодба с Франция.1961 г. \r\nВ София се провежда Първият международен конкурс за млади оперни певци.1947 г. \r\nПодписана е търговска спогодба с Унгария.1941 г. \r\nСъздадена е първата партизанска чета в Разложко начело с Никола Парапунов. \r\nНикола Парапунов е политически деец, организатор на партизанското движение в Пиринския край. Роден е на 1 юли 1909 г. в Разлог. Завършва техникум \"Хр. Ботев\" в София (днес Строителен техникум \"Хр. Ботев\"). Завръща се в Разлог, където съдейства за разрастване на комунистическото движение. През 1931 г. е избран за секретар на Окръжния комитет на БКП в града. През 1933 г. след провал в партийната организация е арестуван и изпратен в затвора до 1941 г. След като е освободен, преминава в нелегалност. Като пълномощник на ЦК на БРП се заема с организирането на въоръжената борба в Горноджумайския (дн. Благоевградски) край. През 1942 г.–1943 г. получава задочно 4 смъртни присъди. През лятото на 1943 г. оглавява щаба на IV ВОЗ. Убит е при престрелка с полицията край Горна Джумая (дн. Благоевград) на 9 декември 1943 г.1935 г. \r\nПод натиска на цар Борис ІІІ е екстерниран полк. Дамян Велчев, който заминава за Югославия. След преврата от 19 май 1934 г. полк. Дамян Велчев е изключен от Военния съюз. От Югославия се завръща нелегално в България през есента на 1935 г. Обвинен в подготвянето на преврат, Велчев е арестуван и осъден на смърт. По-късно присъдата е заменена с доживотен затвор. През 1940 г. е освободен в резултат на амнистия. Преминава на антифашистки позиции и възприема идеята за изграждане на Отечествения фронт. След 9 септември 1944 г. е министър на войната в правителството на Отечествения фронт. От септември 1946 г. до октомври 1947 г. е извънреден и пълномощен министър на България в Швейцария. Отказва да се върне в страната, поради което му е отнето българското поданство. Умира във Франция на 25 януари 1954 г.1919 г. \r\nПриет е Устав за духовно устройство и управление на мюсюлманите в България.1913 г. \r\nПо време на Междусъюзническата война гръцките войски превземат Струмица и застрашават тила на Четвърта армия.1913 г. \r\nПо време на Междусъюзническата война сръбски жандарми убиват зверски йеромонах Софроний, игумен на манастира “Света Богородица Пречиста” в Кичево и йеромонах Теофан. Убити са още 15 от първите българи в Кичево. Арестувани и измъчвани са 106 души.\r\nСръбски части изгарят село Патрик, Щипско, заедно с жителите и добитъка му.\r\nВ скопската църква “Св. Богородица” се провежда съвместна служба на български и сръбски свещеници, които трябва \"да благодарят на Бога за това, че ги е обединил в една-единствена нация и в една-единствена църква\".\r\nСръбски власти арестуват 40 първи граждани и учители в Гостивар. Арестуваните са измъчвани зверски. Пребити до смърт са свещеник Неофит Попвладимиров от село Еловци, както и йеромонах Мартирий, игумен на Лешокския манастир. В селата от околията с щикове са избити повече от 320 души.1879 г. \r\nАлександър I Батенберг полага клетва пред Първото Велико Народно събрание в Търново и поема управлението на Княжество България. По този повод е учреден възпоменателен медал, с който са наградени около 200 души. \r\nАлександър I Батенберг е княз на България в периода 1879 - 1886 г. Роден е във Верона (Италия) и е племенник на руския император Александър II, генерал, хесенски принц. Участва като доброволец в Руско-турската освободителна война (1877 - 1878). Избран е за български княз от Първото Велико народно събрание на 17 април 1879 г., по препоръка на руския император и със съгласието на Великите сили, подписали Берлинския договор от 1878 г.1857 г. \r\nВ Нови Сад излиза първият брой на в. \"Българска дневница\". В уводната бележка Георги Раковски очертава програмата на вестника така: \"Ми щем открива пороци и престъпления на управители било духовни или светски, а най-вече лист наш имаще тайзи задатък да народ добие правда гражданска, държавна, църковна и народна свест, казивающи му начин, чрез когото разни зла могът са отбягна; трудищем ся да приятели своего народа упътим как може да ся развие в просвещение гражданскаго живота за своя и държавна полза.\"На тази дата са родени:\r\n1918 г.\r\nРоден е Петър Б. Василев – Милевин - български кинорежисьор. Завършва кинорежисура в Москва. От 1 април 1954 г. е режисьор в СИФ. Снима предимно приключенски и комедийни филми, които се радват на подчертан зрителски интерес. Режисира филмите: \"Следите остават\" (1956 г.), \"Хайдушка клетва\" (1958 г.), \"Пътят минава през Беловир\" (1960 г.), \"Краят на пътя\" (1961 г.), \"Специалист по всичко\" (1962 г.), \"Паролата\" (1965 г.), \"Кит\" (1970 г.), \"Князът\" (1970 г.), \"Тихият беглец\" (1972 г.), \"Баш майстора\" (тв, 1974 г.), \"Баш майстора на море\" (тв, 1975 г.), \"Два диоптъра далекогледство\" (1976 г.), \"Сто тона щастие\" (1978 г.), \"Баш майстора на екскурзия\" (1979 г.), \"Баш майстора фермер\" (1980 г.), \"Баш майстора началник\" (тв, 1983 г.), \"Маневри на петия етаж\" (1985 г.), \"Левакът\" (1987 г.). Умира на 30 юли 2001 г.На тази дата умират:1996 г. \r\nУмира кинорежисьорът Едуард Захариев (1938 - 1996). Роден е на 1 юли 1938 г. в Москва. Завършва киноинститута в Будапеща. Утвърждава се в документалното кино с филмите \"Релси в небето\" (1962) , \"Сол\" (1965) , \"БДЖ\", \"Стомана\" (1971). Дебютира в игралното кино с новелата \"Ако не иде влак\" (1967) , след която снима инкриминираната екранизация “Небето над Велека\" (1968) . В най-значимия си филм \"Преброяване на дивите зайци\" (1973) осмива ограничеността и безумията на бюрократизма, а във \"Вилна зона\" (1975) - стремежите на съвременния неоеснаф. В \"Мъжки времена\" (1977) прави успешен завой към националната. литературна класика. През 1980 г. снима мелодрамата \"Почти любовна история\". Получава награди: за \"Вилна зона\" (първа награда на Фестивала на българският игрален филм във Варна, 1976) ; за \"Мъжки времена\" - почетна диплома на Международната федерация на филмовата критика от кинофестивала в Антверпен, Белгия (1978) и др.1961 г. \r\nУмира Димитър Янакиев - български литературен критик и журналист. Той е роден на 19 октомври 1889 г. в с. Милославовци, Пернишко. Учи в Солун. След Солунските атентати 1903 г. е приютен от чичо си в Зографския манастир на п - в Атон, където остава около две години. Завършва Духовната семинария в Одеса през 1908 г. Участва в Балканската. и в Първа Световна война. През 1919 г. става член на БКП и живее в СССР. Следва славянска филология в Софийския Университет “Свети Климент Охридски” и в Одеса. Завръща се в България през 1931 г. и се отдава на журналистическа и публицистична дейност. След 9 септември 1944 г. е директор на издателството при Съюза на българо - съветските дружества. В периода 1952 г. - 1955г. е коментатор в БТА. Автор е на съчиненията: “Евреите и руската литература” (1938 г.) , “Съвременната руска литература” (1941 г.) , “Света гора. Зограф в миналото и днес” (1943 г.) .1913 г. \r\nПо време на Междусъюзническата война в сражения срещу сръбски войски, загиват опълченците от 7-ма Кумановска дружина на Македоно-одринското опълчение: Редниците Георги Андово от Бели, Кочанско, Панайот Делев от Сосоке, Дебърско, Атанас Христов и Коле Митов от Лерин, Доце Трайков от Пчиня, Кумановско, Петър Иванов Чушлев от Щип, Цоню Петров от Унанци, Щипско, Коле Иванов от Умиено, Пехчевско, Младен Петрушев от Горно Коняри, Кумановско, Павле Петров от Кочани, Евтим Георгиев от Берово, Кръстю Иванов от Плевня, Драмско, Александър Кръстев от Крива Паланка, Ставри Настев от Босено, Ресенско, Иван Димитров от Яребовец, Ресенско,Иван Константинов от Енидже Вардар, Петър Цветков от Ючуп, Паланечко, Стоимен Лазов от Шипковица, Радовишко, Никола Иванов от Любанци, Скопско, Илия Бояджиев от Берковица, Кралю Стефков и Цветко Димитров от Побожи, Скопско, Георги Петров от София, Иван Ангелов от Търлис, Неврокопско, Петър Илиев и Димитър Николов от Дукат, Скопско, Хараламби Пазов от Прилеп, Йордан Атанасов от Малешево, Петко Георгиев от Дедеагач, Филип Манчов от Св. Никола, Щипско, Петър Иванов Гушлев от Ново село, Щипско, Христо Касъмов от Кюстендил и Георги Котев от Скринско, Кюстендилско. Заедно с тях загива и редник Иван Стоянов от Булгуркьой, Кешанско, от 11-та Серска дружина.1907 г. \r\nУмира Атанас Цветков Узунов - български революционер, общественик, драматург. Той е роден през 1851 г. в Одрин. Учи в Цариград в гръцко и френско училище. Завършва гимназия в гр. Николаев, Русия през 1871 г. Работи като учител в Сливен през 1872 г., член е на революционния комитет. След смъртта на Васил Левски е определен от БРЦК за негов заместник. След нападение на хасковски чорбаджия предател е арестуван и заточен в Аргана Мадени, Анадола (1873 г.) . През 1876 г. избягва от заточение и работи като учител в гр. Орел. Взема участие в Руско - турската война (1877 г. - 1878 г.) като преводач. След Освобождението е окръжен управител в Лозенград (1879 г.), учител в София (1879 г. - 1881 г.) и Ловеч (1882 г. - 1884 г.). Народен представител; привърженик на Либералната партия. След военните бунтове през 1887 г. живее в имението на жена си край гр. Орел (до 1904 г.) . До 1906 г. е инспектор при Българската екзархия в Цариград. Автор е на драмите: “Цвятко войвода” (1876 г.) , “Добър хайдутин” (1880 г.) .", "date": "2017-06-26", "title": "Денят 26 юни в българската история"}
{"url": "http://www.focus-news.net/news/2017/06/26/2408797/sofiya-vavezhda-se-vremenna-organizatsiya-na-dvizhenieto-za-remont-na-stariya-most-chavdar.html", "text": "Въвежда се временна организация на движението за ремонт на стария мост „Чавдар“, съобщиха от пресцентъра на Столична община. До 24.00 часа на 27 август 2017 г. се забранява влизането на превозни средства в двете посоки по моста „Чавдар” (стар) от ул. „Ильо войвода” до ул „Злетово”. Движението ще се извършва двупосочно по моста „Чавдар” (нов) от ул. „Злетово” до ул. „Черковна” (две ленти в посока изход и една лента в посoка Център). \r\nДо 24.00 часа на 27 август 2016 г. ще бъдат пренасочени автобусни линии №№ 78 и 79 и тролейбусна линия № 1, 2 и 4 съгласно въведената временна организация на движение. Временно се закрива комбинирана спирка с код 1103 „МОСТА ЧАВДАР”.", "date": "2017-06-26", "title": "София: Въвежда се временна организация на движението за ремонт на стария мост „Чавдар“"}
{"url": "http://www.focus-news.net/news/2017/06/26/2408796/reuters-noviyat-amerikanski-poslanik-v-kitay-zayavi-che-vazpiraneto-na-zaplahata-ot-severna-koreya-e-prioritet.html", "text": "Новият посланик на САЩ в Китай заяви, че спирането на заплахата от Северна Корея е приоритет, предава Reuters .\r\nДруг приоритет за бившия губернатор на Айова Тери Бранстад, е търговският дисбаланс между САЩ и Китай.\r\nВ Пекин описаха посланик Бранстад като „стар приятел“ на Китай.\r\n„Разрешаването на двустранния търговски дисбаланс, спирането на севернокорейската заплаха, и разширяването на връзките, са най-важните ми приоритети“, заяви посланик Тери Бранстад. Симеон Миланов", "date": "2017-06-26", "title": "Reuters: Новият американски посланик в Китай заяви, че възпирането на заплахата от Северна Корея е приоритет"}
{"url": "http://www.focus-news.net/news/2017/06/26/2408776/po-predvaritelni-danni-sotsialisticheskata-partiya-pecheli-izborite-v-albaniya-obzor.html", "text": "Социалистическата партия на Албания е на път да спечели парламентарните избори, предава AFP.\r\nПо-малко от половината албански електорат гласува на парламентарните избори в неделя. Въпреки това, още преди да започне официалното преброяване, министър-председателят Еди Рама изпрати СМС-и на кандидатите за депутати от партията си, в който им каза, че партията им печели изборите, като пише Тop-channel.tv. \r\nПредварителните резултати, базирани на малкото преброени бюлетини показват, че Социалистическата партия печели около 50 % от гласовете, а основните им опоненти от Демократическата партия около 40 %.\r\nЕкзит половете също показаха убедителна преднина за Еди Рама и неговата Социалистическа партия, предаде Euronews.\r\n„Екзит половете показват голяма изборна победа за социалистите в Албания. Победа на прогресивната политика, реформите и европейските амбиции“, написа социалистът и кмет на Тирана Ерион Велиай.\r\nКлючовият въпрос на изборите бе, дали Еди Рама ще спечели мнозинство в Народното събрание, което има 140 места. \r\nСлед миналите избори от 2013 г. социалистите трябваше да формират коалиция със Социалистическото движение за интеграция.\r\nЛидерът на Демократическата партия Лулзим Баша, който обеща икономически реформи заяви, че е много „оптимистично“ настроен за победа след затварянето на изборните секции, предаде Albanian Daily News.\r\nЛулзим баша обвиняваше Еди Рама във връзки с организираната престъпност, и превръщането на Албания „в магазин за наркотици“.\r\nПремиерът Рама отхвърли тези твърдения , и поведе кампанията си с обещания за икономически растеж, реформи и членство в ЕС.\r\nИзбирателните комисии продължиха изборния ден с един час, а премиерът Еди Рама призова гражданите да гласуват, предаде IBNA.\r\nПредставители на Централната избирателна комисия заявиха, че избирателната активност е била 45.17 %, което е рекордно нисък резултат.\r\nОт Демократическата партия заплашиха да бойкотират резултата, заради притеснения относно честността на проведените избори. От Социалистическото движение за интеграция заявиха, че един от представителите им е бил ранен „при въоръжен инцидент пред избирателна секция“. Полицията разследва този, както и други подобни случаи.\r\nВъпреки че официалното преброяване започна малко след затварянето на избирателните секции, в три града, основните политически сили се съгласиха преброяването да започне на сутринта на 26.06. Решението на политиците от Шкодра, Дуръс и Аргирокастро бе наречено незаконно от председателят на Централната избирателна комисия.", "date": "2017-06-26", "title": "По предварителни данни Социалистическата партия печели изборите в Албания (ОБЗОР)"}
{"url": "http://www.focus-news.net/news/2017/06/26/2408800/burgas-55-godishen-turski-grazhdanin-e-zaginal-na-myasto-sled-kato-se-blasnal-s-mototsiklet-posledovatelno-v-2-avtomobila-na-patya-burgas-malko-tarnovo.html", "text": "На 24 юни т. г. около 13.00 ч. на пътя Бургас – Малко Търново, малко след Звездец в местността „Айдар дере” в посока Малко Търново, в условията на десен завой, мотоциклетистът К.С., 55-годишен, турски гражданин, управляващ мотоциклет „БМВ JS 1200”, с турска регистрация, навлиза в лентата за насрещно движение и се удря челно в лек автомобил „Фиат Добло”, с турска регистрация, пътуващ към Бургас, управляван от 42-годишния И. А. от с. Жеглерци, общ. Тервел, обл. Добрич, а впоследствие и в движещия се зад „Фиата” „Рено Флуенс”, с турска регистрация, управляван от турския гражданин Е. Я. Това съобщиха от ОДМВР-Бургас. На място загинал мотоциклетистът К. С.", "date": "2017-06-26", "title": "Бургас: 55-годишен турски гражданин е загинал на място, след като се блъснал с мотоциклет последователно в 2 автомобила на  пътя Бургас – Малко Търново"}
{"url": "http://www.focus-news.net/news/2017/06/26/2408802/blagoevgrad-gradat-otnovo-priema-lyubimi-balgarski-izpalniteli.html", "text": "Музикално турне, което събра едни от любимите български изпълнители, ще завладее Благоевград. Това съобщиха от пресцентъра на Община Благоевград. Културният център на Югозапдна България ще посрещне на голямата сцена на площад „Георги Измирлиев“ балет Nova ,DJ Doncho, VenZy, Пламен и Иво, Михаела Маринова, СкандаУ, DARA, Михаела Филева, Pavell & Venci Venc', Тита, Криско, както и Кристиан Костов. За всички почитатели на хитовата българска музика изпълнителите са подготвили да представят най-популярните и най-новите си песни.\r\nНа третия концерт от турнето двадесет късметлии ще получат възможността да посетят бекстейджа и да се срещнат с едни от любимите български изпълнители. Избраните на случаен принцип победители ще могат да доведат приятел, с когото винаги са 2х2 и да се включат в звездното парти, което ще се вихри зад сцената. \r\nНа концерта в Благоевград очакваме да видим още нови и оригинални хореографии, съпровождащи любимите български хитове. Огнените прически и тоалети на изпълнителите отговарят не само на летните тенденции, но и на настроението им. Изпълнителите обещават много изненади за благоевградчани, сред които е и името на звездния репортер, от когото ще научим много нови подробности от „кухнята“ на турнето.", "date": "2017-06-26", "title": "Благоевград: Градът отново приема любими български изпълнители"}
{"url": "http://www.focus-news.net/news/2017/06/26/2408803/afp-kitayski-sad-osadi-19-sluzhiteli-na-avstraliyska-komapniya.html", "text": "Китайски съд осъди 19 служители на австралийската компания „Краун ризортс“, предава AFP.\r\nОсъдените се признаха за виновни в обвинения за хазарт. Трима от осъдените са австралийци, които получават присъди от по няколко месеца. \r\nИзпълнителният вицепрезидент на компанията Джейсън О’Конър получи  10-месечна присъда, докато другите двама австралийци получиха по 9 месеца, заяви австралийският генерален консул в Шанхай, Греъм Механ.  Симеон Миланов", "date": "2017-06-26", "title": "AFP: Китайски съд осъди 19 служители на австралийска комапния"}
{"url": "http://www.focus-news.net/news/2017/06/26/2408806/press-tv-yemenskiyat-flot-utseli-sauditski-boen-korab.html", "text": "Йеменският флот обяви, че силите му са уцелили боен кораб, принадлежащ на водената от Саудитска Арабия коалиция по крайбрежието на пристанището Мукха, предава иранскиятPress TV.\r\nВоенен източник заяви, че саудитският кораб е бил уцелен с „подходящо оръжие“.\r\nСпоред местния източник, саудитският кораб е извършвал „враждебни действия в териториалните води на Йемен“.\r\nТова не е първият случай, при който саудитски кораб е нападнат по крайбрежието на Йемен. Симеон Миланов", "date": "2017-06-26", "title": "Press TV: Йеменският флот уцели саудитски боен кораб"}
{"url": "http://www.focus-news.net/news/2017/06/26/2408807/sofiya-vavezhda-se-vremenna-organizatsiya-na-dvizhenieto-za-provezhdane-na-godishni-nagradi-na-balgarskata-filmova-akademiya.html", "text": "Въвежда се промяна в организацията на движение с цел отразяване на Годишни награди на българската филмова академия на 26 юни 2017 г. Това съобщиха от пресцентъра на Столична община. От 08.00 до 21.00 часа на 26 юни 2017 г. се забраняват престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Георги Бенковски” между бул. „Цар Освободител” и ул. „Аксаков” , от страната на четните номера.", "date": "2017-06-26", "title": "София: Въвежда се временна организация на движението за провеждане на Годишни награди на българската филмова академия"}
{"url": "http://www.focus-news.net/news/2017/06/26/2408792/rakovodstvoto-na-mvr-shte-provede-natsionalno-saveshtanie.html", "text": "Национално съвещание на ръководството на МВР ще се проведе от 11.00 часа в сградата на ГД „Национална полиция“. Това съобщиха от пресцентъра на МВР. На заседанието е поканен да присъства министър-председателят Бойко Борисов. Предвидени са и изявления за медиите около 12.00 часа.", "date": "2017-06-26", "title": "Ръководството на МВР ще проведе национално съвещание"}
{"url": "http://www.focus-news.net/news/2017/06/26/2408808/deutsche-welle-merkron-i-badeshteto-na-evropa.html", "text": "Пресконференция, изпълнена със символизъм - преди броени дни канцлерът на ФРГ Ангела Меркел и френският президент Еманюел Макрон обсъдиха в Брюксел бъдещето на Европа. От това доколко успешна ще бъде съвместната им работа, зависи и успехът на Европейския съюз, коментира Deutsche Welle.\r\nТази пресконференцията, изглежда, е начало на голямата европейска дружба. Перфектната двойка на една сцена: невъзмутимият канцлер, с нейния внушителен опит и младият президент, изпълнен с неизчерпаема енергия. Той придава на сътрудничеството нов импулс и чувство за свеж полъх, а тя споделя с французина дълбоките си познания по европейска и международна политика. Заедно те са по-силни, отколкото поотделно. Стартиране на френско-германския мотор\r\n\"Ако Германия и Франция искат да работят заедно, тогава и Европа ще се движи напред. Това е предпоставка за нашето съвместно бъдеще\", отбеляза Макрон, който спечели президентските избори в родината си като проевропейски кандидат и сега се утвърждава в качеството си на лидер в рамките на първото си изявление на среща на високо равнище на ЕС в Брюксел. \r\nС изказванията си френският държавен глава съживи духа на сътрудничеството. Той напомни как някога \"старият канцлер\" Хелмут Кол и бившия президент Франсоа Митеран също са работили заедно рамо до рамо в името на европейската идея. В отговор Меркел, усмихваща се леко, но забележимо, заяви, че с миналото се занимават историците, докато нейната цел е да бъде намерено решение за настоящето. И докато Макрон произнасяше високопарна реч, германският канцлер се опитваше да го сдържа, като не му позволява да се отклонява от темите. Това може да се работи и в бъдеще: в търсене на баланс между политическите въпроси и практическите цели. Сигнал за единство\r\nГермания и Франция отново се утвърждават като движеща сила в Европа. И сега е точният момент за това. След няколко години на политически вълнения в Европейския съюз, продължителни кризи и игнориране на проблемите на ЕС, трябва да бъде даден отговор на въпросите кои сме ние и къде искаме да отидем?\r\nТук трябва да бъде зададен и един ироничен въпрос - колко от нас искат да и занапред да вървят заедно? Ангела Меркел даде отговор, споменавайки за \"Европа 27\". Макар и досаден, Брекзитът е неоспоримо събитие, което обаче не е фокус на европейската политика. Упълномощените да водят преговорите за \"развода\" между Брюксел и Лондон трябва да изготвят всички детайлни решения по него, а след това правителствата и лидерите на страните от Общността - да приемат окончателните решения. Британският премиер Тереза Мей се опита да превърне последната среща на върха на ЕС във форум на своите идеи и желания - ход, който срещна достатъчно хладен отпор. \r\nПариж и Берлин отдавна обмислят как да конструират бъдещето, а не миналото. Може би няма да намерят революционни идеи, но все пак има решимост за решаване на вътрешните проблеми. \"Европа трябва да защитава по-добре гражданите\", подчерта Макрон. И с това той няма предвид само сътрудничеството в областта на отбраната, но също и защитата на европейската икономика от дъмпинг. Меркел се застъпва за свободната търговия и категорично се противопоставя на протекционизма. В това отношение думите й са насочени срещу САЩ: ако Вашингтон не остави отворен пазара си за европейските компании, то и американският бизнес ще се сблъска със затворените врати на ЕС. \r\nЛидерите на две страни, както и по-рано, поставят акцентите върху различни проблеми, но и двамата гледат в една посока. Те искат задълбочаване на интеграцията в Европа, дори и това да доведе до изменение на основополагащите закони на ЕС. Общността трябва да промени своите ценности и да стане по-солидарна, да убеди гражданите на ЕС с реални действия, а не с думи. Ефектът от Брекзита вече отшумява и в страните от ЕС евроскептицизмът отслабва. Щастливо бъдеще или все пак нещо ще се обърка?\r\nАко погледнем как Меркел и Макрон единодушно излагат възгледите си, ни се иска много да повярваме в щастливото бъдеще. В спасителните идеи, които се появяват благодарение на големите трудности. От въодушевлението и оптимизма, които струяха от последната среща на високо равнище в Брюксел на мнозина може би им се зави свят. \r\nВ ситуация, в която Европа е обезкуражена от кризата с бежанците и Брекзит, а Доналд Тръмп всява още по-голяма неувереност, се появява млад политик, които придава на единна Европа нова динамика. Той също може да поеме на гърба си част от товара \"лидер на западния свят\", който с времето може да стане непосилен за Ангела Меркел. Един от примерите: Макрон открито изказа мнението си за източноевропейските страни, които считат ЕС за своя каса, а солидарността - за улица с еднопосочно движение. \r\nНо завишените очаквания може да доведат до разочарование. За начало Макрон трябва да покаже във Франция, че може да убеди съгражданите си в необходимостта от реформи, преди да мисли за промените в ЕС. Не бива преждевременно да бъдат раздавани похвали. Но сред съюзниците си Макрон може да разчита на германския канцлер, която действа преди всичко прагматично и отчасти прозаично с цел постигане на възможното, и едва след това се заема с представите за далечното бъдеще. Ако имаме късмет, то заедно Макрон и Меркел може да се превърнат в достатъчно внушителна сила, да поставят началото на нова ера на стабилност - тази на \"МерКрон\". Тереза Герова", "date": "2017-06-26", "title": "Deutsche Welle: \"МерКрон\" и бъдещето на Европа"}
{"url": "http://www.focus-news.net/news/2017/06/26/2408805/nimh-zhalt-kod-za-opasno-visoki-temperaturi-e-obyaven-za-18-oblasti-v-stranata.html", "text": "Жълт код за опасно високи температури е обявен за 18 области в страната, сочи справка на сайта на Националния институт по метеорология и хидрология (НИМХ) при БАН. Предупреждението е в сила за областите Видин, Враца, Монтана, Плевен, Ловеч, Габрово, Велико Търново, Русе, Силистра, Кюстендил, Благоевград, Пазарджик, Пловдив, Стара Загора, Сливен, Ямбол, Хасково и Кърджали. Очаква се горещо време с максимални температури около и над 35°. При тази степен на предупреждение са възможни здравни проблеми за чувствителни и болни хора, възрастни и деца.", "date": "2017-06-26", "title": "НИМХ: Жълт код за опасно високи температури е обявен за 18 области в страната"}
{"url": "http://www.focus-news.net/news/2017/06/26/2408801/interfaks-prezidentat-na-kolumbiya-potvardi-smartta-na-shest-dushi-pri-potavaneto-na-turisticheskiya-korab.html", "text": "След потъването на туристическия кораб в Колумбия, шест души загинаха, а 31 се считат за изчезнали, потвърди президентът на страната Хуан Мануел Сантос, предава Интерфакс.\r\nТой заяви пред журналисти, че „в настоящия момент, са загинали шест души, а 31 са  изчезнали“.\r\nПо-рано представителят на местната власт Маргарида Монкада каза, че потвърдените смъртни случаи са девет. Симеон Миланов", "date": "2017-06-26", "title": "Интерфакс: Президентът на Колумбия потвърди смъртта на шест души при потъването на туристическия кораб"}
{"url": "http://www.focus-news.net/news/2017/06/26/2408809/vratsa-mitropolit-grigoriy-shte-otsluzhi-zaupokoyna-liturgiya-v-hram-sv-nikolay-mirlikiyski-chudotvorets-po-povod-6-mesetsa-ot-konchinata-na-mitropolit-kalinik.html", "text": "Днес се навършват 6 месеца от кончината на Врачанския митрополит Калиник, предаде репортер на Агенция \"Фокус\". По този повод във врачанския храм \"Св. Николай Мирликийски Чудотворец\", където се намира гробът му, ще бъде отслужена заупокойна света литургия.\r\nЗаупокойната света литургия за Врачанския митрополит Калиник ще оглави Негово високопреосвещенство Врачанският митрополит Григорий. Началото е в 09.00 часа. В Литургията ще вземат участие врачански свещеници. В края на Литургия ще бъде отслужена и панихида на гроба на митрополит Калиник. \r\nНикола ПЕТКОВ", "date": "2017-06-26", "title": "Враца: Митрополит Григорий ще отслужи заупокойна литургия в храм \"Св. Николай Мирликийски Чудотворец\" по повод 6 месеца от кончината на митрополит Калиник"}
{"url": "http://www.focus-news.net/news/2017/06/26/2408811/denyat-26-yuni-v-svetovnata-istoriya.html", "text": "2014 г. \r\nГермания улеснява визовите процедури за украински евреи, поради учестените антисимитски прояви в Украйна. За 25 години в Германия се заселват 200 000 евреи.2013 г. \r\nВ Монголия се провеждат президентски избори, на които е преизбран Елбегдорж Цахиагийн.2013 г. \r\nМинистър-председателят на Австралия Джулия Гилард подава оставка, след като за нов председател на Либералната партия е избран бившият министър-председател Кевин Ръд.2012 г. \r\nКомитетът на сената на САЩ одобрява закон известен като „Списъкът на Магницки“, предвиждащ санкции за руски политици и чиновници нарушаващи правата на човека и имащи отношение към зверското убийство в ареста на руския адвокат Сергей Магницки обвинен в укриване на данъци.2006 г. \r\nИталианското правителство в качеството си на депозитар на основните договори на Европейския съюз приема ратифицирания от Австрия през 2005 г. Договор за присъединяване на България и Румъния към ЕС.2012 г. \r\nГрад Стоктън в щата Калифорния банкрутира.2000 г. \r\nВатикана обявила, че през 1981 г. подрастващите от португалския град Фатима получили видение от дева Мария, предсказало покушение над римския папа. 2000 г. \r\nОфициално е съобщено, че благодарение на съвместни усилия на учени от САЩ, Англия, Франция, Германия, Япония и Китай е завършено дешифрирането на 97 % от човешкия ДНК – код.1995 г. \r\nВ Аддис-Абеба е стреляно по автомобила на президента на Египет Хосни Мубарак.1988 г. \r\nЗа първи път 26 юни се отбелязва като Международен ден за борба с наркоманията, по решение на Общото събрание на ООН от 1987 г.1982 г. \r\nПриключва посещението на гръцкият министър-председател Андреас Папандреу. Подписана е дългосрочна програма за развитие на икономическото сътрудничество.\r\nАндреас Папандреу е гръцки политик. Основател и председател на Общогръцкото социологическо движение (ПАСОК). От 1981 г. е министър на отбраната на Гърция. Два пъти заема поста на министър председател в периодите - 1981-1989 г. и 1994-1996 г.1977 г. \r\nКралят на рока Елвис Пресли (1935 - 1977) изнася в Индианополис последния концерт преди смъртта си. Той умира два месеца по-късно. Американският певец, китарист, киноактьор, наречен \"крал на рока\", е роден на 8 януари 1935 г. в Тюпело, Мисисипи. Музикалната си кариера започва случайно: изпълнява непретенциозни песни, съчетаващи ритъм-енд-блус, кънтри-енд-уестърн и госпъл. През 1953 г. записва една от тези песни срещу 4 долара във фирмата \"Сън Рекърдс\" (продуцент Сам Филипс). На следващата година Сам Филипс го кани отново и той дебютира вече професионално с \"Всичко е наред\" (рокабили). Следват изяви в \"Гранд Оул Опри\" в Нешвил, през септември - по радиото, през март 1955 г.- по телевизията. През април същата година се среща с полк. Томас Паркър, който се заема с делата му, през май негови песни влизат в класациите за кънтри-енд-уестърн, а до края на 1955 г. \"RCA\" го откупува от \"Сън Рекърдс\". В началото на 1956 г. записва \"Хотелът на разбитите сърца\", на 28 януари 1956 г. се представя по националната телевизия. След появата на \"битълсманията\" почти престава да концертира, а песните му звучат само във филми. В първия си филм \"Обичай ме нежно\", Пресли се снима през 1956 г. През 1969 г. се завръща отново на сцената, като се утвърждава с участието си в шоупрограмите на Лас Вегас. За международното му признание в началото на `70-те години допринася предаваният чрез спътник концерт от Хавайските острови (1973), който е гледан от над 2 милиарда зрители в 40 страни. Въпреки огромната си известност, Пресли няма изнесени концерти извън САЩ, като се изключат три участия в Канада през 1957 г. и едно импровизирана изява в Париж през 1959 г. Умира от сърдечен удар на 16 август 1977 г. в Мемфис, Тенеси, САЩ в луксозното си имение \"Грейсланд\", превърнато по-късно в музей.1976 г. \r\nВ Торонто (Канада) е открито най-високото здание в света, към 1976 година Националната кула (553,34 м). Впоследствие рекордът е надминат през 2007 г. от Бурж Халифа в Дубай (828 метра) и през 2011 г. от строящата се кула Sky Tree в Токио с височина 634 метра.1975 г. \r\nМинистър - председателката на Индия Индира Ганди е обвинена от опозицията в подправяне на изборните резултати, благодарение на което е спечелила властта в страната.\r\nИндира Ганди е индийска общественичка и държавник. Дъщеря на Джавахарлал Неру. Получава образованието си в Швейцария, Англия и Индия. Член е на партията Индийски национален конгрес и един от лидерите й от 1938 г. Участничка е в национално-освободителното движение. От 1964 г. заема различни министерски постове. Индира Ганди е министър-председател на Индия в периода 1967-1977 г. и отново от 1980 до 1989 г. Става жертва на атентат, организиран от политическите й противници. Застреляна е от нейн охранител в Делхи.1968 г. \r\nСАЩ връща правата върху островите Ио Джима и Бонин на Япония. Островите са разположени в западната част на Тихия океан, в архипелага Вулканови острови на 1200 км югоизточно от Токио. Ио Джима е под контрола на Япония до 1945 г., когато преминава под контрола на САЩ. Островът става сцена на военни действия между японски и американски войски по време на Втората световна война. Убити са около 21 хиляди японски войници, а пленените са около 1000. Жертвите от американска страна наброяват 28 хиляди души. Островът е от изключително значение заради стратегическото си разположение.1960 г. \r\nБританска Сомалия получава независимост. Създава се Сомалийската Демократична Република от две бивши колонии: Британска и Италианска Сомалия. Първият президент на републиката става Аден Абдула Осман Даар. На 18 май 1991 г. британската част на Сомалия се отделя, но това остава без признание от международната общност.1960 г. \r\nПровъзгласена е независимостта на Мадагаскар. Денят е обявен за национален празник на републиката.1959 г. \r\nОфициално е открит водният канал Сейнт Лорънс Сийуей, който свързва Монреал, Канада и Огденсбург, Ню Йорк. На официалната церемония присъстват кралица Елизабет и президентът на САЩ Дуайт Айзенхауер. Идеята за такъв канал датира от края на деветнадесети век. На 13 май 1954 г. е подписан актът “Уайли-Дендър Сийуей” и така водният път става реалност. Каналът е с дължина 114 мили и се намира в река Сейнт Лорънс. Дава възможност на големи кораби и танкери да достигнат от Атлантическия океан до Дулът, Минесота, и големите езера. Съоръжението спестява разходите по превоза на стоки от Средния запад.1949 г. \r\nВ Белгия се провеждат първите парламентарни избори, в които право на глас получават и жените. Комунистите напускат коалиционното правителство, което вече не може да функционира. Християнсоциалистите сформират нова коалиция, която прави серия от икономически реформи, основава централен икономически съвет, както и съвет по управление.1945 г. \r\nПредставители на 50 държави подписват в Сан Франциско хартата за създаване на ООН, влязла в сила на 24 октомври с.г.\r\nОрганизация на обединените нации (ООН, UN) е създадена по инициатива на участниците в антихитлеристката коалиция по време на Втората световна война. Учредители на ООН са 50 държави. Приетият Устав влиза в сила на 24 октомври 1945 г. Този ден е обявен за международен ден на ООН. Седалището на ООН е Ню Йорк. ООН има центрове във Виена и Женева. Целите на ООН, записани в Устава са: поддържане на международния мир и сигурност, предотвратяване и премахване на заплахите за мира и прекратяване на агресивните актове, уреждане или разрешаване с мирни средства на международни спорове или ситуации, които могат да доведат до нарушаване на мира, развиване на дружеските отношения между нациите чрез уважаване принципа на равноправието и самоопределянето на народите, осъществяване на сътрудничество при разрешаване на международни проблеми от икономически, социален, културен и хуманитарен характер; уважаване правата на човека и основните свободи за всички без разлика на раса, пол, език и религия; осъществяване на централизация чрез съгласуване действията на държавите, насочени към достигане на тези цели. Главни органи: Общо събрание, Съвет за сигурност на ООН, Икономически и социален съвет, Съвет за попечителство на ООН, Международен съд на ООН и Секретариат. \r\nБългария е член на ООН от 14 декември 1955 г. Швейцария е член от 2002 г. България е била три пъти непостоянен чл. на Съвета за сигурност на ООН (1966 г., 1986 г. - 1987 г., 2002 г. - 2003 г.); председател на Съвета за сигурност през септември 2002 г.1941 г. \r\nФинландия се включва във Втората световна война на страната на Германия срещу Съветския съюз. Преди това Финско-Руската война от 1939 до 1940 г. е резултат от искането на Съветския съюз да бъде демилитаризирана линията Манерхайм (укрепления по продължение на провлака Карелиа), отдаване под наем на морската база Ханко и отстъпване на редица острови във Финския залив. В замяна Русия предлага области без стойност по източната граница на Финландия. Резултатът от конфликта е капитулацията на Финландия и отстъпване пред исканията на руснаците. През юни 1941 г. военните действия между двете страни са подновени.1925 г. \r\nВ Холивуд се състои премиерата на филма на Чарли Чаплин “Златна треска”.\r\nЧарли Чаплин (Чарлз Спенсър) е английски актьор, сценарист, режисьор, продуцент и композитор от английски произход. Роден е на 16 април 1889 г. Израства в Лондон в семейство на артисти от мюзикхола. От 1898 г. пее и танцува на сцената. От 1907 г. е в трупата на Фред Карно, където усъвършенства майсторството на акробатиката, пантомимата, клоунската техника и неподражаемия си актьорски талант. При гостуването на Карно в САЩ (1913 г.) подписва договор с “Кийстоун” и започва да се снима под ръководството на Макс Сенет, дебютирайки в “Да си изкараш хляба” (1914 г.). Постепенно изгражда образа на своя персонаж - този на джентълмена - скитник с големи обувки, кърпено сако, бастунче, мустачки и благородно сърце за изпадналите в беда. През 1914 г. се снима в 34 филма, (от които около половината поставя по свой сценарий), придобива голяма популярност и получава творческа независимост. В периода 1915 г. - 1916 г. работи за “Есеней”, а през 1916 г. - 1917 г. - за фирмата “Мючуъл”, създавайки свои пълноценни авторски филми. Някои от филмите, в които участва Чарли Чаплин са: “Завербуваният” (1915 г.), “Полиция” (1916 г.), “Спокойната улица” (1917 г.), “Имигрантът” (1917 г.). Работейки за фирмата “Фърст Нешънъл” (1918 г. - 1923 г.) В тези свои филми Чарли Чаплин защитава концепцията си за трагикомедията, която става основно качество и принос за изкуството и образите му. През 1923 г. създава своя фирма - “Чарлс Чаплин филм корпорейшън”. От 1923 г. започва да снима авторски пълнометражни филми Умира в Лондон на 25 декември 1977 г.1904 г. \r\nФинландия се включва във Втората световна война на страната на Германия и срещу Русия.1906 г. \r\nВ Льо Ман, Франция се провежда първото в света автомобилно състезание.1857 г. \r\nИзвършено е клане в Канпур, Индия. Водач на индийските батальони срещу англичаните е Нана Сахиб. Той изпраща известие на английския водач Сър Хю Уийлър, като го предупреждава за атаката и му гарантира безопасно преминаване през Канпур. В последствие Сахиб нарушава уговорката и напада Уийлър, който по-късно се предава и е убит.1843 г. \r\nХонг Конг е обявен за Британска кралска колония, като неин пръв губернатор се нарича Сър Хенри Потингер. Сложено е началото на първите 100 години английско управление.1498 г. \r\nИзобретена е първата четка за зъби. 1483 г. \r\nРегентът и чичо на непълнолетния монарх на Англия Едуард Пети, Ричард Глостерски извършва преврат и се провъзгласява за крал на Англия под името Ричард Трети. Съдбата на дванадесетгодишния Едуард и по-малкия му брат остава неизвестна. В творчеството си Шекспир споменава за тяхната насилствена смърт чрез удушване.На тази дата са родени:1927 г. \r\nРоден е Владимир Яковлевич Мотил - руски режисьор. През 1948 г. завършва Свердловския театрален институт, а през 1957 г. Уралския институт. В периода 1948 г. - 1957 г. е театрален режисьор в Урал, Сибир и в Свердловската киностудия. През 1963 г. дебютира в Таджикистан с филма “Децата на Памир”. Привличат го фолклорните мотиви и класическите динамични и приключенски сюжети с романтичен оттенък: “Женя, Женичка и Катюша” (1967 г.), “Бялото слънце на пустинята” (1970 г.), “Звезда на пленителното щастие” (1975 г.), “Лес” (1980 г.), “Да се разделим с добро” (1991 г.), “Несут меня кони” (1996 г.).1925 г. \r\nРоден е Павел Иванович Беляев - руски летец, космонавт. Участва във Втора Световна война на Източния фронт срещу Япония. През 1959 г. завършва Военновъздушната академия. Командир е на космическия кораб \"Восход - 2\", който е изведен в орбита на 18 март 1965 г. За 26 часа в Космоса извършва 17 обиколки около Земята, като изминава повече от 720 000 км. Умира на 10 януари 1970 г. в Москва.1898 г. \r\nРоден е Вили Месершмит, германски авиоинженер (1898 - 1978). Самолетите, носещи неговото име, играят главна роля в германската авиация по време на Втората световна война.1892 г. \r\nРодена е Пърл Бък - американска писателка, лауреат на Нобелова награда за литература за 1938 г. През 1929 г. публикува романа \"Източен вятър, западен вятър\", а през 1931 г. - романа \"Земя\", посветен на китайското село. Темата за Китай неизменно присъства в творчеството й. Такава е тематиката на творбите \"Синове\" (1932 г.), \"Майка\" (1934 г.). През 50 - те години създава социално - битови и \"семейни\" романи, чиито сюжети са почерпени от съвременния и американският живот (под псевд. И. Седж): \"Призови утрото\" (1959 г.) и др. Занимава се активно с публицистика. Умира на 6 март 1973 г. в Данби, Върмонт.1877 г. \r\nРоден е Ян Фрицевич Фабрициус - руски военачалник. През 1916 г. той постъпва в армията, воюва на Западният фронт като старши подофицер (сержант) в Първи латишки стрелкови полк. След Октомврийската революция застава на страната на болшевиките. В периода 1918 г. - 1919 г. е комисар на Латвийските болшевишки войски. Участва в Гражданската война като командир на бригада; включва се в потушаването на Кронщадския метеж (1921 г.), насочен срещу терора и насилието на болшевишката власт срещу селяните и демократичните сили в руското общество. След Гражданската война е командир на дивизия, корпус и помощник - командващ на Кавказката армия. Загива при авиационна катастрофа на 24 август 1929 г., около Сочи.1866 г. \r\nРоден е Джордж Молино - лорд Карнарван (1866 - 1923). Заедно с археолога Хауърд Картър е ръководител на английската експедиция, която през 1922 година открива в Египет гробницата на Тутанкамон. Загадъчната му смърт през 1923 година подхранва слуховете за \"проклятието на фараона\".1824 г. \r\nРоден е английският физик Уйлям, лорд Келвин Томсън. Той е един от основателите на термодинамиката и кинетичната теория на газовете, член е на Лондонското кралско дружество (от 1851 г., през 1890 г. - 1895 г. е президент на дружеството). Завършва университетите в Глазгоу и Кеймбридж (1843 г. - 1845 г.). Работи в Париж при А. В. Реньо (1845 г. - 1846 г.). В периода 1846 г. - 1899 г. е професор в университета в Глазгоу. През 1892 г. е удостоен с титлата лорд Келвин за големи научни заслуги. Публикува изследвания по физика още като студент. През 1845 г. разработва електрически метод за получаване на изображения, а след това под влиянието на Дж. П. Джаул се занимава с фундаментални проблеми на топлинната теория, предлага абсолютната температурна скала (1848 г.), формулира втория принцип на термодинамиката (1851 г.) и въвежда понятието “разсейване на енергията”. Изказва хипотезата за “топлинната смърт” на Вселената. През 1851 г. открива изменението на електрическото съпротивление на феромагнетиците при тяхното намагнитване (ефект на Томсън). В периода 1853 г. - 1854 г. заедно с Джаул открива ефекта на охлаждане на газове при тяхното адиабатично разширяване (ефект на Джаул - Томсън). През 1856 г. предсказва явлението пренасяне на топлина чрез електрически ток. Във връзка с проблема за осъществяване на телеграфна връзка по трансатлантически кабел създава теорията за електромагнитните колебания. Разработва различни въпроси от хидродинамиката, астрофизиката, геофизиката и т. н. Автор е на теорията за вихровото движение, въвежда теоремата за запазване на циркулацията в идеална течност. Конструира електроизмервателни уреди и усъвършенства редица мореплавателни инструменти. Умира на 17 декември 1907 г. в Ларгс, близо до Глазгоу. Погребан е в Лондон.На тази дата умират:1970 г. \r\nУмира Михаил Михайлович Шемякин - руски химик органик, академик (1958 г.). Роден е на 26 юли 1908 г. в Москва. Той е Член на Германската академия на естествоизпитателите “Леополдина” (1968 г.) , Френското химическо дружество (1958 г.) , Европейският. комитет по химия на пептидите (1958 г.). Завършва Московския университет през 1930 г. Работи в Научноизследователския институт за органични полупродукти и оцветители в периода 1930 г. - 1935 г., във Всесъюзния институт за експериментална медицина в годините между 1935 г. - 1945 г., в Института по биологична и медицинска химия към АН на СССР (1945 г. - 1961 г.) , в Института по органична химия (1957 г. - 1960 г.) , в Института по химия на природните съединения (1959 г. – 1970 г., където е директор; днешен Институт по биоорганична химия “М. М. Шемякин”). Изследванията и научните му трудове са в областта на теоретичната и органичната химия и химията на природните съединения. Заедно с А. Е. Браунщайн разработва общата теория на действието на пиридоксалевите ферменти (1952 г.) , синтезира антибиотика тетрациклин.1856 г. \r\nУмира Макс Щирнер (псевдоним на Каспар Шмид) - германски философ - младохегелианец, идеолог на анархизма. Роден е на 25 октомври 1806 г., Байройт. В книгата си “Единственият и неговата собственост” (1845 г.) се опитва да прокара последователно гледната точка на солипсизма в антропологията, етиката и правото. Изходен теоретичен пункт на неговия светоглед се явява тезисът за самосъзнанието като творческа сила на историята. Понятията “човек”, “право”, “морал” се трактуват от Щирнер като “призраци”, отчуждени форми на индивидуалното съзнание. Отричайки всякакви норми на поведение, утвърждава, че първоизточници на правото и морала са силата и могъществото на отделната личност. “Човекът” е длъжен да търси не социалната, а “своята” собствена свобода. В основата на възгледите на Щирнер лежат нихилизмът и анархизмът, които през 40 - те и 50 - те години на XIX в. имат определен успех сред интелигенцията и оказват влияние върху М. А. Бакунин, Ф. Ницше и др.1754 г. \r\nУмира Луи Каравак - френски живописец. Той е роден през 1684 г. в Марсилия и е гасконец по рождение, като принадлежи към династията Каравак, чиято дейност е свързана с украса на кораби, а по-късно на галерии. Луи започва дейността си в Марсилия. През 1715 г. постъпва на служба в царския двор в Париж като живописец. През 1716 г. е извикан в Русия от Петър Велики. Каравак създава няколко портрета на императора ( на снимката) , Екатерина Първа, Елисавета Петровна и др. С бароковия си и рококо стил неговите батални сцени оказват влияние върху руския портрет от средата на 18-ти век.1541 г. \r\nЗавоевателят на Перу Франсиско Писаро, испански конкистадор, е убит от свои бивши офицери. Участва в експедициите на А. Охеда по бреговете на Южна Америка (1509 г.) , в завладяването на Панама (1510 г.) и Перу (1532 г. – 1536 г., територия на инките). Използва междуособните войни сред индианците и разграбва и унищожава тяхната държава Тахуантинсую. През 1535 г. основава гр. Лима. Потушава жестоко въстанието на инките (1535 г. - 1537 г.) . Убит е в борбата за власт и разпределяне на плячката.363 г. \r\nУбит е римският император Юлиан, наричан от християнската историография Юлиан Апостат (Отстъпник). Управлява Римската империя от 360 до 363 година. При възкачването си на престола прекратява преследванията на езичниците и разрушаването на храмовете им. В Едикт за толерантността от 362 година разпорежда да бъдат отворени отново езическите храмове. Предприема действия срещу християнските свещеници и църкви, които нарича \"костници\", заради съхраняваните в тях свети мощи. Нарича Исус Христос \"Галилееца\", като отрича божествената му същност. Получава прозвището Отстъпник, заради отричането от християнството и връщането към езичеството.", "date": "2017-06-26", "title": "Денят 26 юни в световната история"}
{"url": "http://www.focus-news.net/news/2017/06/26/2408810/stara-zagora-v-grada-se-provezhda-balkaniada-po-voleybol-za-momcheta.html", "text": "В Стара Загора се порвежда Балканиада по волейбол за момчета под 17 години. Това съобщиха от пресцентъра на Община Стара Загора.\r\nЕто и програма за срещите от Балканиадата:\r\n- 26 юни, понеделник:\r\n11:00 ч. 3-ия от Група А – 4-ия от Група Б\r\n13:30 ч. 3-ия от Група Б – 4-ия от Група А\r\n16:00 ч. 1-ия от Група Б – 2-ия от Група А\r\n18:30 ч. 1-ия от Група А – 2-ия от Група Б\r\n- 27 юни, вторник:\r\n11:00 ч. Мач за 7-о място\r\n13:30 ч. Мач за 5-о място\r\n16:00 ч. Мач за 3-о място\r\n18:30 ч. Финал.", "date": "2017-06-26", "title": "Стара Загора: В града се провежда Балканиада по волейбол за момчета"}
{"url": "http://www.focus-news.net/news/2017/06/26/2408815/ekathimerini-na-fona-na-visokite-temperaturi-v-gartsiya-prodalzhava-stachkata-na-sluzhitelite-zaeti-vav-firmite-za-sabirane-na-otpadatsi.html", "text": "На фона на покачващите се температури в Гърция служителите, заети във фирмите за събиране на отпадъци, обявиха, че ще продължат стачните си действия до четвъртък, съобщава електронното издание Ekathimerini.\r\nПродължаващите стачни действия ще усложнят допълнително ситуацията по улиците на Атина и други градове с оглед на прогнозите на синоптиците за преминаването на топлинна вълна в края на седмицата.\r\nВътрешният министър Панос Скурлетис се опита да ограничи кризата в събота, като заяви, че правителството ще внесе законодателни предложения в парламента в понеделник. Но още преди законопроектът да стигне до гласуване, профсъюзът, представляващ общинските работници, го отхвърли и потвърди първоначалния си план да продължи със стачката до четвъртък.Тереза Герова", "date": "2017-06-26", "title": "Ekathimerini: На фона на високите температури – в Гърция продължава стачката на служителите, заети във фирмите за събиране на отпадъци"}
{"url": "http://www.focus-news.net/news/2017/06/26/2408812/die-presse-balgarskoto-chernomorie-v-ochakvane-na-supersezona.html", "text": "Атрактивни плажове, препълнени хотели и безкрайни партита: туризмът в България изживява истински бум. И докато почиващите правят резервации, спокойни за сигурността си, хората от бранша се подготвят за суперсезон, коментира австрийският вестник Die Presse.\r\n„Българските курорти са безопасни и предпочитани дестинации“, увери министърът на туризма Николина Ангелкова пред парламента в София. Полицията по Черноморието призова за сътрудничеството между силите за сигурност и хотелите, за да бъде пресечена всякаква възможност за извършването на терористичен атентат. Съвместната работа включва охрана на плажовете, но и специализирано обучение на персонала. \r\nИнститутът за анализи оценки в туризма прогнозира, че през настоящата година България ще бъде посетена с 10 % повече туристи в сравнение с рекордната 2016 г., когато в страната бяха регистрирани 8,2 млн. почиващи. \r\nПо Българското Черноморие са наети и много чуждестранни работници, главно от страни като Украйна и Молдова. Това стана възможно благодарение на либерализиране на правилата за привличане на чуждестранна работна ръка – важна стъпка за развитието на туризма.Тереза Герова", "date": "2017-06-26", "title": "Die Presse: Българското Черноморие в очакване на „суперсезона“"}
{"url": "http://www.focus-news.net/news/2017/06/26/2408813/obshtina-veliko-tarnovo-kmetat-daniel-panov-shte-se-sreshtne-s-handbalistkite-ot-etar-64.html", "text": "В 11.45 часа в понеделник в Зала 302 на Общината кметът Даниел Панов ще се срещне с хандбалистките от \"Етър - 64\", които наскоро завоюваха поредната титла на България. Това съобщиха от пресцентъра на Община Велико Търново. \r\nВ 13.00 часа ще се състои пресконференция на тема, свързана с електронните услуги, предлагани от общинската администрация. Мястото отново е Зала 302.", "date": "2017-06-26", "title": "Община Велико Търново: Кметът Даниел Панов ще се срещне с хандбалистките от \"Етър - 64\""}
{"url": "http://www.focus-news.net/news/2017/06/26/2408804/prevantivno-informatsionniyat-tsentar-po-problemi-na-narkotitsite-v-sofiya-shte-bade-otvoren-za-poseshteniya-po-povod-mezhdunarodniya-den-protiv-upotrebata-na-narkotitsi.html", "text": "Превантивно-информационният център по проблеми на наркотиците на бул. \"Сливница\" 212 в София ще бъде отворен за посещения от 13.30 до 15.30 часа, по повод Международния ден против употребата на наркотици и незаконния наркотрафик и като част от Световната кампания срещу наркотиците, инициирана от UNODC. Това съобщиха от Столична община. Ще бъде представена цялостната дейност на центъра и възможностите за взаимопомощ.\r\nПрограмата за деня включва още Превантивен хепънинг с изложба на картини от ученици, постери, рисунки, колажи и срещи с младежи-доброволци.\r\nЩе бъде представена издадена специално за деня стихосбирка.\r\nПрез целият ден екипът на центъра ще бъде на разположение за извършване на безплатни психосоциални консултации за хора и техните семейства, свързани със зависимости. За консултациите е необходимо предварително записване на телефон: 02 944-64-97.", "date": "2017-06-26", "title": "Превантивно-информационният център по проблеми на наркотиците в София ще бъде отворен за посещения, по повод Международния ден против употребата на наркотици"}
{"url": "http://www.focus-news.net/news/2017/06/26/2408817/stara-zagora-asotsiatsiyata-za-razvitie-na-balgarskiya-sport-shte-napravi-prezentatsiya-na-deynostta-si.html", "text": "Асоциацията за развитие на българския спорт (АРБС) ще направи в Стара Загора презентация на дейността си, посветена на развитието на българския спорт и повишаването на спортната култура в България. Презентацията ще се проведе от 13:00 часа в зала \"Фоайе\" на Община Стара Загора. Това съобщиха от пресцентъра на Общината. \r\nАРБС е неправителствена организация в обществена полза, създадена през 2010 г., с основна цел устойчиво развитие на физическото възпитание и спорта в България, модернизация на съществуващата спортна инфраструктура, както и изграждане на нова, разработване, кандидатстване, реализиране и координиране на национални, общински, бюджетни, европейски, международни и други проекти.\r\nСледвайки приоритетите си, АРБС работи целенасочено за създаване на спортна култура и любов към движението и спорта.", "date": "2017-06-26", "title": "Стара Загора: Асоциацията за развитие на българския спорт ще направи презентация на дейността си"}
{"url": "http://www.focus-news.net/news/2017/06/26/2408816/umbalsm-pirogov-stabilno-e-sastoyanieto-na-dvamata-mashinisti-postradali-na-zhp-garata-v-gorna-oryahovitsa.html", "text": "Двамата машинисти, които бяха преведени снощи в \"Пирогов \" са в стабилно състояние. Имат между 10-15% изгаряне, засqгащо предимно главата и горните крайници, инхалирали са пушечни газове. Това съобщиха от пресцентъра на УМБАЛСМ \"Пирогов\". Пациентите има т.нар. тъпи наранявания по тялото, без счупвания и увреди на паренхимни органи. След преценка на лекарите от Клиниката по изгаряне, ще им бъдат направени операции.", "date": "2017-06-26", "title": "УМБАЛСМ \"Пирогов\": Стабилно е състоянието на двамата машинисти, пострадали на жп гарата в  Горна Оряховица"}
{"url": "http://www.focus-news.net/news/2017/06/26/2408819/prof-vladimir-chukov-arabist-irak-shte-se-zavarne-s-vazhna-rolya-na-politicheskata-karta-v-blizkiya-iztok.html", "text": "Ирак ще се завърне с важна роля на политическата карта в Близкия изток. Това каза в сутрешния блок „Добро утро, България“ на Радио „Фокус“ арабистът проф. Владимир Чуков. По думите му в размирния регион се наблюдава преформатирането на оси, фактор за което е загубата на територии на групировката „Ислямска държава“ и ликвидирането й на иракска територия. \"Още преди появата на джихадистите в Ирак съществуваха вътрешни противоречия и конфликти, които бяха временно замразени\", добави арабистът. „Самият Ирак, още преди появата на ИДИЛ, в своето общество се носеха вътрешни противоречия. Спомняте си колко планове имаше за преструктуриране на самата държава, за намирането на онази формула, в която трите основни общности – сунити, шиити и кюрди, да намерят такъв начин на съществуване, така че иракската държава да се завърне като основен фактор. Вътре самите общности имат търкания, като много от конфликтите бяха замразени след появата на групировката. Сега отново ще се постави въпросът какво ще бъде представителството на сунитите, тъй като „Ислямска държава“ се появи и се хранеше от недоволството на сунитите в Ирак“, обясни той. Проф. Владимир Чуков коментира още, че „Ислямска държава“, явявайки се общ враг, е успяла да сплути страните от Близкия изток. \"С изгледите групировката да бъде заличена в региона отново се възраждат старите конфликти\", обясни проф. Чуков.", "date": "2017-06-26", "title": "Проф. Владимир Чуков, арабист: Ирак ще се завърне с важна роля на политическата карта в Близкия изток"}
{"url": "http://www.focus-news.net/news/2017/06/26/2408821/umbalsm-pirogov-200-detsa-sa-preminali-prez-speshniya-travmatologichen-kabinet-na-bolnitsata-za-poslednite-3-dni.html", "text": "През спешния детски травматологичен кабинет за тези 3 дни са преминали 200 деца, а 6 се налага да останат за лечение в болницата. Сред тях има и няколко със счупвания, резултат от игра на батут. Помощ в Спешното на болницата са потърсили над 1950, от които над 290 са останали за лечение. Това съобщиха от пресцентъра на УМБАЛСМ „Пирогов“.\r\nВ университетската болница се погрижиха и за 2-те деца на румънското семейство, които пострадаха при ПТП на АМ \"Хемус\" в неделя. 7-годишното момиче и 14-годишният й брат останаха в неврохирургията на „Пирогов\" заради комоцио, а майка им е с тях като придружител. Нощта е преминала спокойно и днес предстои да им бъдат направени високоспециализирани изследвания за доуточняване на състоянието им.", "date": "2017-06-26", "title": "УМБАЛСМ „Пирогов“: 200 деца са преминали през спешния травматологичен кабинет на болницата за последните 3 дни"}
{"url": "http://www.focus-news.net/news/2017/06/26/2408823/pregled-na-osnovnite-temi-v-do.html", "text": "„Американски джазмен потопи публиката в „Двореца“ в музиката на рей Чарлз“, съобщава челото на вестник „Нова добруджанска трибуна“. Водачът на оркестъра на Рей Чарлз – соло саксофонистът Крейг Бейли, е изнесъл концерт на откритата сцена пред „Двореца“ в Балчик. Формацията е зарадвала почитателите на джаза край морето след концертите в Стара Загора, Пловдив, София и Гърция. Формацията е изпълнила оригинална музика на Бейли и аранжименти, направени за оркестъра на Рей Чарлз през последните 16 години. \r\n„40 млади балетисти си оспорваха наградата на името на Анастас Петров“, съобщава изданието. Млади балетни изпълнители от цялата страна са участвали в 18-та Национална среща на името на основоположника на българския балет Анастас Петров, роден в Добрич. Форумът е организиран от Фондация „Международен балетен конкурс – Варна“, с любезното съдействие на Министерство на културата, Община град Добрич и Драматичен театър „Йордан Йовков“. \r\nТеми от спортната страница на всекидневника – „Симеон Сакскобурготски откри новия тенис център в Албена“. Според бившия премиер този тенис комплекс ще бъде добра реклама на България. Под патронажа на Симеон Сакскобурготски в курортния комплекс е започнал тенис турнир “Royal cap”. „Българската федерация по тенис отличи Руслан Йорданов“. Той е старши мениджър „Спорт“ във ваканционното селище. Руслан Йорданов е споделил, че приема отличието от името на всички свои колеги, с които са доказали, че когато се обединят усилия, се постига и резултат. \r\n„Рекорден брой участници се включиха в Еньовденския събор край язовир Дрян“, съобщава на първа страница другият регионален вестник -  „Добруджанска трибуна“. Участвали са фолклорни групи и индивидуални изпълнители от България, Румъния и Украйна. Язовир Дрян се намира в едноименната местност край село Красен, Община Генерал Тошево. „Хиляди се събраха за песните и танците на слънчева Добруджа край Дебрене“, съобщава всекидневникът. За поредна година състави за автентичен български фолклор, групи за народни обичаи и индивидуални изпълнители са се събрали в местността „Славната канара“ за събора „Песни и танци от слънчева Добруджа“. За първи път любители на магията на добруджанската фолклорна музика се събират в историческата местност през 1968 година. Инициативата е била на родолюбци от село Стожер. \r\nОт спортната страница – „Добруджанските атлети дадоха своя принос за отборното“. Повечето добруджански атлети, включени в националния тим за участие в Европейския отборен шампионат за мъже и жени, са приключили своето участие. Последните участници в надпреварата от Първа лига е трябвало да излязат на старт вчера във финландския град Вааса. Девет точки е донесъл за отбора Георги Иванов. В дисциплината тласкане на гюле победител е станал португалецът с български корени Цанко Арнаудов.", "date": "2017-06-26", "title": "Преглед на основните теми в добруджанския печат"}
{"url": "http://www.focus-news.net/news/2017/06/26/2408825/blagoevgrad-zapochvat-smenite-na-eparhiyskiya-leten-lager-v-hadzhidimovskiya-manastir-sveti-vmchk-georgi.html", "text": "Започват смените на епархийския летен лагер в Хаджидимовския манастир \"Свети Вмчк Георги\", предаде репортер на Агенция \"Фокус\". Лагерът се организира за 24-та година. Започнат като инициатива на блаженопочиналия и приснопаметен Неврокопски митрополит Натанаил, сега продължава с благословението на неговия духовен син и настоящ Неврокопски митрополит Серафим. \r\nНикола ПЕТКОВ", "date": "2017-06-26", "title": "Благоевград: Започват смените на епархийския летен лагер в Хаджидимовския манастир \"Свети Вмчк Георги\""}
{"url": "http://www.focus-news.net/news/2017/06/26/2408824/premiera-na-film-za-edin-ot-balgarskite-vazdushni-asove-v-nedalechnoto-ni-minalo-kiril-gradinarov-shte-se-provede-v-sofiya-na-27-yuni.html", "text": "Премиера на „Авиаторът” – един филм, в който небесата помнят, ще се проведе в София, предаде репортер на Агенция \"Фокус\". \"Има ли българска авиация, ще има и българска нация!\" - думите на неизвестния автор са част от афиша на филма „Авиаторът”, който разказва за живота на един от въздушните асове в недалечното ни  минало - Кирил Градинаров. \r\nФилмът „Авиаторът” е за един от пионерите на родното въздухоплаване във време, когато България  е имала авиация и самолети – собствено производство и не един и двама летци асове кръстосвали  българското небесно пространство.Кирил Градинаров е един от тези скромни, недостатъчно извести и незаслужено забравени от днешното поколение небесни асове. \r\nНеговият син, известният български режисьор Марин Градинаров, познат ни най-вече с православните си филми като поредицата \"Път към Голгота\", филмите за св. Серафим Соболев и много други, в случая се отклонява от обичайното си амплоа на творец, за да изпълни своя синовен и патриотичен дълг пред семейство и Родина.   \r\nПремиерата на филма \"Авиаторът\" ще се състои  на 27 юни (вторник) от 18.30 часа в кино Евро Синема. Вход свободен. \r\nНикола ПЕТКОВ", "date": "2017-06-26", "title": "Премиера на филм за един от българските въздушни асове в недалечното ни  минало - Кирил Градинаров, ще се проведе в София на 27 юни"}
{"url": "http://www.focus-news.net/news/2017/06/26/2408826/makfaks-makedoniya-silni-buri-vrahletyaha-zapadnite-balkani.html", "text": "Лошото време, което обхвана Словения, връхлетя и други държави от Западните Балкани – Хърватия и Босна и Херцеговина, предава македонската информационна агенция „Макфакс“ .\r\nБурята, която започна в Словения, изтръгна дървета и разруши покриви на къщи. В Западна и Централна Словения някои пътни участъци бяха блокирани заради съборени дървета и свлачища. Щети бяха нанесени и на електрическите далекопроводи.\r\nСлед това бурята удари съседна Хърватия, засягайки най-силно Хърватското Приморие. В Новиград силният вятър, придружен с обилни превалявания, стана причина за изкореняването на десетки дървета. В Пореч вятърът понесе рекламни пана, столове, керемиди, чадъри, контейнери и кошчета за отпадъци. Въпреки че бурята в този град продължи само десетина минути, проливни дъждове запушиха канализацията, така че множество автомобили останаха под вода.Тереза Герова", "date": "2017-06-26", "title": "„Макфакс“ (Македония): Силни бури връхлетяха Западните Балкани"}
{"url": "http://www.focus-news.net/news/2017/06/26/2408827/bnb-puska-v-obrashtenie-srebarna-vazpomenatelna-moneta-han-tervel.html", "text": "От днес Българската народна банка (БНБ) пуска в обращение сребърна възпоменателна монета с нанесено частично позлатяване „Хан Тервел” от серията „Средновековни български владетели”. Това съобщиха от пресцентъра на БНБ. Тя ще се продава на касите на БНБ за 66 лева.", "date": "2017-06-26", "title": "БНБ пуска в обръщение сребърна възпоменателна монета „Хан Тервел”"}
{"url": "http://www.focus-news.net/news/2017/06/26/2408829/sport-grigor-dimitrov-zapazi-11-ta-pozitsiya-v-svetovnata-ranglista.html", "text": "Първата ракета на България Григор Димитров запазва 11-та си позиция в световната ранглиста. Българинът има 3070 точки – само с пет по-малко от поставения под номер 10 Жо-Вилфрид Цонга.\r\nБританецът Анди Мъри остава начело на ранглистата, следван от Рафаел Надал от Испания и Стан Вавринка от Швейцария. Единствената промяна в Топ 10 при мъжете е размяната на местата на Марин Чилич от Хърватия и канадеца Милош Раонич, които от днес са вече съответно шести и седми в класацията.", "date": "2017-06-26", "title": "Спорт: Григор Димитров запази 11-та позиция в световната ранглиста"}
{"url": "http://www.focus-news.net/news/2017/06/26/2408820/faz-nov-start-na-protsesa-sreshtu-balgarina-blasnal-zhena-po-stalbite-na-berlinskoto-metro.html", "text": "В понеделник, 26 юни, в Германия ще бъде даден нов старт на процеса срещу 28-годишния Светослав Стойков – българинът, блъснал млада германка по стълбите на метрото във федералната столица Берлин, съобщава националният ежедневник Die Frankfurter Allgemeine Zeitung.\r\nВ първия опит процесът бе спрян още преди четенето на обвиненията. Причината бе свързана с подозрения за пристрастие на един от съдебните заседатели, поради което съставът на съдебното жури бе изцяло подменен. \r\nАтаката бе извършена на 27 октомври 2016 г. в станция на метрото в Берлин: българинът от ромски произход, родом от Добрич, нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. \r\nВластите успяха да идентифицират нападателя на жената чрез записи от охранителните камери, които бяха направени публично достояние. Германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода от шест месеца до десет години. Тереза Герова", "date": "2017-06-26", "title": "FAZ: Нов старт на процеса срещу българина, блъснал жена по стълбите на берлинското метро"}
{"url": "http://www.focus-news.net/news/2017/06/26/2408830/blagoevgrad-pregled-na-osnovnite-temi-v-blagoevgradskiya-pechat.html", "text": "Водещо заглавие на вестник „Струма“ е: „Рибар закачи на въдицата трупа на възрастен мъж с вързани крака и ръце и камък на врата“. В статията пише, че аутопсията е показала, че 64-годишният Ивко Максимов сам е сложил край на живота си. \r\nДруго акцент от броя гласи: „8 от подписалите петицията до кмета Ат. Камбитов с искане за подкрепа художници ползват ателиета в къщите в кв. „Вароша“ срещу жълти стотинки, прибират в джоба си парите от продадените картини, а данъкоплатците им плащат разходите“. \r\nВ ежедневника четем още, че 17-годишен гимназист е изпаднал в алхохолна кома на купон със съученици в заведение в Сандански. \r\nДруго заглавие от ежедневника е: „Дупничанка, менте служителка в ОЛАФ, измами баща, че ще уреди детето му в елитно училище срещу 1 800 лв.“. В статията пише, че Соня Станимирова е осъдена на 1 година затвор.", "date": "2017-06-26", "title": "Благоевград: Преглед на основните теми в благоевградския печат"}
{"url": "http://www.focus-news.net/news/2017/06/26/2408833/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване „Зона Кюстендил” на Радио „Фокус” – Пирин и Община Кюстендил ще говорим за възможностите за развитие на фестивалния туризъм, чрез организираните в града традиционни празници и фестивали. Наш събеседник по темата ще бъде заместник-кметът на Община Кюстендил Светослав Василев. И тази година Община Кюстендил организира тест за учениците от горните класове, чрез което се предоставя възможност за получаване на еднократни стипендии. С Нели Петкова, директор на Дирекция „Култура, образование, младежки дейности и спорт”, ще разговаряме по тази тема, както и за работата на детските градини през летните месеци. Лятната ваканция е време за игри и почивка за учениците, но и възможност за участие в различни мероприятия, организирани от културните институти и младежките организации в града. За част от тези инициативи ще говорим с директора на Регионална библиотека „Емануил Попдимитров” в Кюстендил София Пейчева и с ръководителя на школата „Новите майстори” Евгени Серафимов. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017-06-26", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/06/26/2408836/gabrovo-vremenno-shte-bade-narusheno-vodopodavaneto-v-chast-ot-grada-zaradi-avarien-remont.html", "text": "Водоподаването ще бъде нарушено по три улици в Габрово, съобщиха за Радио „Фокус“ – Велико Търново от водоснабдителното дружество. За извършване на авариен ремонт без вода от 9.00 до 17.00 часа ще останат улиците „Узана“, „Борущица“ и „Рачев кладенец“. \r\nЗаради авария до 12.00 часа без вода ще останат кв. „Етъра“ и районът до „23 декември“. \r\nНадежда КРЪСТЕВА", "date": "2017-06-26", "title": "Габрово: Временно ще бъде нарушено водоподаването в част от града заради авариен ремонт"}
{"url": "http://www.focus-news.net/news/2017/06/26/2408831/pss-dobri-sa-usloviyata-za-turizam-v-planinite.html", "text": "Много добри са условията за туризъм в планините. Това съобщиха за Агенция „Фокус“  от Планинската спасителна служба (ПСС) към Българския червен кръст (БЧК). Във връзка с големия интерес на туристите към велопарковете работят лифтовите съоръжения на Ситняково, както и втора и четвърта линия на Пампорово. На другите места съоръженията не работят. Планинските спасители съветват хората да взимат предпазни мерки срещу слънцето, защото ще е силно. Най-обща препоръка на ПСС е туристите да се съобразяват с метеорологичните условия. Няма  регистрирани инциденти в планините през изминалото денонощие. Информация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2017-06-26", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/26/2408822/vratsa-duhovnata-i-svetskata-vlast-v-grada-podavat-raka-na-narkozavisimite.html", "text": "Врачанската митрополия в лицето на нейния архиерей Негово високопреосвещенство Врачанския митрополит Григорий и Община Враца чрез кмета Калин Каменов, инициират кръгла маса, предаде репортер на Агенция \"Фокус\". Събитието ще се състои на 26 юни, понеделник, когато се отбелязва Международният ден за борба с наркоманиите.\r\nВъв Враца денят ще започне с молебен за хората с различни зависимости и техните близки. Той ще бъде отслужен от Високопреосвещения Врачански митрополит Григорий в съслужение със свещеници от епархията. В 11.00 ч. в храма “Свети Николай Мирликийски Чудотворец” митрополитът и свещениците ще застанат в обща молитва пред иконата на света Богородица “Неупиваема чаша”, към която вярващите се обръщат за помощ при лечение на зависимости.\r\nКръглата маса с мотото “Изход има” ще бъде открита в 14.00 часа от Врачанския митрополит Григорий и кмета на Враца Калин Каменов в конферентната зала на Търговско-промишлената палата. В дискусиите са поканени да вземат участие свещенослужители, които работят с наркозависими, с техни родители и близки. \r\nПротоиерей Михаил Манев ще представи първия и единствен по рода си у нас Православен център за духовно обгрижване на наркозависими “Св. княз Боян Енравота” във Варна. Трудностите в пътя към изцелението ще сподели мъж, който е излекуван в този православен център от зависимостта си към наркотиците.\r\nКак може да се помогне на родителите на наркозависими ще разкаже отец Кирил Дидов от храма “Св. апостоли Петър и Павел” – София, духовен надзорник на Софийска епархия, който от години духовното обгрижва семейства с такива проблеми. Врачанският свещник Димитър Митев ще представи работата си с хора, лишени от свобода и ще говори за превенцията на употребата на алкохол и наркотични вещества сред тях.\r\nСвещеникът Андон Шавулев, който е бивш треньор по бокс, ще разкаже за спорта като превенция срещу различните зависимости и мястото му в живота на младите хора. От години той тренира момчета в боксовата зала. Отец Шавулев е предстоятел на храма “Въведение Богородично” в Благоевград.\r\nЕкспертите Стела Борисова, Ивалина Ангелова и Ирина Витанова от Превантивно-информационния център във Враца ще представят дейността си и конкретни резултати от работата с ученици. Участие в дискусиите ще вземат също училищни психолози, здравни работници, младежки медиатори, членове на обществени съвети към училищата и представители на други институции, имащи отношение към проблема. \r\nНикола ПЕТКОВ", "date": "2017-06-26", "title": "Враца: Духовната и светската власт в града подават ръка на наркозависимите"}
{"url": "http://www.focus-news.net/news/2017/06/26/2408818/dobrich-v-grada-shte-bade-otbelyazan-mezhdunarodniyat-den-za-borba-sas-zloupotrebata-i-nelegalniya-trafik-na-narkotitsi.html", "text": "В Добрич ще бъде отбелязан Международният ден за борба със злоупотребата и нелегалния трафик на наркотици. Това съобщиха от пресцентъра на Община град Добрич. Общинският съвет по наркотични вещества и Превантивно информационен център град Добрич организират по този повод следните инициативи:\r\n- Ден на отворените врати в Общинския Превантивно-информационан център по наркотични вещества на ул.“Независимост“ № 7, кабинет 805, 9.00-16.00 ч.;\r\n- Демонстрации по бойно-приложна техника, кихон и ката на “Училище по карате”, с участието на родители, организирани от Карате клуб „Самурай“, от 09.30 в Зала-Отец Паисий;\r\n- Представяне на изложба на тема: „Изкуството, спорта и децата срещу наркотиците“ /Експозиция от детски рисунки с 18 творби от Общински училища, социални услуги и школи по изобразително изкуство. Отличените творби ще получат награди от организаторите./ от 11.00 ч. в Общински младежки център „Захари Стоянов“;\r\n- Волейболен турнир от 14.00 ч. в Центъра за настаняване от семеен тип за деца и младежи без увреждания.", "date": "2017-06-26", "title": "Добрич: В града ще бъде отбелязан Международният ден за борба със злоупотребата и нелегалния трафик на наркотици"}
{"url": "http://www.focus-news.net/news/2017/06/26/2408834/veliko-tarnovo-apelativniyat-sad-shte-zasedava-po-deloto-sreshtu-filip-mihaylov-prichinil-smartta-na-dve-detsa-pri-katastrofa-kray-selo-lesidren.html", "text": "Апелативен съд – Велико Търново ще заседава по делото „Лесидрен“. В края на март Върховният касационен съд върна за ново разглеждане делото срещу 28-годишния Филип Михайлов, който блъсна и уби две 16-годишни деца край село Лесидрен, предаде репортер на Радио „Фокус“ – Велико Търново.\r\nИнцидентът стана на 11 август 2015 година. Михайлов е обвинен за това, че при управление на лек автомобил „Ауди 80” е нарушил правилата за движение по пътищата, като е превишил разрешената скорост от 90 км/ч. Той се е движил със 122,44 км/час и по непредпазливост е причинил смъртта на 16-годишните Велислава Цанкова и Марино Цветанов, както и средна телесна повреда на 15-годишната Петя Божкова.\r\nНа 1 юли миналата година Окръжен съд Ловеч осъди Филип Михайлов на 8 години затвор при строг режим, като постанови също, че той няма право да управлява моторно превозно средство за период от 10 години. Присъдата бе обжалвана от подсъдимия и частните обвинители.\r\nСлед като разгледа жалбите, Апелативният съд във Велико Търново намали наказанието на 28-годишния шофьор от 8 на 5 години. Намален бе и срокът, в който Михайлов няма право да шофира – от 10 на 7 години. Мотивите на апелативните магистрати бяха, че водачът е направил всичко зависещо от него за оказване помощ на пострадалите.\r\nСпоред върховните магистрати Апелативният съд във Велико Търново е допуснал нарушение на материалния закон, поради което 5-годишната присъда на Филип Михайлов е отменена, а делото е върнато за ново разглеждане от друг състав на Апелативния съд.\r\nНадежда КРЪСТЕВА", "date": "2017-06-26", "title": "Велико Търново: Апелативният съд ще заседава по делото срещу Филип Михайлов, причинил смъртта на две деца при катастрофа край село Лесидрен"}
{"url": "http://www.focus-news.net/news/2017/06/26/2408838/haskovo-obshtinata-zapochva-repatrirane-na-izostaveni-stari-avtomobili.html", "text": "Община Хасково започва репатриране на стари изоставени автомобили в града. Това съобщиха от Община Хасково. Изтече 3-месечният срок в който собствениците трябваше да отстранят от паркинги, междублокови пространства и улици 33 автомобила.  На всички бяха разлепени стикери, които предупреждават собствениците им да отстранят излезлите от употреба автомобили.\r\n20 от тях все още са изоставени, а собствениците са премахнали останалите. Извозването ще бъде извършено от фирма, оторизирана за изкупуване на бракувани автомобили. Акцията е съвместна между общинското звено \"Контрол, обществен ред, законност\", Общинска полиция и ОДМВР.", "date": "2017-06-26", "title": "Хасково: Общината започва репатриране на изоставени стари автомобили"}
{"url": "http://www.focus-news.net/news/2017/06/26/2408841/vidin-70-tezhkotovarni-avtomobila-izchakvat-na-granichen-punkt-dunav-most-2-na-izhod-ot-stranata.html", "text": "70 са тежкотоварните автомобили, които изчакват на граничен пункт „Дунав мост” - 2 на изход от страната, каза за Радио „Фокус” – Видин дежурният служител на пункта. Тази сутрин се отчита леко засилване на тежкотоварния трафик. За влизане в страната няма чакащи автомобили. \r\nНа двата гранични пункта със Сърбия в областта – „Връшка чука” и „Брегово” – трафикът е с нормална интензивност, няма опашки от автомобили, спокойно се преминава и от двете страни на границата.\r\nАнна ЛОЗАНОВА", "date": "2017-06-26", "title": "Видин: 70 тежкотоварни  автомобила изчакват на граничен пункт „Дунав мост” - 2 на изход от страната"}
{"url": "http://www.focus-news.net/news/2017/06/26/2408840/plovdiv-zapochva-noviyat-arheologicheski-sezon-na-nebet-tepe.html", "text": "Започва новият археологически сезон на Небет тепе, съобщиха за Радио „Фокус“ - Пловдив от пресцентъра на Общината. В 10:00 часа кметът Иван Тотев и директорът на Археологическия музей Костадин Кисьов ще дадат официален старт на дейностите. Според историците това е най-важният обект в страната,  тъй като в него се редуват всички пластове: праистория, античност и средновековие. \r\nРазкопките на Небет тепе ще продължат три месеца.\r\nКристиян ГАРОВ", "date": "2017-06-26", "title": "Пловдив: Започва новият археологически сезон на Небет тепе"}
{"url": "http://www.focus-news.net/news/2017/06/26/2408842/the-local-shvetsiya-shte-podmeni-tsyalata-si-sistema-za-protivovazdushna-otbrana.html", "text": "Настоящата система за противовъздушна отбрана, използвана от Въоръжените сили на Швеция, е остаряла и трябва да бъде изцяло подменена с оглед новите предизвикателства за защитата, пише вестник The Local.\r\nШведските наземни ракети „Хоук“ (Robotsystem 97) бяха разработени за пръв път от Raytheon в САЩ в края на 50-те години на миналия век. Оттогава насам системата за ПВО е била обновявана многократно, но сега се нуждае от цялостна замяна.\r\n„Въпреки че можете да променяте и подобрявате старите системи, има ограничения за това колко години те може да бъдат използвани. В този смисъл можем да се съгласим, че „Хоук“ остарява\", заяви Карл Сьострон, ръководител на комуникациите в щаба за отбрана в Халмстад.\r\nВидовете въздушни заплахи се промениха драстично през последните години. От предишното си съсредоточаване върху свалянето на самолети или хеликоптери, днешните системи за ПВО се нуждаят от капацитет да се справят с различни заплахи – и предимно с различните видове ракети.\r\n\"Например има балистични ракети като \"Искандър\", които са разположени в Калининград, като по този начин представляват потенциална заплаха за Готланд и шведската столица. В тези случаи се изисква по-добра система от „Хоук“, която няма капацитет срещу тези ракети\", поясни Сьостронд.\r\nШведската администрация за отбранителни материали (Försvarets Materielverk, FMV) отговаря за закупуването на нова система, като разглежда основно системата „Пейтриът“ от базираната в САЩ компания Lockheed Martin и Raytheo,  или френско-италианската SAMP/T от Eurosam.\r\n\"Нашата цел е да разполагаме с първите ракети през 2020 г., а след това да надграждаме системата още около десет години\", обясни Йоаким Левин, мениджър по програми за армията в Шведската администрация за отбранителни материали..Тереза Герова", "date": "2017-06-26", "title": "The Local: Швеция ще подмени цялата си система за противовъздушна отбрана"}
{"url": "http://www.focus-news.net/news/2017/06/26/2408839/sofiya-dvizhenieto-po-pat-iii-813-shuma-godech-pri-km-5-v-posoka-shuma-se-izvarshva-v-edna-lenta-poradi-katastrofa.html", "text": "Движението по път III-813 Шума - Годеч, при км 5, в посока Шума, се извършва в една лента, поради катастрофа. Това съобщиха то пресцентъра на Агенция \"Пътна инфраструктура\". Трафикът се осъществява двупосочно в лентата, в посока Годеч, и се регулира от \"Пътна полиция\".", "date": "2017-06-26", "title": "София: Движението по път III-813 Шума - Годеч, при км 5, в посока Шума, се извършва в една лента, поради катастрофа"}
{"url": "http://www.focus-news.net/news/2017/06/26/2408828/plovdiv-v-tsar-simeonovata-gradina-shte-se-provede-kontsert-po-povod-mezhdunarodniya-den-za-borba-s-narkotitsite.html", "text": "Концерт с доброволци, млади таланти и професионални изпълнители организира Община Пловдив по повод Международния ден за борба с наркотиците – 26 юни. Това съобщиха за Радио „Фокус” – Пловдив от Общината. Концертът ще се проведе в Цар Симеоновата градина от 17.00 часа. Проявата „Живот или наркотици? Изборът е твой!” е част от кампанията на общинската структура „Твоят живот е в твоите ръце!”. Концертът ще бъде открит от заместник-кмета Георги Титюков. Със своето участие младежите ще заявят съпричастност в борбата с психоактивните вещества и ще кажат „Не на наркотиците!”.\r\nЦветана ТОНЧЕВА", "date": "2017-06-26", "title": "Пловдив: В Цар Симеоновата градина ще се проведе концерт по повод Международния ден за борба с наркотиците"}
{"url": "http://www.focus-news.net/news/2017/06/26/2408844/pregled-na-osnovnite-temi-v-shumenskiya-pechat.html", "text": "„Нуридин Исмаил се отчете пред хората на Хитрино за разходваните средства“ е водещото заглавие във вестник „Шуменска заря“. Над 200 души присъстваха в петък вечерта на общоселското събрание, свикано от кмета на Община Хитрино Нуридин Исмаил. Направен беше подробен отчет за усвояването на средствата по направените дарения, а в края на събранието подробно и аргументирано беше отговорено на всички зададени въпроси от жителите на Хитрино. По думите на кмета до този момент от сметките на БЧК са постъпили дарения за 965 000 лв., като са изхарчени 775 000 лв. Останали са 189 000 лв. \r\nАктуализация на бюджета на Община Хитрино със 78 000 лв. приеха на сесия, проведена в края на миналата седмица общинските съветници. Те решиха със собствени средства да се закупи сграда до жп гарата в селото, която да се използва за склад. Помещението е на площ 218 000 кв.м, а цената е 25 000 лв. \r\n„Разширяват със 127 декара гробищния парк на Шумен“, е заглавие от стр. 2 в броя. Разширението ще се извърши на два етапа. Според прогнозите новото пространството ще бъде запълнено до 6 - 7 години. Затова общинската администрация вече мисли как да се изгради и стена за урни, но това са бъдещи планове\r\n„Нови електронни услуги предоставя Община Шумен“, съобщава ежедневникът. Осем електронни услуги предоставя община Шумен чрез официалния си сайт: www.shumen.bg. Предлаганите услуги ще спестят време на потребителите. Чрез сайта на Общината може да се направи справка по електронен път за дължимите данъци и такса битови отпадъци. За целта се получава клиентски идентификационен номер (КИН), който се издава еднократно безплатно от общинската данъчна служба и се предава лично или на упълномощено лице. В броя са публикувани интервюта с Ешреф Реджеб, кмет на Община Каолиново и с Ирина Илиева, здравен медиатор в село Ивански.  \r\n„Шуменският университет бе домакин на мащабен многоезичен форум“, е акцент от стр. 4 в броя. Над 200 представители от 35 страни-изследователи, преподаватели, учители по чужди езици и студенти, участваха със свои доклади в мащабния многоезичен форум. Темата бе „Изучаване и преподаване на езици: изграждане на мостове към бъдещето”. \r\n„Летни приключения предлагат за децата на Шуменско плато“, информира всекидневникът. Дирекцията на природния парк „Шуменско плато“ обяви своята детска програма „Летни приключения“. Тя ще бъде реализирана през месеците юли и август. От 10.00 до 16.00 часа в сряда, четвъртък и петък, в Летния информационен център, намиращ се до посетителския център на паметника „Създатели на българската държава“, и в Астрономическата лаборатория ще се организират посещения под мотото „Да научим повече за ПП „Шуменско плато“. Центърът разполага с интерактивен образователен кът и експозиция. За групови посещение е необходимо да се направи предварителна заявка. „Съучениците на Ники с нова благотворителна акция – берат череши, за да му помогнат“, пише вестникът. Съучениците на 17-годишния Николай Иванов проведоха поредната инициатива, за да подкрепят неговото лечение. В свободното си време тинейджърите берат череши, а заработените средства отиват за лечението на Ники. Въпреки че е краят на учебната година и имат много контролни и изпитвания, младежите намират време да помагат на своя съученик. За неговото лечение са необходими още 90 000 лв.", "date": "2017-06-26", "title": "Преглед на основните теми в шуменския печат"}
{"url": "http://www.focus-news.net/news/2017/06/26/2408843/montana-7-godishno-dete-e-s-cherepno-mozachna-travma-sled-kato-piyan-shofyor-na-tir-e-blasnal-avtobus-v-nasreshtnoto-patno-platno-v-s-slavotin.html", "text": "Към 12.15 ч. на 25 юни 2017 г. на територията на с. Славотин  на ул.\"Втора\", поради несъобразена с пътните условия скорост, движещ се от Видин към Монтана, товарен автомобил марка \"Ман\", с прикачено за него полу-ремарке, управляван от 59-годишен водач, навлиза в насрещното платно и удря странично, от лявата страна, движещ се в обратната посока автобус. Това съобщиха от ОДМВР-Монтана. Пострадало 7-годишно дете, което е прието в Център за спешна медицинска помощ-Монтана с черепно-мозъчна травма, която е възможно да представлява средна телесна повреда. Водачът на камиона е изпробван с техническо средство, като апарата е отчел 1,91 промила алкохол, в издишаният въздух.", "date": "2017-06-26", "title": "Монтана: 7-годишно дете е с черепно-мозъчна травма, след като пиян шофьор на ТИР е блъснал автобус в насрещното пътно платно в с. Славотин"}
{"url": "http://www.focus-news.net/news/2017/06/26/2408846/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "На фона на покачващите се температури в Гърция служителите, заети във фирмите за събиране на отпадъци, обявиха, че ще продължат стачните си действия до четвъртък, съобщава електронното издание Ekathimerini.\r\nПродължаващите стачни действия ще усложнят допълнително ситуацията по улиците на Атина и други градове с оглед на прогнозите на синоптиците за преминаването на топлинна вълна в края на седмицата.\r\nВътрешният министър Панос Скурлетис се опита да ограничи кризата в събота, като заяви, че правителството ще внесе законодателни предложения в парламента в понеделник. Но още преди законопроектът да стигне до гласуване, профсъюзът, представляващ общинските работници, го отхвърли и потвърди първоначалния си план да продължи със стачката до четвъртък.\r\n*** В понеделник, 26 юни, в Германия ще бъде даден нов старт на процеса срещу 28-годишния Светослав Стойков – българинът, блъснал млада германка по стълбите на метрото във федералната столица Берлин, съобщава националният ежедневник Die Frankfurter Allgemeine Zeitung.\r\nВ първия опит процесът бе спрян още преди четенето на обвиненията. Причината бе свързана с подозрения за пристрастие на един от съдебните заседатели, поради което съставът на съдебното жури бе изцяло подменен. \r\nАтаката бе извършена на 27 октомври 2016 г. в станция на метрото в Берлин: българинът от ромски произход, родом от Добрич, нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. \r\nВластите успяха да идентифицират нападателя на жената чрез записи от охранителните камери, които бяха направени публично достояние. Германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода от шест месеца до десет години.\r\n*** Атрактивни плажове, препълнени хотели и безкрайни партита: туризмът в България изживява истински бум. И докато почиващите правят резервации, спокойни за сигурността си, хората от бранша се подготвят за суперсезон, коментира австрийският вестник Die Presse.\r\n„Българските курорти са безопасни и предпочитани дестинации“, увери министърът на туризма Николина Ангелкова пред парламента в София. Полицията по Черноморието призова за сътрудничеството между силите за сигурност и хотелите, за да бъде пресечена всякаква възможност за извършването на терористичен атентат. Съвместната работа включва охрана на плажовете, но и специализирано обучение на персонала. \r\nИнститутът за анализи оценки в туризма прогнозира, че през настоящата година България ще бъде посетена с 10 % повече туристи в сравнение с рекордната 2016 г., когато в страната бяха регистрирани 8,2 млн. почиващи. \r\nПо Българското Черноморие са наети и много чуждестранни работници, главно от страни като Украйна и Молдова. Това стана възможно благодарение на либерализиране на правилата за привличане на чуждестранна работна ръка – важна стъпка за развитието на туризма.\r\n*** Настоящата система за противовъздушна отбрана, използвана от Въоръжените сили на Швеция, е остаряла и трябва да бъде изцяло подменена с оглед новите предизвикателства за защитата, пише вестник The Local.\r\nШведските наземни ракети „Хоук“ (Robotsystem 97) бяха разработени за пръв път от Raytheon в САЩ в края на 50-те години на миналия век. Оттогава насам системата за ПВО е била обновявана многократно, но сега се нуждае от цялостна замяна.\r\n„Въпреки че можете да променяте и подобрявате старите системи, има ограничения за това колко години те може да бъдат използвани. В този смисъл можем да се съгласим, че „Хоук“ остарява\", заяви Карл Сьострон, ръководител на комуникациите в щаба за отбрана в Халмстад.\r\nВидовете въздушни заплахи се промениха драстично през последните години. От предишното си съсредоточаване върху свалянето на самолети или хеликоптери, днешните системи за ПВО се нуждаят от капацитет да се справят с различни заплахи – и предимно с различните видове ракети.\r\n\"Например има балистични ракети като \"Искандър\", които са разположени в Калининград, като по този начин представляват потенциална заплаха за Готланд и шведската столица. В тези случаи се изисква по-добра система от „Хоук“, която няма капацитет срещу тези ракети\", поясни Сьостронд.\r\nШведската администрация за отбранителни материали (Försvarets Materielverk, FMV) отговаря за закупуването на нова система, като разглежда основно системата „Пейтриът“ от базираната в САЩ компания Lockheed Martin и Raytheo,  или френско-италианската SAMP/T от Eurosam.\r\n\"Нашата цел е да разполагаме с първите ракети през 2020 г., а след това да надграждаме системата още около десет години\", обясни Йоаким Левин, мениджър по програми за армията в Шведската администрация за отбранителни материали.\r\n*** Пожар избухна в северните части на Лондон, предава Daily Mail.\r\nПожарът избухна в лондонска сграда, която се намира на около два километра от мястото, където неотдавна бяха евакуирани близо 4 хиляди души.\r\nПожарникарски отряди от близо 60 души се борят с огнената стихия в „Уаксъм хаус“ в Камдън.\r\nЖилищната сграда е само на минути път от „Чалкотс естейт“, където близо четири хиляди души бяха евакуирани в петък.  \r\nПътищата около „Уаксъм хаус“ , са затворени.\r\n***", "date": "2017-06-26", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/26/2408845/montana-trima-dushi-sa-nanesli-poboy-na-39-godishen-mazh-v-selo-dolni-tsibar-i-sa-mu-otneli-chanta-s-4-000-evro.html", "text": "На 25 юни 2017 г. в 01.20 часа на тел. 112 е подаден сигнал от 39-годишен жител на Монтана, че му е нанесен побой от 3 лица в село Долни Цибър, област Монтана. Това съобщиха от ОДМВР-Монтана. След като му нанесли побой, те отнели от него чанта в която имало сумата от 4 000 евро, 1 кутия цигари и лични документи.  Сформирана е група за извършване на незабавни следствени действия и е образувано досъдебно производство, в резултат на което лицата са установени и задържани.", "date": "2017-06-26", "title": "Монтана: Трима души са нанесли побой на 39-годишен мъж в село Долни Цибър и са му отнели чанта с 4 000 евро"}
{"url": "http://www.focus-news.net/news/2017/06/26/2408851/prof-nikolay-ovcharov-episkopski-dvorets-golyam-manastir-i-drugi-kultovi-sgradi-ochakvame-da-razkriem-v-yuzhniya-kvartal-na-perperikon.html", "text": "Епископски дворец, голям манастир и други култови сгради очакват да разкрият археолозите това лято в южния квартал на археологическия комплекс в Източните Родопи Перперикон. Това каза в сутрешния блок „Добро утро, България“ на Радио „Фокус“ археологът проф. Николай Овчаров. Той уточни, че миналата година е разкрита значителна по мащаб базилика, а този сезон ще се работи в района около нея. „Миналата година в южния квартал ние намерихме една огромна базилика, която се оказа най-голямата, разкриваната до този момент в Родопите. Сега ние сме се насочили, след нейното разкриване, в секторите около нея, защото, естествено, тази църква не може да бъде сама. Очакваме там да излезе голям манастир, да има култови сгради като баптистерий, където са се извършвали кръщения. Очакваме да разкрием други жилищни сгради и евентуално - епископски дворец, защото, без съмнение, тази катедрала от 5-6 век е била епископска църква. Предстои много работа. Имаме вече около 70 човека-работници и следвaщите седмици ще има интересни новини от Перперикон. Бюджетът за разкопките е 180 000 лева и ще можем да работим до септември месец“, каза още проф. Овчаров. \r\nТой допълни, че предстои да бъде разкритa реално архитектурата и структурата на южния сектор на комплекса, който може да се окаже също толкова интересен и значим като Акропола с много представителни сгради. „Тук има работа за десетилетия напред. Разкриваме нещата сектор по сектор, като един огромен пъзел“, каза още археологът. \r\nПроф. Николай Овчаров допълни, че на 6 юли ще бъде извършен водосвет на средновековна църква при село Добромирци, която археолозите разкриха този сезон. Той каза още, че обекти като Перперикон, скално-култовия комплекс край село Татул и тракийските гробници при Казанлък трябва да бъдат активно рекламирани, за да се развива още повече културният туризъм.", "date": "2017-06-26", "title": "Проф. Николай Овчаров: Епископски дворец, голям манастир и други култови сгради очакваме да разкрием в южния квартал на  Перперикон"}
{"url": "http://www.focus-news.net/news/2017/06/26/2408850/sport-tsvetana-pironkova-se-izkachi-s-dve-pozitsii-v-svetovnata-ranglista.html", "text": "Първата ракета на България при жените Цветана Пиронкова се изкачи с две позиции в световната ранглиста и през новата седмица е поставена под номер 149.\r\nЕлица Костова също е с две места напред, достигайки до номер 151 в световната ранглиста. Скок с 21 позиции прави Виктория Томова, която след турнира в Измир е поставена под номер 161.\r\nНачело в Топ 10 при жените продължава да е германката Анджелик Кербер, следвана от Симона Халеп от Румъния и чехкинята Каролина Плишкова.", "date": "2017-06-26", "title": "Спорт: Цветана Пиронкова се изкачи с две позиции в световната ранглиста"}
{"url": "http://www.focus-news.net/news/2017/06/26/2408849/pregled-na-osnovnite-temi-v-pazardzhishkiya-pechat.html", "text": "Водеща тема във вестник „Знаме” е икономическата. „Пазарджик и Видин – най-бедни” пише изданието и коментира, че най-ниска е линията на бедността именно в двете области, а най-бедни са хората без работа. На втората си страница вестникът отделя място за започналото дело по инцидента в „Спешна помощ”, при който бе ударена лекарка. „Започна делото за битата д-р Анчева” е заглавието, под което „Знаме”, уточнява, че камерите не са записали удари, а очевидец отрича да е видял удар и по охранителя. На трета страница е продължен материал от първа – „Убиецът Чиков цял живот е превъзпитаван”, в който се коментира искането за екстрадирането му във Франция заради убийство, опит за убийство, изнасилване и незаконно влизане в чуждо жилище. На следващата страница е продължена икономическата тема от челната страница на вестника, а на последната е отделено място за разнообразни културни теми, придружени с цветни снимки.\r\nНа първата си страница вестник „Пазарджишка Марица” коментира високите температури от последните дни със заглавието „Жегата помпа сметката за тока”. На следващата страница е отделено място за икономически теми. „Пазарджик на второ място по дял на бедните”, пише изданието и допълва, че за всеки две от пет деца не може да бъде осигурено купуването на книга и два чифта обувки. На трета страница са публикувани мнения на експерти за това с колко се увеличават сметките за ток в резултат на жегите. Следващата страница е изцяло посветена на културни теми под заглавието „Страхотно наше хоро с хора от половината свят”. На четвърта страница е поместено интервю със секретаря на читалището в село Радилово Марена Вачкова – „Култура се прави с много упоритост и силен екип”. На следващите си страници „Пазарджишка Марица” коментира спортни и културни теми.", "date": "2017-06-26", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/26/2408848/sofiya-mazh-i-zhena-sa-postradali-pri-katastrofa-na-patya-godech-shuma.html", "text": "Мъж и жена са пострадали при катастрофа на пътя Годеч-Шума. Това съобщиха за Агенция „Фокус“ от пресцентъра на ОДМВР-София. Инцидентът е станал малко преди село Шума, където лек автомобил е катастрофирал. По първоначална информация той е застигнал и ударил задната част на товарен автомобил. Пострадали са водачът и неговата спътничка от лекия автомобил, които са транспортирани в столична болница. Сигналът за произшествието е подаден в 8.12 часа.\r\nКъм момента местопроизшествието е запазено. Движението се осъществява в едната лента и се регулира от полицейски служители до получаване на информация за състоянието на пострадалите. \r\nЛюба АЛЕКСИЕВА", "date": "2017-06-26", "title": "София: Мъж и жена са пострадали при катастрофа на пътя Годеч-Шума"}
{"url": "http://www.focus-news.net/news/2017/06/26/2408852/plovdiv-zhurnalisti-ot-yuzhna-koreya-shte-posetyat-grada.html", "text": "Журналисти от Южна Корея ще посетят България по покана на Съюза на българските журналисти (СБЖ). Вторият ден от визитата им по тяхно желание е предвиден да премине в Пловдив – Европейска столица на културата 2019. Това съобщиха за Радио „Фокус” - Пловдив от СБЖ. Групата се предвожда от президента на Журналистическата асоциация на Корея (ЖАК) Джунг Кю Сунг. Визитата на корейските журналисти в Пловдив ще се проведе днес, като в 14.00 часа в Дома на културата „Борис Христов“ ще бъдат посрещнати от изпълнителния директор на фондация „Пловдив 2019“ Кирил Велчев. Той ще ги запознае с подготовката за провеждането на значимия културен форум. По-късно гостите ще имат среща с ръководството на Международен панаир Пловдив, където ще бъдат запознати с дейността на националния изложбен център и възможностите, които се предоставят за изложители от Азия. След това корейските журналисти ще посетят новия туристически информационен център и ще разгледат забележителностите на древния и вечен Пловдив. \r\nПосещението на корейски журналисти се осъществява в рамките на подписаното през 2015 година Споразумение за сътрудничество между СБЖ и ЖАК. В шестчленната делегация са включени ръководители на журналистически дружества от Южна Корея. Делегацията се съпровожда от председателя на УС на Съюза на българските журналисти Снежана Тодорова.\r\nТази година Асоциацията отбелязва 53 години от основаването си през 1964 г. Тя има около 10 000 членове, които са обединени в близо 200 дружества и представляват над 180 медии от Южна Корея. ЖАК издава седмичен вестник в 50 000 екземпляра, който се разпространява из цялата страна.\r\nЦветана ТОНЧЕВА", "date": "2017-06-26", "title": "Пловдив: Журналисти от Южна Корея ще посетят града"}
{"url": "http://www.focus-news.net/news/2017/06/26/2408832/pazardzhik-dve-informatsionni-sreshti-s-uchenitsi-ot-grada-shte-se-provedat-po-povod-mezhdunarodniya-den-za-borba-s-narkotitsite.html", "text": "В Международния ден за борба с наркотиците ще се проведат две информационни срещи с ученици от Пазарджик, съобщи за Радио „Фокус” – Пазарджик Таня Чомакова от Регионална здравна инспекция-Пазарджик. Тя обясни, че Здравната инспекция и Детска педагогическа стая са партньори в организираните от Областния съвет по наркотични вещества видеолектории с учениците от ЕГ „Бертолд Брехт“ и ПГМЕТ-Пазарджик. Те ще се проведат по повод Световния ден за борба със злоупотребата на наркотици и наркотрафика. „Ще се дискутират важни за младите хора теми – наркотици, зависимости, рискове за здравето от употребата и злоупотребата с алкохол и психотропни вещества. Ще се направи демонстрация с алко-наркоочила”, допълни Чомакова.\r\nВаня НИКОЛОВА", "date": "2017-06-26", "title": "Пазарджик: Две информационни срещи с ученици от града ще се проведат по повод Международния ден за борба с наркотиците"}
{"url": "http://www.focus-news.net/news/2017/06/26/2408854/pregled-na-osnovnite-temi-vav-velikotarnovskiya-pechat.html", "text": "„60 – 70 лева на ден могат да се изкарват с бране на билки“ е заглавие от областния всекидневник „Янтра Днес”. В момента билкарството се е превърнало в поминък за над 300 000 души. Това съобщи шефът на съюза на билкарите Емил Елмазов по време на празника Еньовден, който се проведе на Самоводската чаршия във Велико Търново. Проблем са т. нар. „сиви пунктове“ за изкупуване на билки, които не са регистрирани в РИОСВ и подбиват цените. Колко са те в страната, никой не знае. Ако те бъдат премахнати и да се въведе нещо като билкарски билет със заплащане на еднократна сума, много пунктове ще излязат на светло и ще работят спокойно, предлага Елмазов.\r\n„3 млpд лв. e pecypcът нa ОП „Рeгиoни в pacтeж” дo 2020 г.“ е друго заглавие от ежедневника. 58 нa cтo oт бюджeтa нa ОПРР 2014-2020 г. вeчe e дoгoвopeн към oбщинитe. В paмкитe нa cключeнитe дoгoвopи ce ocъщecтвявaт мepки зa пoдoбpявaнe нa гpaдcкaтa cpeдa в oбщинитe, eнepгийнa eфeктивнocт в oбщинcкитe cгpaди, мнoгoфaмилнитe жилищни cгpaди, coциaлнaтa инфpacтpyктypa.\r\n„Румънски автомобил „полетя“ в 6-метрова яма в Арабанаси“ е заглавие от трета страница на ежедневника. „600 деца-бежанци без родители са получили подкрепа от началото на т.г.“ четем на страници четвърта в изданието. „Българи и чужденци от няколко континента празнуваха Еньовден на Самоводската чаршия“ пише на страница пет във всекидневника. На страници седем четем: „Повече от 1500 деца са преминали през школата на балет „Калина“ за 20 години“.\r\n„Етър“ би евроучастника „Дунав“ с 2:0 в първа предсезонна контрола“ е заглавие, поместено на спортната страница на вестник „Янтра Днес“. \r\n„В Полски Тръмбеш е едната командна база на първия наш частен сателит“ е заглавие от първа страница на другия областен ежедневник „Борба“. Американската компания „Спейс Екс” изстреля първия български сателит „BulgariaSat-1” от ракетната площадка в космическия център „Кенеди” на НАСА във Флорида в петък вечерта. Единият център за управление и контрол на съоръжението е в Полски Тръмбеш, където още преди години „Булсатком” направи първия у нас завод за електроника и сега строи втора база.\r\n„BulgariaSat-1” е първият в историята на страната геостационарен комуникационен сателит, разположен на българската орбитална позиция. Той бе изведен в орбита от ракетата „Фалкон 9” на компанията „Спейс Екс” точно в 22.10 часа българско време. Така България става 12-ата европейска държава със свой геостационарен телекомуникационен сателит и единствена от страните в Централна и Източна Европа.\r\n„Търновка получи оригинално предложение за брак на емблематично място в Лондон“ е друга тема от ежедневника. Will you marry me (Ще се омъжиш ли за мен), изписано върху 14 чадъра, успя да разтопи сърцето на болярката Полина Георгиева и тя каза „Да” на своя любим Кирил Стоянов. Предложението бе направено на фона на зашеметяващата гледка от площада Alexandra Palace пред погледите на най-близките приятели на двойката и десетки англичани. Щастливите влюбени вече са определили дата за сватбата и са категорични, че тя ще се състои във Велико Търново.\r\n„Стотици минаха на Самоводската чаршия под венец от 77 билки и половина и опитаха розова зора и еньова омая“, „Руски войски форсираха Дунав при Свищов 140 г. по-късно“, „Общината накара собственик, самоволно оцветил в жълто стара сграда, да я пребоядиса“ и „Румънски туристи паднаха с кола в 6-метров ров в Арбанаси“ са други заглавия от страниците на всекидневника.\r\n„Виолетовите“ стартираха проверките с победа, удариха евроучастника „Дунав“, „Етър ВТ“ се раздели с петима футболисти, словакът Адамец с шанс за изява в още два мача“ и „Железничари“ вземат Деян Христов и Владо Мичев“ са заглавията от спортната страница на изданието.", "date": "2017-06-26", "title": "Преглед на основните теми във великотърновския печат"}
{"url": "http://www.focus-news.net/news/2017/06/26/2408856/die-sueddeutsche-zeitung-broyat-na-zhertvite-zaginali-pri-eksploziyata-na-tsisterna-v-pakistan-dostigna-do-153-dushi.html", "text": "След експлозия на петролна цистерна в близост до пакистанския град Бахавалпур броят на жертвите достигна до 153 души, съобщава баварският вестник Die Sueddeutsche Zeitung, като се позовава на местни медии. \r\nВ късните часове на неделя бе съобщено за 127 смъртни случаи и за около стотина ранени. Заради трагедията министър-председателят на Пакистан Наваз Шариф прекъсна пътуването си до Лондон и посети семействата на жертвите и ранените. \r\nПроизшествието се случи в неделя – ден преди един от най-големите празници в края на свещения за мюсюлманите месец Рамадан. Сред загиналите има и деца. Тереза Герова", "date": "2017-06-26", "title": "Die Sueddeutsche Zeitung: Броят на жертвите, загинали при експлозията на цистерна в Пакистан, достигна до 153 души"}
{"url": "http://www.focus-news.net/news/2017/06/26/2408847/elena-andonova-rzi-kyustendil-nay-dobroto-protivodeystvie-sreshtu-narkotitsite-e-navremennata-preventsiya-v-koyato-tryabva-da-se-vklyuchat-semeystvoto-i-uchilishteto.html", "text": "Регионалната здравна инспекция в Кюстендил работи активно по превенцията на наркоманиите. Това каза пред Радио „Фокус” – Кюстендил Елена Андонова, началник отдел „Профилактика на болестите и промоция на здравето” към Регионална здравна инспекция – Кюстендил. По думите й, всеки месец се провеждат по няколко обучения на тази тема, в които участват възпитаници на кюстендилските училища. \r\nНа 26 юни се отбелязва Световния ден за борба със злоупотребата с наркотични вещества. Мотото на този ден е „Първо слушай”. „Първата стъпка, за да бъде превантивната работа ефективна е да се изслушват децата с емпатия и загриженост“, каза Елена Андонова. Според нея, най-доброто противодействие срещу наркотиците е навременната превенция, в която трябва да се включат семейството и училището.\r\nВенцеслав ИЛЧЕВ", "date": "2017-06-26", "title": "Елена Андонова, РЗИ – Кюстендил: Най-доброто противодействие срещу наркотиците е навременната превенция, в която трябва да се включат семейството и училището"}
{"url": "http://www.focus-news.net/news/2017/06/26/2408855/dobrich-opredeleni-sa-nositelite-na-nagradite-v-18-ta-natsionalna-sreshta-na-mladi-baletni-izpalniteli-v-grada.html", "text": "Определени са носителите на наградите в 18-та Национална среща на млади балетни изпълнители в Добрич. Това съобщиха от пресцентъра на Община град Добрич. \r\nНа заседание на журито са присъдени следните награди и поощрения:\r\n- Стипендия от Младия балет на България\tза правоучастие в курс на Балетна школа „Маша Илиева“ получава Миляна Ношкова.\r\nДопълнителни отличия:\r\n- Поощрениe за резултатна педагогическа работа се присъжда на Диана Райнова;\r\n- Поощрениe за резултатна педагогическа работа се присъжда на Трифон Митев;\r\n- Поощрениe за съвременна хореография се присъжда на Надежда Дичева за хореография \"Пепел\";\r\n- Поощрениe за съвременна хореография се присъжда на Ангелина Гаврилова за хореография \"Белегът на нашето разстояние\";\r\n- Специална награда за артистичност от Фонд „Нина Кираджиева” се присъждат на Веселина Данева.\r\nМомчета-младша възраст:\r\n- Отличие III-та степен - Габриел Славен;\r\n- Отличие II-ра степен и едногодишна стипендия от Министерство на Културата се присъжда на Георги Капитански;\r\n- Отличие I-ва степен – не се присъжда.\r\nМомичета:\r\n- Отличие III-та степен и едногодишна стипендия от Министерство на Културата се присъжда на Илиана Йотова;\r\n- Отличие II-ра степен и едногодишна стипендия от Министерство на Културата се присъжда на Жасмин Сеизова;\r\n- Отличие II-ра степен и едногодишна стипендия от Министерство на Културата се присъжда на Полина Цолова;\r\n- Отличие I-ва степен и едногодишна стипендия от Министерство на Културата се присъжда на Дарина Динчева.\r\nМъже-старша възраст:\r\nТрета награда - не се присъжда;\r\nВтора награда - не се присъжда;\r\nПърва награда - не се присъжда;\r\nЖени:\r\n- Трета награда - не се присъжда;\r\n- Втора награда - не се присъжда;\r\n- Първа награда - не се присъжда;\r\n- Голямата награда “Анастас Петров”- не се присъжда.\r\nЖурито е с председател Ясен Вълчанов и членове:\t\r\n- Сара-Нора Кръстева;\t\r\n- Марта Петкова;\r\n- Любомир Кацаров;\t\r\n- Росен Канев;\t\r\n- Димитър Димитров.", "date": "2017-06-26", "title": "Добрич: Определени са носителите на наградите в 18-та Национална среща на млади балетни изпълнители в града"}
{"url": "http://www.focus-news.net/news/2017/06/26/2408858/politologat-parvan-simeonov-mnozhestvoto-poiskani-deputatski-imuniteti-se-vazpriemat-kato-stseni-na-vazmezdie-kam-predstavitelite-na-balgarskiya-elit.html", "text": "Множеството поискани депутатски имунитети се възприемат като сцени на възмездие към представителите на българския елит. Това каза в сутрешния блок „Добро утро, България“ на Радио „Фокус“ политологът Първан Симеонов във връзка с поисканите от главния прокурор Сотир Цацаров имунитети на депутати от ГЕРБ, БСП и \"Воля\". По думите му се наблюдава активизиране на прокуратурата според обществените очаквания за справедливост и непоколебимост спрямо политическия елит. \r\n„Такива сцени се харесват от българите. Съвсем друг е въпросът, че за да доведе това до повишаване на доверието във властта, трябва да се случват по-често, по-бързо и трябва да се стига до краен резултат. Много често през годините определени части от управленски формации са били поддържани в режим на зависимост, който да ги направи малко по-сговорчиви. Всичко това ме кара да мисля, че тази традиция едва ли ще спре сега. Виждали сме го и предишния мандат, виждаме го и сега“, коментира той. „От политологична гледна точка не се случва нещо неочаквано. Властта в България през последните няколко години, а и десетилетия, така действа – с тоягата и с морков едновременно, спрямо своите съюзници“, отбеляза политологът. \r\nПърван Симеонов коментира още, че към момента няма политическа воля за реформи и законодателна дейност, като парламентът повтаря липсата на желание за политически инициативи от предходното народно събрание. Според него е положителна, обаче, очертаващата се тенденция към ясна външна политика.", "date": "2017-06-26", "title": "Политологът Първан Симеонов: Множеството поискани депутатски имунитети се възприемат като сцени на възмездие към представителите на българския елит"}
{"url": "http://www.focus-news.net/news/2017/06/26/2408859/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "След експлозия на петролна цистерна в близост до пакистанския град Бахавалпур броят на жертвите достигна до 153 души, съобщава баварският вестник Die Sueddeutsche Zeitung, като се позовава на местни медии. \r\nВ късните часове на неделя бе съобщено за 127 смъртни случаи и за около стотина ранени. Заради трагедията министър-председателят на Пакистан Наваз Шариф прекъсна пътуването си до Лондон и посети семействата на жертвите и ранените. \r\nПроизшествието се случи в неделя – ден преди един от най-големите празници в края на свещения за мюсюлманите месец Рамадан. Сред загиналите има и деца.\r\n*** В понеделник, 26 юни, в Германия ще бъде даден нов старт на процеса срещу 28-годишния Светослав Стойков – българинът, блъснал млада германка по стълбите на метрото във федералната столица Берлин, съобщава националният ежедневник Die Frankfurter Allgemeine Zeitung.\r\nВ първия опит процесът бе спрян още преди четенето на обвиненията. Причината бе свързана с подозрения за пристрастие на един от съдебните заседатели, поради което съставът на съдебното жури бе изцяло подменен. \r\nАтаката бе извършена на 27 октомври 2016 г. в станция на метрото в Берлин: българинът от ромски произход, родом от Добрич, нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. \r\nВластите успяха да идентифицират нападателя на жената чрез записи от охранителните камери, които бяха направени публично достояние. Германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода от шест месеца до десет години.\r\n*** Няколко държави са подали заявление за разрешително за оръжие за своите служители по сигурността на срещата на върха на Г-20, която ще се проведе в началото на юли в северния ханзейски град Хамбург, съобщава изданието Der Spiegel.\r\nСред тях са САЩ, Великобритания, Мексико, Южна Африка, Виетнам и Холандия, сочат данни на Федералната административна служба (BVA), цитирани от местните медии. Въпреки това, охраната на делегациите има право да носи оръжия само с разрешение на федералното правителство в Берлин.\r\nДо този момент във Федералната административна служба са постъпили девет молби за разрешително. Подобно заявление е подадено и от представители на Международния валутен фонд (МВФ). До този момент германските власти не са отклонили нито една от молбите, уточняват от редакцията. \r\nПрез почивните дни се появи информация, съгласно която германските власти имат известни резерви към охранителите, които ще придружават турския президент Реджет Тайип Ердоган на форума в Хамбург. Берлин иска да предотврати възможни сцени на насилие, като тези, които бяха видяни във Вашингтон при посещението на Ердоган.\r\n***", "date": "2017-06-26", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/06/26/2408861/dimitar-margaritov-predsedatel-na-komisiyata-za-zashtita-na-potrebitelite-tsenata-na-turisticheskiya-paket-mozhe-da-bade-promenyana-do-20-dni-predi-nachaloto-na-patuvaneto.html", "text": "Туроператорът носи цялата отговорност за точното изпълнение на туристическия пакет. Освен това той може да променя цената му до 20 дни преди началото на пътуването, а други съществени елементи от него до 10 дни преди заминаването, заяви председателят на Комисията за защита на потребителите (КЗП) Димитър Маргаритов по Нова ТВ. Това съобщиха от пресцентъра на КЗП. „Законът е категоричен, че след като туроператорът осъществява съответното платено пътуване, той не може да избяга от отговорност при проблеми като изгубен багаж, отложен полет, в резултат на което се размества цялата почивка, въпреки че проблемът е при авиокомпанията, например”, обясни Маргаритов. Той подчерта, че се предвиждат само няколко обективни предпоставки, които могат да доведат до вдигане на цената и то най-късно до 20 дни преди осъществяване на пътуването. Сред тях са увеличаване на такси и промяна във валутни курсове. \r\nМаргаритов направи важното уточнение, че цената не може да бъде увеличена поради ненабиране на минимален брой туристи. Това обстоятелство би могло единствено да доведе до отмяна на пътуването. Но в този случай потребителят няма да дължи неустойка. За подобни промени туроператорът трябва да уведоми клиентите си до десет дни преди старта на пътуването, тъй като това е срокът, в който могат да бъдат променяни съществени параметри на пакета, различни от цената.  \r\nПредседателят поясни и какви са правата на потребителите в ситуация на фалит на туроператора. „В България всички туроператори са задължени да сключват застраховка „професионална отговорност”. Стойността за тази застраховка зависи от оборота на туроператора, реализиран през предходните години. Това е способът, по който потребителите могат да бъдат обезщетени за това, че са претърпели вреди от предплатено пътуване, което не се е осъществило. Всеки потребител предявява пред застрахователя своята претенция и съответно трябва да получи обезщетението. Понякога този процес продължава малко по-дълго”, посочи той. \r\n„Ранните резервации дават две много съществени предимства на потребителите. Първо, имате предостатъчно време, в което ако размислите, бихте могли да промените намеренията си или да намерите нещо по-добро в този период, но същевременно Вие вече сте си гарантирали почивката. Второто предимство е много по-добрата цена, отколкото бихте платили за същата почивка, ако я вземете в последния момент”, коментира Маргаритов по повод резултатите от проучване, което сочи, че едва 16% от българите правят ранни резервации. \r\n„На свободния пазар се ценообразува така, както търговецът смята, че е най-изгодно за него. За потребителя е най-добре да направи свое проучване в Интернет. Когато избере съответното място, конкретната локация, може да съпостави различни оферти в различни сайтове. Също така би могъл да осъществи това в директен контакт със съответното място за настаняване, за да види къде каква цена ще му предложат за стаята, която е набелязал. Тогава може да се ориентира кое ще бъде и най-изгодно. Но трябва да обърнем внимание и на това, че не е само цената за стаята. Има и допълнителни неща, за които винаги трябва да се интересуваме. Защото може да се окаже, че ако в единия сайт сме видели, че цената за стаята е по-ниска, отколкото на другото място, където тя е оферирана, впоследствие допълнително да бъдат заплащани услуги на терен. Това са и едни от най-честите оплаквания, които ние получаваме”, обобщи Маргаритов.", "date": "2017-06-26", "title": "Димитър Маргаритов, председател на Комисията за защита на потребителите: Цената на туристическия пакет може да бъде променяна до 20 дни преди началото на пътуването"}
{"url": "http://www.focus-news.net/news/2017/06/26/2408863/the-sarajevo-times-rekorden-broy-turisti-sa-posetili-natsionalniya-park-una-v-bosna-i-hertsegovina.html", "text": "Националният парк „Уна“ в Босна и Херцеговина се радва на 15 % повече туристи, в сравнение със същия период от миналата година, което означава, че резерватът е посетен от рекорден брой посетители, съобщава столичният вестник The Sarajevo Times.\r\nСпоред директора на парка Амарилдо Мулич, данните са чудесен показател за следващите месеци, когато е пикът на сезона. \r\nМиналата година броят на туристите, които посетиха националния парк, бе около 64 хил. души, закупили билети за разглеждането му. Като се има предвид, че над 80 % от територията на \"Уна\" е на разположение и за определени спортни и развлекателни дейности, се смята, че повече от 100 хил. туристи са посетили националния парк. В сравнение с 2015 г., ръстът на посетителите бе с 30 %. Надеждите са, че през настоящата година ще бъде достигнат нов рекорд.Тереза Герова", "date": "2017-06-26", "title": "The Sarajevo Times: Рекорден брой туристи са посетили националния парк „Уна“ в Босна и Херцеговина"}
{"url": "http://www.focus-news.net/news/2017/06/26/2408864/pleven-29-godishen-mazh-e-schupil-s-machete-kraka-na-stolichanin-sled-kato-dvama-dushi-sa-hvarlyali-kamani-po-kashtata-mu-v-selo-gornik.html", "text": "На 23 юни 2017 година около 19:00 часа в с. Горник 39-годишен мъж от София и 41-годишен жител на селото отишли пред дома на 29-годишен мъж с цел саморазправа. Това съобщиха от ОДМВР-Плевен. Започнали да хвърлят камъни по къщата и счупили прозорец на една от стаите. Собственикът излязъл да защити имота си с нож тип \"мачете\", с който нанесъл два удара с тъпата страна на ножа по крака на столичанина, при което му е причинил средна телесна повреда, изразяваща се във фрактура на десен крак. Вещта, средство за престъплението, е предадена от извършителя с протокол за доброволно предаване и се намира на съхранение в Районно управление на МВР-Червен бряг. Снети са му обяснения. Пострадалият е транспортиран в клиника по ортопедия и травматология в Плевен. По случая е образувано досъдебно производство за престъпление по чл.129, ал.1 от НК. Уведомен е прокурор. Работа продължава разследващ полицай.", "date": "2017-06-26", "title": "Плевен: 29-годишен мъж е счупил с мачете крака на столичанин, след като двама души са хвърляли камъни по къщата му в село Горник"}
{"url": "http://www.focus-news.net/news/2017/06/26/2408862/mvr-28-dushi-sa-raneni-pri-katastrofi-v-stranata-prez-izminaloto-denonoshtie-trima-sa-s-opasnost-za-zhivota.html", "text": "28 души са ранени при 19 тежки катастрофи в страната през изминалото денонощие, съобщиха от пресцентъра на МВР. Трима от пострадалите са с опасност за живота.В столицата са регистрирани 3 тежки и 78 леки пътни инцидента, при които са пострадали 6 души.\r\nОт началото на месеца при катастрофи са загинали 56 души, а са пострадали 631. От началото на годината жертвите на пътя са 279, а ранените - 3516.", "date": "2017-06-26", "title": "МВР: 28 души са ранени при катастрофи в страната през изминалото денонощие, трима са с опасност за живота"}
{"url": "http://www.focus-news.net/news/2017/06/26/2408865/daily-sabah-okolo-110-hil-siriytsi-v-turtsiya-sa-se-varnali-v-rodinata-si-za-da-otpraznuvat-u-doma-ramadan.html", "text": "След няколко години, прекарани в Турция, десетки хиляди сирийци са се завърнали в родината си, за да отбележат у дома един от най-големите празници в свещения за мюсюлманите месец Рамадан, пише вестник Daily Sabah.\r\nОколо 110 хил. мигранти, включително жени и деца, са преминали граничния пункт в югоизточната провинция Килис, след като местните власти обявиха, че прекосяването и от двете страни на границата ще бъде разрешено между 13 ч. и 23 ч. в неделя. Мнозина чакаха часове, преди да успеят да прекосят границата. Тереза Герова", "date": "2017-06-26", "title": "Daily Sabah: Около 110 хил. сирийци в Турция са се върнали в родината си, за да отпразнуват у дома Рамадан"}
{"url": "http://www.focus-news.net/news/2017/06/26/2408860/vidin-s-10-sm-se-e-ponizhilo-nivoto-na-reka-dunav-kray-grada.html", "text": "Нивото на Дунав се понижи с 9 см в началото на българския участък на реката при с. Ново село и водният стоеж е 119 см, съобщиха от местната Хидрометеорологична станция. Край Видин измереното понижение е с 10 см, водният стоеж на реката е 154 см. Нивото на Дунав край Лом е 173, за последното денонощие е регистрирано понижение от 8 см. При Оряхово е регистрирано понижение на речното ниво от 3 см, водният стоеж е 92 см. \r\nТемпературата на водата е 24,4 градуса край Ново село, при Оряхово е 26,4 градуса.", "date": "2017-06-26", "title": "Видин: С 10 см се е понижило нивото на река Дунав край града"}
{"url": "http://www.focus-news.net/news/2017/06/26/2408867/vidin-tyaloto-na-obyaven-za-izdirvane-26-godishen-mazh-e-otkrito-v-kraybrezhnite-vodi-na-reka-dunav-v-grada.html", "text": "На 23 юни около 16.20 часа граничен патрул забелязал труп в крайбрежните води на река Дунав, в района срещу Речна гара-Видин. Това съобщиха от ОДМВР-Видин. При огледа, по тялото не били констатирани данни за насилствена смърт. Трупът е транспортиран за аутопсия във МБАЛ-Видин. Самоличността на мъжа е установена – 26-годишен видинчанин, обявен за издирване същия ден по молба на родителите си. По случая в Районно управление на МВР-Видин е образувано досъдебно производство.", "date": "2017-06-26", "title": "Видин: Тялото на обявен за издирване 26-годишен мъж е открито в крайбрежните води на река Дунав в града"}
{"url": "http://www.focus-news.net/news/2017/06/26/2408835/maroalbaniya-pri-prebroeni-1154-izbiratelni-sektsii-sotsialisticheska-partiya-poluchava-51-demokraticheskata-partiya-28-sotsialisticheskoto-dvizhenie-za-integratsiya-15.html", "text": "При преброени резултати от 1154 избирателни секции, от общо 5 362, Социалистическата партия получава около 51 % от гласовете, предава албанското електронно издание \"Маро\".\r\nУправляващата партия на премиера Еди Рама е получила 198 998 от преброените гласове.\r\nДемократическата партия получава 28 % или 110 349 гласа, а Социалистическото движение за интеграция (LSI) - 15 % или 60 560 гласа, Партията за справедливост, интеграция и единство (PDIU) - 4 % или 16 281 гласа, и Партия LIBRA - 1 % или 3 442 гласа.Тереза Герова", "date": "2017-06-26", "title": "\"Маро\"(Албания): При преброени 1154 избирателни секции Социалистическа партия получава 51 %, Демократическата партия - 28 %, Социалистическото движение за интеграция - 15 %"}
{"url": "http://www.focus-news.net/news/2017/06/26/2408866/kyustendil-obshtinata-shte-naeme-10-dushi-kato-rabotnitsi-po-ozelenyavaneto.html", "text": "Община Кюстендил ще наеме 10 души като работници по озеленяването. Това съобщиха за Радио „Фокус” – Кюстендил от Дирекция „Бюро по труда” – Кюстендил. Общината е подала заявка за включване в схемата „Обучение и заетост”, която е одобрена и предстои подписване на договор. По схемата ще бъдат наети 10 лица, определени след направен подбор от насочените от Дирекция „Бюро по труда” лица. \r\nНаетите могат да бъдат с основно или по-ниско образование, продължително безработни и безработни над 54-годишна възраст. Заетостта по схемата ще бъде в рамките на 1 година, а след това Община Кюстендил ще осигури заетост на 6 души за срок от 3 месеца. Наетите лица ще поддържат и ще косят тревни площи, ще окопават и оформят парковите площи и цветните алеи в града и в лесопарк „Хисарлъка”.\r\nВенцеслав ИЛЧЕВ", "date": "2017-06-26", "title": "Кюстендил: Общината ще наеме 10 души като работници по озеленяването"}
{"url": "http://www.focus-news.net/news/2017/06/26/2408869/vidin-shestima-dushi-sa-bili-zadarzhani-sled-sbivane-pred-zavedenie-v-grad-kula.html", "text": "На 25 юни около 01.00 часа чрез тел. 112 в дежурната част на Районно управление на МВР-Кула бил получен сигнал за възникнал скандал, прераснал в сбиване пред питейно заведение в града. Това съобщиха от ОДМВР-Видин. Пристигналите на мястото полицейски служители преустановили нарушението на обществения ред. Шестима пълнолетни, местни жители били отведени в районното управление – съставени са им протоколи за предупреждение и актове. Мъжете са прегледани от екип на спешния център в града, не била констатирана необходимост от хосиптализация. Шестимата са тествани с дрегер за изясняване на адекватното им състояние, връчени са им и талони за кръвни проби. По случая в РУ-Кула е образувана проверка.", "date": "2017-06-26", "title": "Видин: Шестима души са били задържани след сбиване пред заведение в град Кула"}
{"url": "http://www.focus-news.net/news/2017/06/26/2408870/angel-konakliev-arheolog-v-nachaloto-na-yuli-zapochvat-razkopki-na-teritoriyata-na-krepostta-misionis.html", "text": "В началото на юли започват разкопки на територията на крепостта Мисионис. Това съобщи за Радио „Фокус“ – Шумен Ангел Конаклиев, археолог от Регионален исторически музей – Търговище и един от ръководителите на проучването. Финансирането за настоящия археологически сезон е осигурено от Община Търговище и дарители. Ще се работи на терена на ранновизантийската крепост, която по време на Втора българска държава е изпълнявала роля на цитадела на града. \r\nАрхеолозите продължават проучването на участък южно от стражевите помещения на ранновизантийската порта. Разкопките ще продължат до към средата на месец август. По думите на Ангел Конаклиев, сред целите на проучването е изясняване на градоустройството, архитектурата, комуникациите, жилищното и обществено строителство на цитаделата на крепостта.\r\nИвелина ИВАНОВА", "date": "2017-06-26", "title": "Ангел Конаклиев, археолог: В началото на юли започват разкопки на територията на крепостта Мисионис"}
{"url": "http://www.focus-news.net/news/2017/06/26/2408871/afp-kitayskite-vlasti-osvobodiha-osadeniya-nobelov-laureat-liu-syaobo.html", "text": "Осъденият нобелов лауреат за мир Лиу Сяобо бе освободен от китайските власти, след като миналия месец бе диагностициран с терминален рак на черния дроб, предава AFP.\r\n\"Сега той се лекува в болница в Шънян (в североизточна провинция Ляонин). Няма специални планове, той просто получава медицинско лечение за болестта си\", заяви адвокатът на китайския правозащитник. Тереза Герова", "date": "2017-06-26", "title": "AFP: Китайските власти освободиха осъдения нобелов лауреат Лиу Сяобо"}
{"url": "http://www.focus-news.net/news/2017/06/26/2408872/v-natsionalniya-istoricheski-muzey-se-otkriva-izlozhba-gravirani-medni-sadove-ot-kolektsiyata-na-dikran-balabanyan.html", "text": "На 27 юни 2017 г., в 11.00 ч. в Националния исторически музей (НИМ) ще бъде открита изложбата „Гравирани медни съдове от колекцията на Дикран Балабанян“, която представя откупени през 2017 г. от НИМ етнографски материали, събирани и съхранявани от Дикран Балабанян. Това съобщиха от НИМ. Дикран Балабанян е археолог и дългогодишен събирач на културни ценности. \r\nЕкспозицията показва 44 различни медни съда с гравирани митологични и растителни елементи, геометрични, антропоморфни (човешки) и зооморфни (животински) изображения, изработени чрез  различни техники (гравиране, изчукване, релефно изковаване и ажурена техника). Акцент в експозицията е синия от 1751 г., една от най-ранните датирани у нас. Сред експонатите могат да се видят чил-джам (медни купи) – това са османски ритуални съдове с цитати от корана, използвани за пречистване на новороденото и родилката след 40-ия ден, гравирани с митологични фигури чаши и др. Предметите са ценни образци с висока художествена стойност на възрожденското народно изкуство. \r\nЧрез изложбата „Гравирани медни съдове от колекцията на Дикран Балабанян“ посетителят може да проследи развитието на медникарството по българските земи от периода на Възраждането до 30-те години на XX в., както и да надникне в бита и ежедневието на населението от това време. Откупуване на колекцията на Балабанян е част от политиката на НИМ още от неговото създаване да събира, съхранява и представя културни ценности.", "date": "2017-06-26", "title": "В Националния исторически музей се открива изложба „Гравирани медни съдове от  колекцията на Дикран Балабанян“"}
{"url": "http://www.focus-news.net/news/2017/06/26/2408873/burgas-pozhar-e-vazniknal-v-retseptsiyata-na-kamping-smokinya-nyama-postradali.html", "text": "Пожар е възникнал в рецепцията на къмпинг „Смокиня“, съобщиха за Радио „Фокус“ - Бургас от Областната дирекция на МВР - Бургас. Няма опасност пламъците да се разпространят към бунгалата и палатките. На мястото е изпратен един екип на „Пожарна безопасност и защита на населението“. Няма пострадали хора. Пожарът е възникнал преди около 30 минути. Причините както и стройността на нанесените щети са в процес на изясняване.\r\nМария РУСЕВА", "date": "2017-06-26", "title": "Бургас: Пожар е възникнал в рецепцията на къмпинг „Смокиня“, няма пострадали"}
{"url": "http://www.focus-news.net/news/2017/06/26/2408837/top-channelalbaniya-sotsialisticheska-partiya-50-33-demokraticheska-partiya-2774-sotsialisticheskoto-dvizhenie-za-integratsiya-15-35.html", "text": "При преброени резултати от 1157 избирателни секции Социалистическата партия получава 50,33 %, Демократическа партия - 27,74 %,Социалистическото движение за интеграция - 15, 35 %, предава телевизия \"Тop-channel\".\r\nСпоред телевизията първите изводи от приключилите парламентарни избори е чувствителното увеличаване на гласовете за управляващата партия на Еди Рама в повечето райони на страната, отстъплението на Демократичната партия, както и намаляването на влиянието Партията за справедливост, интеграция и единство (PDIU).\r\n\"Тop-channel\" прогнозира разпределението на мандатите в парламента, което към момента изглежда така:\r\nСоциалистическа партия - 75 мандата;\r\nДемократическа партия - 41 мандата;\r\nПартията за справедливост, интеграция и единство (PDIU) - 20 мандата;\r\nПартията за справедливост, интеграция и единство (PDIU) - 3 мандата;\r\nСоциалдемократическа-партия PSD - 1 мандат.Тереза Герова", "date": "2017-06-26", "title": "\"Тop-channel\"(Албания): Социалистическа партия - 50, 33 %, Демократическа партия - 27,74 %, Социалистическото движение за интеграция - 15, 35 %"}
{"url": "http://www.focus-news.net/news/2017/06/26/2408868/sofiya-v-sadebnata-palata-shte-se-provede-brifing-vav-vrazka-s-razkrito-tezhko-prestaplenie.html", "text": "От 14.00 часа, в зала 2, етаж 4 на Съдебната палата в София ще се проведе брифинг във връзка с разкрито тежко престъпление. Това съобщиха от пресцентъра на Прокуратурата. Участие в брифинга ще вземат административният ръководител на Софийска градска прокуратура Емилия Русинова и директорът на СДВР старши комисар Ивайло Иванов.", "date": "2017-06-26", "title": "София: В  Съдебната палата ще се проведе брифинг във връзка с разкрито тежко престъпление"}
{"url": "http://www.focus-news.net/news/2017/06/26/2408857/burgas-sluzhiteli-v-oblastnata-direktsiya-na-mvr-shte-se-vklyuchat-v-natsionalniya-protest-na-5-yuli.html", "text": "Бургаските служители на МВР ще се включат в националния протест на 5 юли, съобщи за Радио „Фокус“ - Бургас Генади Тенев, член на УС на Синдикалната федерация на служителите в МВР – Бургас. Исканията са за увеличение на основните месечни възнаграждения. „Целият сектор МВР е пострадал от това, че няма увеличение на заплатите през последните години. Минималната работна заплата е увеличена почти над 50%, а нашите заплати - с около 12% за период от 9 години. Служителите сами си закупуват униформи, качеството на предоставяното облекло от МВР е лошо. Държавата дължи 30 млн. лева за униформено облекло за последните 4 - 5 години“, подчерта Тенев.\r\nВ Бургас, както и в страната, няма да се извършват регионални протестни действия. „Ще се концентрираме на 5 юли в София на пл. „Александър Невски“ от 11.00 часа. Тепърва започваме организация за желаещи и за транспорта“, каза още Тенев. Той подчерта, че в протестите ще участват служители, които няма да бъдат на работа. По всяка вероятност тези, които не могат да присъстват на събитието, ще са със значки в знак на съпричастност.\r\nМария РУСЕВА", "date": "2017-06-26", "title": "Бургас: Служители в Областната дирекция на МВР ще се включат в националния протест на 5 юли"}
{"url": "http://www.focus-news.net/news/2017/06/26/2408877/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-yuni.html", "text": "„Софийска вода” временно ще прекъсне водоснабдяването в някои части на столицата на 27 юни, съобщиха от дружеството. Във вторник във връзка с подмяна на водомерен възел на бул. „Ситняково“ в жк. „Гео Милев“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: по бул. „Ситняково“ от ул. „Каймакчалан“ до ул. „Гео Милев“; ул. „Загоричене“, ул. „Голаш“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Ситняково“ ъгъла с ул. „Загоричене“.\r\nВъв вторник във връзка с подмяна на сградно водопроводно отклонение на ул. „Трайчо Костов“ в с. Горни Богров се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Трети март“, ул. „Ботунски път“, ул. „Шабаница“, ул. „Воденицата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.\r\nВъв вторник във връзка с подмяна на сградно водопроводно отклонение на ул. „Никола Бонев“ в гр. Бухово се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Андрей Стоичков“ от №1 до №11 и бл. 18. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред пощата.", "date": "2017-06-26", "title": "„Софийска вода” временно ще прекъсне водоснабдяването в някои части на столицата на 27 юни"}
{"url": "http://www.focus-news.net/news/2017/06/26/2408875/sliven-24-godishen-mazh-e-s-puknat-cherep-sled-sbivane-mezhdu-sasedi-v-selo-omarchevo.html", "text": "В Районно управление на МВР-Нова Загора е образувано досъдебно производство срещу мъж на 26 години за причиняване на телесна повреда. На 23 юни, около 23.00 часа, в новозагорското село Омарчево е възникнал скандал, при който 26-годишният М. Н. причинява телесна повреда на свой 24-годишен съсед. Това съобщиха от ОДМВР-Сливен. Пострадалият е бил във видимо нетрезво състояние. Той е откаран в МБАЛ-Сливен с фрактура на лява ръка и пукнат череп, без опасност за живота. Причините за конфликта, довел до инцидента, са в процес на установяване.", "date": "2017-06-26", "title": "Сливен: 24-годишен мъж е с пукнат череп след сбиване между съседи в село Омарчево"}
{"url": "http://www.focus-news.net/news/2017/06/26/2408876/noi-ot-1-yuli-2017-g-zayavlenieto-za-otpuskane-na-parichno-obezshtetenie-za-bezrabotitsa-se-podava-i-po-elektronen-pat.html", "text": "От 1 юли 2017 г. заявлението за отпускане на парично обезщетение за безработица може да се подава и по електронен път, съобщиха от Националния осигурителен институт (НОИ). Това ще става чрез специално разработена електронна административна услуга, която ще бъде достъпна на интернет страницата на институцията () от същата дата. Онлайн услугата допълва списъка от над 65 програмни продукти на НОИ, които вече работят в услуга на потребителите. По този начин институтът продължава политиката за намаляване на административната тежест за осигурителите и осигурените лица. \r\nДостъпът до електронната услуга ще се осъществява чрез използването на квалифициран електронен подпис или персонален идентификационен код (ПИК) на подателя, издаден от НОИ.\r\nВъв връзка с промяната в Наредбата за отпускане и изплащане на паричните обезщетения за безработица е утвърден нов образец на заявление. Заедно с него потребителите, избрали електронния вариант на подаване, ще трябва да приложат като прикачен файл и акт за прекратяване на правоотношението. \r\nЗа заявленията, подадени след 30 юни 2017 г., отпада необходимостта лицата да представят документи, удостоверяващи осигурителен стаж за безработица, тъй като данните за времето след 31.12.2001 г. ще се извличат от информационната система на НОИ.\r\nВ новия образец на заявлението безработното лице следва да посочи един от трите възможни начина за получаване на документите, които НОИ издава във връзка с исканото обезщетение. С оглед защита на личните данни получаването им по електронен път на посочен електронен адрес е възможно, само ако лицето притежава квалифициран електронен подпис или персонален идентификационен код. В тези случаи документите се смятат за връчени с изтеглянето им. \r\nНовият образец на заявлението за отпускане на парично обезщетение за безработица е публикувано на интернет страницата на НОИ (), в рубриката „За потребителя“/ „Формуляри“/ „Формуляри и образци за безработица“.", "date": "2017-06-26", "title": "НОИ: От 1 юли 2017 г. заявлението за отпускане на парично обезщетение за безработица се подава и по електронен път"}
{"url": "http://www.focus-news.net/news/2017/06/26/2408853/der-spiegel-sreshtata-na-g-20-v-hamburg-reditsa-darzhavi-nastoyavat-ohranitelite-na-delegatsiite-da-poluchat-razreshenie-za-nosene-na-orazhie.html", "text": "Няколко държави са подали заявление за разрешително за оръжие за своите служители по сигурността на срещата на върха на Г-20, която ще се проведе в началото на юли в северния ханзейски град Хамбург, съобщава изданието Der Spiegel.\r\nСред тях са САЩ, Великобритания, Мексико, Южна Африка, Виетнам и Холандия, сочат данни на Федералната административна служба (BVA), цитирани от местните медии. Въпреки това, охраната на делегациите има право да носи оръжия само с разрешение на федералното правителство в Берлин.\r\nДо този момент във Федералната административна служба са постъпили девет молби за разрешително. Подобно заявление е подадено и от представители на Международния валутен фонд (МВФ). До този момент германските власти не са отклонили нито една от молбите, уточняват от редакцията. \r\nПрез почивните дни се появи информация, съгласно която германските власти имат известни резерви към охранителите, които ще придружават турския президент Реджет Тайип Ердоган на форума в Хамбург. Берлин иска да предотврати възможни сцени на насилие, като тези, които бяха видяни във Вашингтон при посещението на Ердоган.Тереза Герова", "date": "2017-06-26", "title": "Der Spiegel: Срещата на Г-20 в Хамбург: Редица държави настояват охранителите на делегациите да получат разрешение за носене на оръжие"}
{"url": "http://www.focus-news.net/news/2017/06/26/2408880/sport-zapochvat-kvalifikatsiite-za-uimbaldan.html", "text": "В 13 часа българско време в понеделник започват квалификациите за престижния турнир по тенис „Уимбълдън“. Общо 128 мъже и 96 жени ще се включат в надпреварата за влизане в основната схема на Откритото първенство на Великобритания.\r\nМестата при мъжете са 16, докато при дамите квотите за основната схема са 12. България ще бъде представена от Виктория Томова, Елица Костова и Изабела Шиникова, които ще научат още днес съперничките си в първи кръг.", "date": "2017-06-26", "title": "Спорт: Започват квалификациите за „Уимбълдън“"}
{"url": "http://www.focus-news.net/news/2017/06/26/2408878/prof-bozhidar-dimitrov-za-priznavaneto-na-makedonskiya-ezik-v-nyakoi-politicheski-kragove-v-skopie-sa-na-edna-dve-svetlinni-godini-ot-evropeyskite-normi-i-tsennosti.html", "text": "Покрай едно изказване на външния ни министър Екатерина Захариева отново се разгоря спор, засега главно в Интернет, около исканията на Скопие да признаем освен държавата, и македонски език, и македонски народ. Това е едно голямо свидетелство, че в някои политически кръгове в Скопие са на една-две светлинни години от европейските норми и ценности, се посочва в позиция на директора на Националния исторически музей (НИМ) проф Божидар Димитров, изпратено от НИМ.\r\nПроф. Димитров посочва още:\r\n:Език например според тези ценности не се признава от правителства, а от професионалните лингвистични институти. Иначе казано премиерът Бойко Борисов не може да признава македонски, австралийски, швейцарски, кипърски, косовски, молдовски и други подобни „езици”. В тоталитарни държави – може. Другарят Сталин създаваше и признаваше много езици. Дори книга бе написал: „Марксизм и вопросы языкознания”. А друг руснак бе написал песен със стих: „Товарищ Сталин, вы большой ученый, \r\nВ языкознанье знаете вы толк”. Ние обаче живеем в демократична държава. И Бойко Борисов не е Сталин. Следователно правителството не може да признава език. А също и нация. Нацията или я има или я няма. Затова и това не може да направи правителството ни. Какво да признаем за „македонци”. Население на Македония с 2 млн. души. От тях 600 000 са албанци, 100 000 турци, 200 000 „гюпци” (т.е. цигани), 40 000 сърби и 120 000 българи. Кой за какъв признаваме? Принадлежността към една нация е индивидуално, а не колективно право на човешките индивиди. Така е при демокрацията\".", "date": "2017-06-26", "title": "Проф. Божидар Димитров за признаването на македонския език: В някои политически кръгове в Скопие са на една-две светлинни години от европейските норми и ценности"}
{"url": "http://www.focus-news.net/news/2017/06/26/2408882/ministar-nikolay-nankov-shte-otkrie-devetoto-zasedanie-na-komiteta-za-nablyudenie-na-operativna-programa-regioni-v-rastezh-2014-2020-g.html", "text": "Министърът на регионалното развитие и благоустройството Николай Нанков ще открие Деветото заседание на Комитета за наблюдение на Оперативна програма “Региони в растеж” 2014-2020 г. То ще се проведе утре – 27 юни 2017 г., от 09.00 часа, в град София, хотел „Сенс“ (бул. „Цар Освободител“ № 16), зала „Сенс”, ет. 1. Това съобщиха от пресцентъра на Министерството на регионалното развитие и благоустройството. По време на срещата ще бъде представен годишният доклад за изпълнение на Оперативна програма „Региони в растеж“ 2014-2020 за 2016 г. Ще бъде представена за обсъждане също и промяна в плана за оценка на Оперативна програма „Региони в растеж“ 2014-2020 г. \r\nВ заседанието ще вземат участие експерти и представители на Европейската комисия.", "date": "2017-06-26", "title": "Министър Николай Нанков ще открие Деветото заседание на Комитета за наблюдение на Оперативна програма “Региони в растеж” 2014-2020 г."}
{"url": "http://www.focus-news.net/news/2017/06/26/2408883/premierat-boyko-borisov-kam-mvr-nyama-da-ima-limit-za-benzin-ili-nafta-ne-iskam-da-chuvam-nyamame-pari.html", "text": "Думата нямаме пари за бензин или нафта, не искам да я чувам. Това каза премиерът Бойко Борисов по време на Национално съвещание на ръководството на МВР, предаде репортер на Агенция „Фокус“. „Винаги има още какво да се желае. За съжаление много работа се свършва, но усещането на работата на полицията е като отидеш да си извадиш някакъв документ. Това, което констатираха проверките, не знам как е допуснато. Ще ги оправим нещата. Там беше кристален израз на безхаберие. 90 тона алуминиеви табели стоят. МВР има 700 души изчислителен център. От къде на къде държавното електронно обслужване се занимава да ви прави връзката с прокурора и останалите дирекции. Друга дирекция 1300 души управлява собствеността. Тормозите гражданите зверски. Лична карта с акт за раждане. Защо ви е този акт за раждане?  С по един документ да съхраним, 26 млн. часа харчат хората да се редят по опашка“, заяви Борисов. По думите му в тази административна тежест, няма  да се прави компромис. „Пишете в тефтерите и отивате. Всеки ден искам директорите да отиват на по едно гише произволно. Паралелно с това пращаме хората в кафетата на КАТ и там става ужас“, посочи той. \r\n„По битовата престъпност – назначаваме хора, както сме поели като ангажимент. Стигнах до извода, че не трябва да има лимит. Разбира се, да не се мине до другата крайност да почнете да крадете бензина и нафтата. Средно 123 км минава на ден един патрул. Колкото пари допълнително изразходите, както направих с ин-витрото, директорите носят отговорност за маршрутите, ще ви го платя отгоре. Думата нямаме пари за бензин или нафта, не искам да я чувам. Най-голямата сметка, която направих са още 4-5 млн. лв. на година“, добави премиерът. Той поздрави службите за сигурност за битката с контрабандата.\r\nЛюба АЛЕКСИЕВА", "date": "2017-06-26", "title": "Премиерът Бойко Борисов към МВР: Няма да има лимит за бензин или нафта, не искам да чувам нямаме пари"}
{"url": "http://www.focus-news.net/news/2017/06/26/2408885/mkd-makedoniya-yohanes-han-e-na-poseshtenie-v-skopie-planirani-sa-sreshti-sas-zoran-zaev-i-nikola-dimitrov.html", "text": "Комисарят по въпросите на европейската политика за съседство и преговори за разширяване Йоханес Хан пристига в понеделник на посещение в Скопие, където ще вземе участие в заседанието на правителството за спешните приоритети за реформи, съобщава електронното издание  МКД. Преди заседанието австрийският политик ще проведе срещи с премиера Зоран Заев, а след това и с министрите Никола Димитров, Радмила Шекеринска и Буяр Османи.\r\nНа заседанието ще бъде представен план за действие на правителството в областта на евроинтеграцията, който ще съдържа приоритетни мерки за следващия период. Заев и Хан ще представят заключенията на съвместна пресконференция.\r\n„Новото правителство, заедно с опозицията, трябва да се съсредоточи върху изпълнението на спешните приоритети за реформи и върху пълното прилагане на Споразумението от Пържено, с цел да се върне страната по пътя към интеграцията в ЕС. Реформите трябва да се приложат, за да се подобри животът на хората, трябва да се работи за стабилност, просперитет и справедливост\", препоръча Хан преди пристигането в Скопие.\r\nСпоред Хан, с непрекъсната помощ от страна на ЕС, Македония най-накрая е преодоляла политическата криза чрез добре проведени избори и формирането на ново правителство.Тереза Герова", "date": "2017-06-26", "title": "МКД (Македония): Йоханес Хан е на посещение в Скопие, планирани са срещи със Зоран Заев и Никола Димитров"}
{"url": "http://www.focus-news.net/news/2017/06/26/2408886/burgas-potushen-e-pozharat-v-kamping-smokinya-kray-sozopol.html", "text": "Потушен е пожарът в къмпинг „Смокиня“ край Созопол, съобщиха за Радио „Фокус“ - Бургас от къмпинга. Инцидентът не е наложил евакуация на туристи. Причините за възникването на пламъците се изясняват.\r\nПожарът е възникнал преди около два часа в рецепцията на къмпинга. На мястото е бил изпратен един екип на „Пожарна безопасност и защита на населението“. Няма пострадали хора.\r\nМария РУСЕВА", "date": "2017-06-26", "title": "Бургас: Потушен е пожарът в къмпинг „Смокиня“ край Созопол"}
{"url": "http://www.focus-news.net/news/2017/06/26/2408887/pregled-na-osnovnite-temi-vav-vrachanskiya-pechat.html", "text": "Водещо заглавие на вестник „Конкурент” е „Хиляди дойдоха на сватба в Балкана”, като материалът продължава на 2 страница на изданието. Хиляди участваха във второто издание на фолклорния събор „Леденика“ във Врачанския балкан, което беше проведено през почивните дни. Плакет и грамота за принос в популяризирането на българщината получи акад. Антон Дончев. „В Мездра обсъдиха идеи за подкрепа на бизнеса” е заглавие от 3 страница. Кметът на Мездра Генади Събков проведе работна среща с ръководството на SEBN-BG за обсъждане на идеите за съвместна работа. Той пое ангажимент да се подобри състоянието на уличната настилка в близост до входа на завода, както и да бъде подобрена инфраструктурата в рамките на компанията в Мездра. \r\n„Нова придобивка на ОП „Чистота“ е заглавие от 4 страница. От края на миналата седмица по мездренските улици обикаля нов двураменен контейнеровоз. „Забраниха къпането в язовири” е заглавие на 5 страница. Заповедта е на кмета на Враца Калин Каменов и визира територията на общината през най-активния сезон за плажуване и къпане във водоемите. \r\n„Четирима нередовни шофьори за ден засякоха пътни ченгета” е заглавие от страницата за крими новините във вестника. Автопатрул от Бяла Слатина се натъкна при проверка на нагъл шофьор, който карал автобус без да има съответната категория за подобно превозно средство. „U19 на Ботев започва подготовка с куп нови” е водещо заглавие от спартните страници на вестника. Юношите старша възраст на Ботев (Вр) започват подготовка за новия сезон в U 19 на 3 юли в 18.00 часа.", "date": "2017-06-26", "title": "Преглед на основните теми във врачанския печат"}
{"url": "http://www.focus-news.net/news/2017/06/26/2408890/blagoevgrad-44-godishen-zhitel-na-s-mihnevo-e-shofiral-s-394-promila-alkohol.html", "text": "Б. Л., на 44 години, от с. Михнево е шофирал с 3,94 промила алкохол. Това съобщиха от ОДМВР-Благоевград. Бързи производства са образувани и срещу следните водачи на превозни средства: С.А. (22 г.) от с. Туховища – управлявал лек автомобил „Фолксваген Голф“ с 2,10 промила алкохол в издишания въздух; И. Б. (46 г.) от с. Вълкосел – 2,65 промила алкохол; Ш.Б. (49 г.) от с. Вълкосел – 2,76 промила алкохол; Г.Т. (24 г.) от гр. Благоевград – 2,36 промила алкохол.", "date": "2017-06-26", "title": "Благоевград: 44-годишен жител на с. Михнево е шофирал с 3,94 промила алкохол"}
{"url": "http://www.focus-news.net/news/2017/06/26/2408884/veliko-tarnovo-darzhavnata-agentsiya-za-zakrila-na-deteto-podpisa-sporazumenie-za-satrudnichestvo-s-visshiya-advokatski-savet.html", "text": "Държавната агенция за Закрила на детето подписа споразумение за сътрудничество с Висшия адвокатски съвет. Това стана по време на второто заседание на Съвета на децата, което се проведе във Велико Търново, съобщи Йоана Захариева, председател на Съвета, предаде репортер на Радио „Фокус“ – Велико Търново. Споразумението е изключително важно за организацията. „Ако ние, от Съвета на децата, и от Държавната агенция за закрила на детето, като защитници на правата на децата, не виждаме и не чувстваме подкрепа от адвокатите, които имат пряка роля в този процес, то тогава много голяма част от нашата работа не би имала такъв успех, какъвто би имала с подкрепата на адвокатите“, подчерта Захариева. От Съвета на децата са се ангажирали да съдействат на адвокатите с всякаква правна информация, която получават от децата, така че да улеснят работата им. Те от своя страна са обещали да се включат в пилотната кампания „Панаир на професиите“.\r\nЙоана Захариева посочи, че в рамките на кампанията са организирани три инициативи, в които децата да се запознават с интересни за тях професии. Първата такава вече се е провела във Враца, като предстоят още две: в Ботевград и Стара Загора. „Децата имат сериозен интерес към правото като специалност. Ето защо много добре приветстваме обещанието на Висшия адвокатски съвет да се включат с експерти, които наистина да покажат на децата какво могат да работят след като завършат „Право“. По време на заседанието излезе едно мото, което смятаме, че е важно както за Висшия адвокатски съвет, така и за Съвета на децата, а именно че най-големият защитник на детето е самото дете, защото ако самото дете не знае своите права, няма кой друг да го защити и да го популяризира по-добре от самото него“, каза още Йоана Захариева.\r\nНадежда КРЪСТЕВА", "date": "2017-06-26", "title": "Велико Търново: Държавната агенция за Закрила на детето подписа споразумение за сътрудничество с Висшия адвокатски съвет"}
{"url": "http://www.focus-news.net/news/2017/06/26/2408889/kyustendil-petima-dushi-sa-zadarzhani-za-nezakonno-pritezhanie-na-ognestrelno-orazhie.html", "text": "Петима души са задържани за незаконно притежание на огнестрелно оръжие, съобщиха от Областната дирекция на МВР – Кюстендил. Това е станало по време на проведена специализирана операция. В кюстендилския кв. „Изток“ са проверени 4 жилища, иззети са 3 пистолета, една ловна пушка, 11 патрона. \r\nОт жител на дупнишкото село Яхиново е иззета ловна пушка, притежателят й не е имал разрешителен документ. С пушката същият е повредил прозорец на къща в селото. \r\nЗапочнати са досъдебни производства срещу притежателите на оръжията, уведомени са дежурни прокурори.", "date": "2017-06-26", "title": "Кюстендил: Петима души са задържани за незаконно притежание на огнестрелно оръжие"}
{"url": "http://www.focus-news.net/news/2017/06/26/2408891/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Социалистическа партия печели 50,70 % от гласовете на проведените парламентарни избори, Демократическата партия - 28,69 %, Социалистическото движение за интеграция - 15, 60 %, предава албанското електронно издание \"Lajmi.net\".\r\nДанните на изданието са при преброени 1200 избирателни секции.\r\nТака партията на премиера Еди Рама печели 76 депутатски мандата, Демократическата партия на Лулзим Баша - 38 мандата, Социалистическото движение за интеграция (LSI) на Петрит Васили - 20 мандата, Партията за справедливост, интеграция и единство (PDIU) на Шпетим Идризи - 3 мандата, Социалдемократическа партия (PSD) на Бен Блуши - 1 мандат.\r\n*** Комисарят по въпросите на европейската политика за съседство и преговори за разширяване Йоханес Хан пристига в понеделник на посещение в Скопие, където ще вземе участие в заседанието на правителството за спешните приоритети за реформи, съобщава електронното издание  МКД. Преди заседанието австрийският политик ще проведе срещи с премиера Зоран Заев, а след това и с министрите Никола Димитров, Радмила Шекеринска и Буяр Османи.\r\nНа заседанието ще бъде представен план за действие на правителството в областта на евроинтеграцията, който ще съдържа приоритетни мерки за следващия период. Заев и Хан ще представят заключенията на съвместна пресконференция.\r\n„Новото правителство, заедно с опозицията, трябва да се съсредоточи върху изпълнението на спешните приоритети за реформи и върху пълното прилагане на Споразумението от Пържено, с цел да се върне страната по пътя към интеграцията в ЕС. Реформите трябва да се приложат, за да се подобри животът на хората, трябва да се работи за стабилност, просперитет и справедливост\", препоръча Хан преди пристигането в Скопие.\r\nСпоред Хан, с непрекъсната помощ от страна на ЕС, Македония най-накрая е преодоляла политическата криза чрез добре проведени избори и формирането на ново правителство.\r\n*** След няколко години, прекарани в Турция, десетки хиляди сирийци са се завърнали в родината си, за да отбележат у дома един от най-големите празници в свещения за мюсюлманите месец Рамадан, пише вестник Daily Sabah.\r\nОколо 110 хил. мигранти, включително жени и деца, са преминали граничния пункт в югоизточната провинция Килис, след като местните власти обявиха, че прекосяването и от двете страни на границата ще бъде разрешено между 13 ч. и 23 ч. в неделя. Мнозина чакаха часове, преди да успеят да прекосят границата.\r\n*** На фона на покачващите се температури в Гърция служителите, заети във фирмите за събиране на отпадъци, обявиха, че ще продължат стачните си действия до четвъртък, съобщава електронното издание Ekathimerini.\r\nПродължаващите стачни действия ще усложнят допълнително ситуацията по улиците на Атина и други градове с оглед на прогнозите на синоптиците за преминаването на топлинна вълна в края на седмицата.\r\nВътрешният министър Панос Скурлетис се опита да ограничи кризата в събота, като заяви, че правителството ще внесе законодателни предложения в парламента в понеделник. Но още преди законопроектът да стигне до гласуване, профсъюзът, представляващ общинските работници, го отхвърли и потвърди първоначалния си план да продължи със стачката до четвъртък.\r\n***", "date": "2017-06-26", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/06/26/2408874/shumen-s-tematichni-materiali-sa-aranzhirani-gradskite-vitrini-pred-rzi-i-dkts-1-po-povod-svetovniya-den-za-borba-s-narkomaniite.html", "text": "Регионална здравна инспекция – Шумен организира информационна кампания по повод 26 юни – Световния ден за борба с наркоманиите. Това съобщиха от РЗИ. Инициативата ще се проведе от 11.00 часа пред Драматично-куклен театър „Васил Друмев“, съвместно с Общински здравен център – Шумен и Български младежки червен кръст – Шумен. С тематични материали са аранжирани градските витрини пред РЗИ и ДКЦ – 1. \r\nНа 4 юли от 11.00 часа на басейн „Аква свят“ в Шумен ще бъде проведена здравно-образователна кампания с превантивна цел „Ваканция без риск“.", "date": "2017-06-26", "title": "Шумен: С тематични материали са аранжирани градските витрини пред РЗИ и ДКЦ – 1 по повод Световния ден за борба с наркоманиите"}
{"url": "http://www.focus-news.net/news/2017/06/26/2408893/pazardzhik-s-narusheno-vodopodavane-sa-chetiri-sela-v-obshtinata.html", "text": "Поради аварии на улични водопроводи ще бъде нарушено водоподаването в селата Црънча, Крали Марко и Черногорово, съобщиха за Радио „Фокус“ – Пазарджик от ВиК - Пазарджик. Ремонтни групи работят за отстраняване на възникналите проблеми. Очакваният час за възстановяване на нормалното водоподаване е 15.30 за селата Черногорово и Крали Марко и 16.00 часа за село Црънча. \r\nПоради планови мероприятия на уличен водопровод ще бъде нарушено и водоподаването в село Добровница до 13.30 часа. \r\nВаня НИКОЛОВА", "date": "2017-06-26", "title": "Пазарджик: С нарушено водоподаване са четири села в общината"}
{"url": "http://www.focus-news.net/news/2017/06/26/2408892/orf-aleksander-van-der-belen-na-parvo-poseshtenie-v-cheshkata-republika-obsadeni-shte-badat-traditsionnite-sporni-vaprosi-mezhdu-viena-i-praga.html", "text": "Държавният глава на Австрия Александер Ван дер Белен отпъува днес за чешката столица, където ще обсъди с премиера Бохуслав Соботка някои от традиционните спорни въпроси между Виена и Прага, предава ORF.\r\nВ Прага ще бъдат обсъдени предимно двустранни въпроси като разширяването на икономическите и транспортни връзки. Срещата на Ван дер Белен с чешкия му колега ще се състои във вторник, в Пражкия замък.\r\nОсвен напрежението около планираното разширение на атомните електроцентрали „Темелин“ и „Дуковани“, срещата между двамата държавни глави ще бъде напрегната и в личен план: Милош Земан публично подкрепи кандидата на „Партията на свободата“ Норберт Хофер в кандидат-президентската кампания в Австрия миналата година, припомня медията.Тереза Герова", "date": "2017-06-26", "title": "ORF: Александер Ван дер Белен на първо посещение в Чешката република – обсъдени ще бъдат традиционните спорни въпроси между Виена и Прага"}
{"url": "http://www.focus-news.net/news/2017/06/26/2408894/veliko-tarnovo-vremenna-organizatsiya-na-dvizhenie-shte-bade-vavedena-v-grada-na-30-yuni-i-1-yuli-vav-vrazka-sas-sabitiya-organizirani-ot-obshtinata.html", "text": "Временна организация на движение ще бъде въведена във Велико Търново на 30 юни и 1 юли. Това съобщиха от пресцентъра на Община Велико Търново.\r\nВъв връзка с предстоящи събития, организирани от Община Велико Търново, ще настъпят следните временни промени в организация движението на МПС - спиране на движението за МПС и освобождаване от паркирани автомобили:\r\n- На 30 юни 2017г. /петък/ за времето от 18:30ч. до 21:00ч. /или до приключване на събитието/, пл. „Цар Асен I“; ул. „Св.Климент Охридски“, в участъка от църквата „Св. 40 мъченици“ до пл. „Цар Асен I“; ул. „Читалищна“ в участъка от разклона с ул. „Михаил Кефалов“ до пл. „Цар Асен I“; ул. „Иван Вазов“ и ул. „Никола Пиколо“;\r\n- На 1 юли 2017г. /събота/ за времето от 21:45ч. до 22:30ч., пл. „Цар Асен I“  и свързаните с него улици във връзка с излъчване на Аудио-визуален спектакъл „Царевград Търнов – звук и светлина“.", "date": "2017-06-26", "title": "Велико Търново: Временна организация на движение ще бъде въведена в града на 30 юни и 1 юли във връзка със събития, организирани от Общината"}
{"url": "http://www.focus-news.net/news/2017/06/26/2408881/glavniyat-prokuror-sotir-tsatsarov-ikonomicheska-politsiya-e-v-sastoyanie-na-palna-letargiya.html", "text": "„Икономическа полиция“  е в състояние на пълно заспиване и затишие. Това каза главният прокурор Сотир Цацаров по време на Национално съвещание на ръководството на МВР, предаде репортер на Агенция „Фокус“. \"По отношение на националните служби – отчитаме добро взаимодействие с ГДБОП. Има подобрен диалог със специализираната прокуратура. По отношение на Национална полиция бих казал същото, с едно изключение. \"Икономическа полиция\" е в състояние на пълно заспиване и затишие. От предадения ни списък се оказа, че има над 50 дублирания. Трудно можем да бъдем излъгани. Работата на \"Икономическа полиция\" е в пълна летаргия\", заяви главният прокурор.\r\nПо думите му работата на Областните дирекции на МВР може да бъде разделена на две групи. \"Едната е работещи и другата – тихи дирекции. Това състояние е такова, каквото е и в териториалните дирекции на ДАНС, и в териториалните прокуратури\", коментира Цацаро. Той даде за пример градовете Бургас, София и Пловдив, където се работи добре. „Има региони в страната, в които се предпочита тишината, защото така е по-удобно. Съществуват спокойно\", добави главният прокурор. \r\nТой подчерта, че на първо място основен приоритет е противодействието на корупцията. „Това на практика е задача номер едно. Задача номер две е противодействието на контрабандата. Резултати могат да се постигнат, стига да има воля. Не деля типичните криминални престъпления на големи и малки. Убийството е новина за национален екран, но за нормалния български гражданин е престъпление“, каза още Сотир Цацаров.\r\nГлавният прокурор коментира и състоянието на академиите  към МВР. \"По отношение на академията, призовавам да започне да извършва обучение на новоназначените разследващи полицаи“, заяви Цацаров. Той призова академията на МВР да въведе задължително такова обучение в продължение на 3 месеца. „Тези колеги трябва да започнат работа обучени“, посочи той.\r\nЛюба АЛЕКСИЕВА", "date": "2017-06-26", "title": "Главният прокурор Сотир Цацаров: „Икономическа полиция“  е в състояние на пълна летаргия"}
{"url": "http://www.focus-news.net/news/2017/06/26/2408895/sport-fond-na-lionel-mesi-e-ukril-dohodi-v-razmer-na-10-mln-evro.html", "text": "Фонд на нападателя на Барселона Лионел Меси, създаден за оказване на помощ на деца, е укрил от властите доходи в размер на 10 млн. евро, предава телевизионният канал RT.\r\nВ периода 2007-2015 г. организацията не е декларирала голяма част от своите приходи. През 2009 г. Меси и неговият баща са открили представителство на фонда в родния град на футболната звезда – Росарио. В Испания то е било регистрирано като обществена организация. Меси и неговият баща са подписвали договори, но не са представяли декларации за тях. Това повдига въпрос дали фондът на Меси действително се е занимавал със социални проекти за деца.", "date": "2017-06-26", "title": "Спорт: Фонд на Лионел Меси е укрил доходи в размер на 10 млн. евро"}
{"url": "http://www.focus-news.net/news/2017/06/26/2408896/plovdiv-600-posetiteli-sa-razgledali-obnovenata-kashta-klianti-prez-poslednite-tri-dni.html", "text": "600 посетители са разгледали обновената къща „Клианти“ през последните три дни, съобщи пред журналисти директорът на общински институт „Старинен Пловдив“ Минко Кафтански, предаде репортер на Радио „Фокус“ – Пловдив. В посочената бройка влиза посещението на дипломатическия корпус, представителите на който бяха сред първите посетители на емблематичната за града къща. Кафтански обясни, че все още входната такса за посещения в изцяло обновения паметник на културата в Стария Град е 5 лева, тъй като не е изтекъл срокът за обжалване на приетата от Общинския съвет промяна в таксата, която предвижда цената за индивидуално посещение да стане 10 лева. Новата цена ще влезе в сила след 14 дни.:\r\nКъща „Клианти“ бе възстановена в автентичния си вид след 10-годишна реставрация и вложени в нея 1,6 млн лева. От 1995 година тя е паметник на културата от национално значение.\r\nКристиян ГАРОВ", "date": "2017-06-26", "title": "Пловдив: 600 посетители са разгледали обновената къща „Клианти“ през последните три дни"}
{"url": "http://www.focus-news.net/news/2017/06/26/2408899/accent-tv-trayan-basesku-be-izbran-za-pocheten-predsedatel-na-nova-partiya-koyato-shte-se-bori-za-obedinenieto-na-moldova-i-rumaniya.html", "text": "Бившият президент на Румъния Траян Бъсеску бе избран за почетен председател на юнионистката „Партия на националното единство“, която ще се бори за обединението на Молдова и Румъния, предава телевизионният канал Accent TV.\r\nНовата политическа сила на молдовската политическа сцена бе регистрирана от Министерството на правосъдието в Кишинев само преди две седмици. Решението за назначаването на Бъсеску за неин почетен председател бе взето в неделя, 25 юни, по време на извънредния конгрес на партията.\r\nБъсеску обаче може официално да бъде считан за лидер на партията, само след като приеме молдовското гражданство.Тереза Герова", "date": "2017-06-26", "title": "Accent TV: Траян Бъсеску бе избран за почетен председател на нова партия, която ще се бори за обединението на Молдова и Румъния"}
{"url": "http://www.focus-news.net/news/2017/06/26/2408888/premierat-boyko-borisov-yavno-sme-prizvani-kato-pravitelstvo-samo-da-sabirame-pari-i-da-razplashtame-za-chuzhdite-grehove.html", "text": "Явно сме призвани като правителство само да събираме пари и да разплащаме за чуждите грехове. Това каза премиерът Бойко Борисов по време на Национално съвещание на ръководството на МВР, предаде репортер на Агенция „Фокус“. „От 900 проверени бензиностанции, 900 софтуера манипулират. Около 1,3 млрд. съм убеден, че ще съберем с общите усилия на данъчните, наблюдаващите прокурори. Никакво контрабандно гориво не трябва да се допуска“, заяви Борисов. \r\nПо думите му всички организации имат електронни системи. „Искате 12 грешни милиона, за да ги свържем. Стигам до милиардите, защото вие сте не само хората, които защитават правата, живота, свободата, спокойствието на гражданите, а сте и хората, които трябва да не допускате това, което главният прокурор каза за икономическа полиция, тези хиляди стопански престъпления, които стават“, посочи Борисов. \r\n„Миналата година, скъпи мои, благодарение на това безумие „Белене“, 3 млрд. лв. Вместо да ви дам за униформи и заплати, за Москва заминаха 1,3 млрд. живи лева. Ако не бях дошъл аз, да спра безумието на Драго Стойнев да проуча реактор за „Козлодуй“ за още 10 млрд. лв., с кой щяхте да си говорите? Общо миналата година 2,5 млрд. заминаха за американските централи. Платихме 3,6 млрд. живи пари за КТБ. И службите, и всички други имат вина. Я сметнете как ще изглежда МВР, ако не сме платили тези пари“, посочи той и запита как би изглеждала отбраната, как биха изглеждали заплатите на учителите. „Искам да повиша и вашите заплати, искам на военните да повиша. Само че ме задължиха да купувам \"Грипени\"-и на последното заседание на МС, 800 млн. лв. за фрегати. Кой по-първо да стачкува? Явно сме призвани само да събираме пари и да се разплащаме за чуждите грехове. По-добре от нас, никой не го прави, защото досега никой не плаща“, каза още Бойко Борисов.\r\nЛюба АЛЕКСИЕВА", "date": "2017-06-26", "title": "Премиерът Бойко Борисов: Явно сме призвани като правителство само да събираме пари и да разплащаме за чуждите грехове"}
{"url": "http://www.focus-news.net/news/2017/06/26/2408898/mlada-zhena-e-ubita-po-zhestok-nachin-v-petak-v-stolitsata-politsiyata-e-zadarzhala-izvarshitelya-v-sozopol.html", "text": "Млада жена е убита по жесток начин в петък в столицата, полицията е задържала извършителя в Созопол. Това стана ясно от думите на главния прокурор Сотир Цацаров по време на Национално съвещание на ръководството на МВР, предаде репортер на Агенция „Фокус“. \"Поздравявам СДВР за изключително бързите и активни действия по разкриване на извършеното в петък изключително тежко и жестоко убийство в столицата, при което е убита млада жена и при което извършителят беше разкрит и задържан на територията на Община Созопол\", заяви Цацаров. Той добави, че в действията по разкриването на извършителя на престъплението активното са участвали и служители на ОДМВР-Бургас. По-късно днес административният ръководител на Софийска градска прокуратура Емилия Русинова и директорът на СДВР старши комисар Ивайло Иванов ще предоставят повече информация за престъплението на брифинг в Съдебната палата.\r\nЛюба АЛЕСКИЕВА", "date": "2017-06-26", "title": "Млада жена е убита по жесток начин в петък в столицата, полицията е задържала извършителя в Созопол"}
{"url": "http://www.focus-news.net/news/2017/06/26/2408897/sofiya-mazh-se-e-prostrelyal-sled-politseyska-proverka-za-upotreba-na-narkotitsi.html", "text": "34-годишен мъж се е прострелял в главата с газов пистолет, след проверка за употреба на наркотични вещества при шофиране на кръстовището на ул. „Пиротска\" и ул. „Одрин\". Това съобщиха за Агенция „Фокус“ от пресцентъра на МВР. Пробата е положителна. Мъжът е откаран в УМБАЛСМ „Пирогов“.", "date": "2017-06-26", "title": "София: Мъж се е прострелял след полицейска проверка за употреба на наркотици"}
{"url": "http://www.focus-news.net/news/2017/06/26/2408903/prokopis-pavlopulos-turtsiya-tryabva-da-zachita-istoriyata-evropeyskoto-i-mezhdunarodnoto-pravo.html", "text": "Гърците придават висока стойност на свободата и това ги кара да защитават националния си суверенитет и териториална цялост - и следователно суверенитета, териториалната цялост и границите на Европейския съюз - въз основа на международното право, и без да правят каквито и да било отстъпки. Това заяви държавният глава на Гърция Прокопис Павлопулос в реч, насочена срещу съседна Турция, предава Greek Reporter. \r\nПо време на церемония, организирана по повод обявяването на Павлопулос за почетен гражданин на Псара, гръцкият президент припомни на Турция, \"за задължението да осъзнае, че нашите народи трябва да живеят мирно, в условията на приятелство и добросъседство\".\r\n\"Гърция е готова да реагира в тази посока и доказва това постоянно - и на практика. Турция обаче трябва да разбере, че приятелството и добросъседството, както и потенциалните европейски перспективи, които ние подкрепяме, изискват пълното и искрено зачитане на международно право, както и на европейското право, и следователно преди всичко на европейското законодателство\", подчерта гръцкият президент. \r\nГърция е готова да поддържа и дори да укрепи мостовете на приятелството, добави Павлопулос, но само ако Турция изпълни три условия: зачитане на международното право, зачитане на европейското право и зачитане на историята.Тереза Герова", "date": "2017-06-26", "title": "Прокопис Павлопулос: Турция трябва да зачита историята, европейското и международното право"}
{"url": "http://www.focus-news.net/news/2017/06/26/2408904/ministarat-na-turizma-nikolina-angelkova-shte-otkrie-vtoriya-mezhdunaroden-seminar-po-zapadniya-pat-na-koprinata-v-sofiya.html", "text": "Министърът на туризма Николина Ангелкова ще открие Втория международен семинар „По Западния път на коприната“. Събитието се организира от Световната организация по туризъм (СОТ) към ООН и Министерството на туризма на Р България със сътрудничеството и подкрепата на Европейската комисия. Това съобщиха от пресцентъра на Министерството на туризма. Семинарът ще се състои в периода 27-28 юни 2017 г. в София Хотел Балкан. Официалната церемония по откриването ще се проведе от 09.00 ч. до 10.00 ч. на 27 юни 2017 г. Събитието е открито за представителите на средствата за масова информация.\r\nСъбитието ще бъде разделено на 3 части – два уъркшопа и техническо посещение. Поканени са представители на страните-членки на програмата „По пътят на коприната“, български и чуждестранни представители на научно-изследователски центрове, браншови организации и бизнеса. \r\nБългария членува в програмата на СОТ „По пътят на коприната“ от 2012 г. Вторият международен семинар „По западният път на коприната“ се провежда в рамките на „Инициативата за развитие на туризма по Западния път на коприната“. Това е съвместен проект на Световната организация по туризъм и Европейската комисия и е част от европейската инициатива „Подобряване на разбирането за европейския туризъм“. Чрез реализирането на този проект се цели популяризиране на възможностите за осъществяване на туристически дейности по западните участъци на Пътя на коприната. Една от основните идеи на инициативата е да бъдат обособени туристически маршрути по „Западния път на коприната“, а в дългосрочен план се очаква това да доведе до интензифициране на транснационалното сътрудничество между страните, членуващи в програмата на СОТ „По пътя на коприната“.", "date": "2017-06-26", "title": "Министърът на туризма Николина Ангелкова ще открие Втория международен семинар „По Западния път на коприната“ в София"}
{"url": "http://www.focus-news.net/news/2017/06/26/2408905/ministar-nikolay-nankov-shte-uchastva-v-kragla-masa-za-namalyavane-na-administrativnata-tezhest-v-stroitelno-investitsionniya-protses.html", "text": "Министърът на регионалното развитие и благоустройството Николай Нанков ще участва в кръгла маса на тема „Възможности за намаляване на административната тежест в строително-инвестиционния процес“. Тя ще се проведе утре, 27 юни, от 11.00 часа, в централния офис на Камарата на строителите в България. Това съобщиха от пресцентъра на Министерството на регионалното развитие и благоустройството. В дискусията ще участва също и заместник-министър Валентин Йовев. \r\nФорумът е организиран от камарите на строителите в България, на архитектите в България и на инженерите в инвестиционното проектиране.", "date": "2017-06-26", "title": "Министър Николай Нанков ще участва в кръгла маса за намаляване на административната тежест в строително-инвестиционния процес"}
{"url": "http://www.focus-news.net/news/2017/06/26/2408906/burgas-izvarshva-se-ogled-na-mosta-v-selo-smolnik-koyto-be-chastichno-razrushen-sled-silniya-dazhd-minalata-sedmitsa.html", "text": "Специалисти извършват оглед на моста в село Смолник, съобщи за Радио „Фокус“ – Бургас кметът на Община Карнобат Георги Димитров. Мостът е частично разрушен от придошла вода от дерето вследствие на падналите валежи през изминалата седмица. В момента екип от инженери правят оглед и констатират стойността на нанесените щети. Мостовото съоръжение е обозначено. \r\n„Отговорно е, защото от там преминават автомобили, освен хората. Мостът трябва да бъде стабилизиран, за да не допуснем инциденти. Съоръжението не може да бъде ремонтиран за повече от един ден, защото нямаме друг достъп до селото. Взел съм мерки. Съобразяваме се със Закона за обществените поръчки, но е аварийна ситуация и ще направим всичко необходимо“, подчерта кметът. \r\nМария РУСЕВА", "date": "2017-06-26", "title": "Бургас: Извършва се оглед на моста в село Смолник, който бе частично разрушен след силния дъжд миналата седмица"}
{"url": "http://www.focus-news.net/news/2017/06/26/2408879/lajminetalbaniya-sotsialisticheska-partiya-5070-demokraticheska-partiya-2869-sotsialisticheskoto-dvizhenie-za-integratsiya-15-60.html", "text": "Социалистическа партия печели 50,70 % от гласовете на проведените парламентарни избори, Демократическата партия - 28,69 %, Социалистическото движение за интеграция - 15, 60 %, предава албанското електронно издание \"Lajmi.net\".\r\nДанните на изданието са при преброени 1200 избирателни секции.\r\nТака партията на премиера Еди Рама печели 76 депутатски мандата, Демократическата партия на Лулзим Баша - 38 мандата, Социалистическото движение за интеграция (LSI) на Петрит Васили - 20 мандата, Партията за справедливост, интеграция и единство (PDIU) на Шпетим Идризи - 3 мандата, Социалдемократическа партия (PSD) на Бен Блуши - 1 мандат.Тереза Герова", "date": "2017-06-26", "title": "\"Lajmi.net\"(Албания): Социалистическа партия - 50,70 %, Демократическа партия - 28,69 %, Социалистическото движение за интеграция - 15, 60 %"}
{"url": "http://www.focus-news.net/news/2017/06/26/2408909/albin-kurti-lider-na-partiyata-samoopredelenie-kosovo-shte-se-prevarne-v-druga-bosna-na-balkanite.html", "text": "Лидерът на партията „Самоопределение“ Албин Курти предупреди, че Косово може да се превърне „друга Босна“ на Балканския полуостров, предава македонската информационна агенция  „Макфакс“.\r\nКурти, който е един от възможните бъдещи премиери на най-младата балканска държава, заяви, че се застъпва за диалог със сърбите, но не и за диалог със Сърбия. Според лидера на „Самоопределение“ изпълнението на плана за Общността на сръбски общини ще раздели страната на косовски и сръбски субект и именно поради тази причина не го подкрепя.\r\nНастоящият диалог в Брюксел \"не поставя никакви условия за Белград\", като създава впечатление за нормализиране на отношенията, но всъщност води единствено до задълбочаване на етническо разделение в страната. \r\n\"Ние не сме против диалога, но сме срещу диалог, в който Косово се превръща в тема, а Сърбия - в предлагащата на дневен ред\", обясни Курти в интервю за изданието \"Вечерне новости\".\r\nКосовският политик увери, че ако бъде избран за премиер, един от приоритетите в работата му ще бъде диалог със сърбите в страната. Според него Общността на сръбските общини са в противоречие с Конституцията на Косово и е \"проект на Белград\".\r\n„Корумпираното правителство в Прищина е приела този проект. Чрез него ще се случи федерализация на Косово“, предупреди Курти, добавяйки, че Косово ще се превърне в \"друга Босна\".Тереза Герова", "date": "2017-06-26", "title": "Албин Курти, лидер на партията „Самоопределение“: Косово ще се превърне в друга Босна на Балканите"}
{"url": "http://www.focus-news.net/news/2017/06/26/2408907/nzok-ochakva-bls-da-saglasuva-aneksa-kam-individualnite-dogovori-za-bolnichna-pomosht.html", "text": "В изпълнение на Решение на Надзорния съвет от 20 юни 2017 г. Националната здравноосигурителна каса (НЗОК) на 22 юни т.г. подготви за изпращане месечното разпределение на утвърдените по районни здравноосигурителни каси (РЗОК) и лечебни средства за болнична помощ (ЛЗ за БМП) в размер на 1 млрд. 676 млн. лв., като стойността за м. юни е 141 819 000 лв. Тази стойност е съществено увеличена в сравнение с досегашните бюджета на ЛЗ за БМП. Това съобщиха от пресцентъра на НЗОК. Във връзка с това, на 23 юни т.г. НЗОК изпрати на БЛС Анекс с отразените в Решението на НС промени към индивидуалните договори – за съгласуване. \r\nДо този момент ръководството на БЛС отказва да съгласува Анекса, което прави невъзможно утвърдените от НС на НЗОК стойности да достигнат до лечебните заведения.", "date": "2017-06-26", "title": "НЗОК очаква БЛС да съгласува анекса към индивидуалните договори за болнична помощ"}
{"url": "http://www.focus-news.net/news/2017/06/26/2408908/veliko-tarnovo-balgarska-traditsionna-svatba-s-nad-4-000-gosti-organizirat-v-selo-arbanasi.html", "text": "Българска традиционна сватба с над 4 000 гости организират във великотърновското село Арбанаси. Събитието ще е част от Първия национален фолклорен събор „Болярска среща“, който ще се проведе от 21 до 23 юли, съобщи пред журналисти Нелина Църова, директор Дирекция „Култура и туризъм“ в местната администрация, предаде репортер на Радио „Фокус“ – Велико Търново. Общината е основен партньор в организирането. В рамките на трите дни на събора ще бъдат пресъздадени различни автентични предсватбени и сватбени ритуали, характерни за Северна България. Младоженците, които ще сключат брак в църквата „Св. архангели Михаил и Гавраил“, са Ива Янчева и Георги Георгиев, които живеят в София. Георгиев уточни, че е поканил лично около 150 сватбари, а останалите гости, които се очакват, ще са посетителите на събора.\r\nВсички гости ще са облечени в автентични народни носии от 19-ти век. „Доста се постарахме през годините да съберем костюмите. Това, което успяхме да намерим, е в по-голямата си част женски носии. За съжаление и в Етнографския музей в София изобилстват такива, а мъжките са много рядко запазени. Особено тези, които са участвали в обреди. На мен ми се наложи да си ушия нова носия, за да имам сватбена такава“, обясни младоженецът. Булката ще е облечена в народна носия от Северняшкия край, като частите и накитите за нея са събирани близо две години. Песните, които ще се изпълняват, са „извадени“ от етнографски книги и сборници, които не са преиздавани от 1925 година насам. \r\n„Ние се опитваме да пресъздадем една голяма част от предсватбените и сватбените обреди. Това, което до сега съм виждал, е че повечето фолклорни състави, които се занимават с автентичен фолклор, пресъздават само няколко елементи от дадена сватба. Ние ще се постараем да пресъздадем цялото богатство на ритуаликата, която съпътства една сватба“, каза още Георги Георгиев. \r\nВсеки, който желае да стане част от сватбата, трябва да се запише предварително в специални списъци, като ще се раздват гривни, които ще се носят през цялото време на събитието. Това ще се случва в специален информационен център, който ще работи и в трите дни. Сватбеният ритуал ще се организира в неделя.\r\nЛуиза ТРАНЧЕВА", "date": "2017-06-26", "title": "Велико Търново: Българска традиционна сватба с над 4 000 гости организират в село Арбанаси"}
{"url": "http://www.focus-news.net/news/2017/06/26/2408900/dobrich-izlozhba-izkustvoto-sporta-i-detsata-sreshtu-narkotitsite-be-otkrita-v-obshtinskiya-mladezhki-tsentar-zahari-stoyanov.html", "text": "Изложба „Изкуството, спорта и децата срещу наркотиците“ бе открита в Общинския младежки център „Захари Стоянов“ в Добрич. Рисунките и колажите са подредени във фоайето на Младежкия център и могат да бъдат разгледани до края на седмицата. Това съобщи Наталия Франгова, секретар на Местната комисия за борба с противообществените прояви на малолетни и непълнолетни (МКБПМН), предаде кореспондентът на Радио „Фокус” – Варна. Изложбата е част от проявите, организирани в града за отбелязване на Международния ден за борба със злоупотребата и нелегалния трафик на наркотици. \r\nИнициативата е на МКБПМН, съвместно с Програма „СИНДИ“ и Превантивно-информационния център в града, посочи Наталия Франгова. Изложбата е традиционна, тази година тя е с мото „Деца, изкуство и спорт срещу дрогата“. 46 деца и младежи от Добрич са участвали със свои творби. Комисия е отличила 20 от тях и те са експонирани във фоайето на Общинския младежки център. 6 от младите творци ще получат и награди, осигурени от Програма „СИНДИ“ при Община град Добрич. Изложбата бе тържествено открита от зам.-кмета „Хуманитарни дейности“ д-р Емилия Баева. Най-активни са били децата от ОУ „Стефан Караджа“, СУ „Димитър Талев“, ЕГ „Гео Милев“, Центъра за обществена подкрепа 1 и 2 и Центровете за настаняване от семеен тип за деца и младежи без увреждане. „В изложбата и рисунките, които децата са ни предоставили, те са изразили своята активна позиция какъв би бил живота без наркотици и какъв е с тях“, отбеляза още Наталия Франгова. \r\nЖулиета НИКОЛОВА", "date": "2017-06-26", "title": "Добрич: Изложба „Изкуството, спорта и децата срещу наркотиците“ бе открита в Общинския младежки център „Захари Стоянов“"}
{"url": "http://www.focus-news.net/news/2017/06/26/2408911/pregled-na-mezhdunarodnite-novini-do-13-chasa-agentsiya-fokus.html", "text": "В понеделник, 26 юни, в Германия ще бъде даден нов старт на процеса срещу 28-годишния Светослав Стойков – българинът, блъснал млада германка по стълбите на метрото във федералната столица Берлин, съобщава националният ежедневник Die Frankfurter Allgemeine Zeitung.\r\nВ първия опит процесът бе спрян още преди четенето на обвиненията. Причината бе свързана с подозрения за пристрастие на един от съдебните заседатели, поради което съставът на съдебното жури бе изцяло подменен. \r\nАтаката бе извършена на 27 октомври 2016 г. в станция на метрото в Берлин: българинът от ромски произход, родом от Добрич, нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. \r\nВластите успяха да идентифицират нападателя на жената чрез записи от охранителните камери, които бяха направени публично достояние. Германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода от шест месеца до десет години.\r\n*** Атрактивни плажове, препълнени хотели и безкрайни партита: туризмът в България изживява истински бум. И докато почиващите правят резервации, спокойни за сигурността си, хората от бранша се подготвят за суперсезон, коментира австрийският вестник Die Presse.\r\n„Българските курорти са безопасни и предпочитани дестинации“, увери министърът на туризма Николина Ангелкова пред парламента в София. Полицията по Черноморието призова за сътрудничеството между силите за сигурност и хотелите, за да бъде пресечена всякаква възможност за извършването на терористичен атентат. Съвместната работа включва охрана на плажовете, но и специализирано обучение на персонала. \r\nИнститутът за анализи оценки в туризма прогнозира, че през настоящата година България ще бъде посетена с 10 % повече туристи в сравнение с рекордната 2016 г., когато в страната бяха регистрирани 8,2 млн. почиващи. \r\nПо Българското Черноморие са наети и много чуждестранни работници, главно от страни като Украйна и Молдова. Това стана възможно благодарение на либерализиране на правилата за привличане на чуждестранна работна ръка – важна стъпка за развитието на туризма.\r\n*** Осъденият нобелов лауреат за мир Лиу Сяобо бе освободен от китайските власти, след като миналия месец бе диагностициран с терминален рак на черния дроб.\r\n\"Сега той се лекува в болница в Шънян (в североизточна провинция Ляонин). Няма специални планове, той просто получава медицинско лечение за болестта си\", заяви адвокатът на китайския правозащитник.\r\n*** Социалистическа партия печели 50,70 % от гласовете на проведените парламентарни избори, Демократическата партия - 28,69 %, Социалистическото движение за интеграция - 15, 60 %.\r\nДанните на изданието са при преброени 1200 избирателни секции.\r\nТака партията на премиера Еди Рама печели 76 депутатски мандата, Демократическата партия на Лулзим Баша - 38 мандата, Социалистическото движение за интеграция (LSI) на Петрит Васили - 20 мандата, Партията за справедливост, интеграция и единство (PDIU) на Шпетим Идризи - 3 мандата, Социалдемократическа партия (PSD) на Бен Блуши - 1 мандат.\r\n*** Комисарят по въпросите на европейската политика за съседство и преговори за разширяване Йоханес Хан пристига в понеделник на посещение в Скопие, където ще вземе участие в заседанието на правителството за спешните приоритети за реформи. Преди заседанието австрийският политик ще проведе срещи с премиера Зоран Заев, а след това и с министрите Никола Димитров, Радмила Шекеринска и Буяр Османи.\r\nНа заседанието ще бъде представен план за действие на правителството в областта на евроинтеграцията, който ще съдържа приоритетни мерки за следващия период. Заев и Хан ще представят заключенията на съвместна пресконференция.\r\n„Новото правителство, заедно с опозицията, трябва да се съсредоточи върху изпълнението на спешните приоритети за реформи и върху пълното прилагане на Споразумението от Пържено, с цел да се върне страната по пътя към интеграцията в ЕС. Реформите трябва да се приложат, за да се подобри животът на хората, трябва да се работи за стабилност, просперитет и справедливост\", препоръча Хан преди пристигането в Скопие.\r\nСпоред Хан, с непрекъсната помощ от страна на ЕС, Македония най-накрая е преодоляла политическата криза чрез добре проведени избори и формирането на ново правителство.\r\n*** Лидерът на партията „Самоопределение“ Албин Курти предупреди, че Косово може да се превърне „друга Босна“ на Балканския полуостров.\r\nКурти, който е един от възможните бъдещи премиери на най-младата балканска държава, заяви, че се застъпва за диалог със сърбите, но не и за диалог със Сърбия. Според лидера на „Самоопределение“ изпълнението на плана за Общността на сръбски общини ще раздели страната на косовски и сръбски субект и именно поради тази причина не го подкрепя.\r\nНастоящият диалог в Брюксел \"не поставя никакви условия за Белград\", като създава впечатление за нормализиране на отношенията, но всъщност води единствено до задълбочаване на етническо разделение в страната. \r\n\"Ние не сме против диалога, но сме срещу диалог, в който Косово се превръща в тема, а Сърбия - в предлагащата на дневен ред\", обясни Курти в интервю за изданието \"Вечерне новости\".\r\nКосовският политик увери, че ако бъде избран за премиер, един от приоритетите в работата му ще бъде диалог със сърбите в страната. Според него Общността на сръбските общини са в противоречие с Конституцията на Косово и е \"проект на Белград\".\r\n„Корумпираното правителство в Прищина е приела този проект. Чрез него ще се случи федерализация на Косово“, предупреди Курти, добавяйки, че Косово ще се превърне в \"друга Босна\".\r\n***", "date": "2017-06-26", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/06/26/2408914/sport-sastezatel-po-koloezdene-pochina-ot-travma-poluchena-na-sastezanie-v-kanzas.html", "text": "Участник в „Обиколката на Канзас“, която се провежда в САЩ, почина в резултат на травма, получена в хода на състезанието, предава телевизионният канал Fox 4.\r\nИнцидентът се е случил на един от завоите. Колоездачът е загубил контрол и се е блъснал в ограда, в резултат на което е ударил главата си. Минути по-късно на място вече е пристигнала линейка. \r\nКъм момента името на спортиста не се съобщава. Организаторите на състезанието изказаха своите съболезнования на близките и семейството на загиналия чрез съобщение в социалната мрежа „Фейсбук“.", "date": "2017-06-26", "title": "Спорт: Състезател по колоездене почина от травма, получена на състезание в Канзас"}
{"url": "http://www.focus-news.net/news/2017/06/26/2408915/prezidentat-rumen-radev-shte-poseti-gorna-oryahovitsa-i-svishtov.html", "text": "На 27 юни 2017 г. президентът Румен Радев ще посети Горна Оряховица и Свищов. Това съобщиха от прессекретариата на държавния глава. В Горна Оряховица президентът ще разгледа най-големия комплекс в България за производство на хранителни продукти -\r\n„Захарни заводи“, и ще проведе работна среща с кмета на Общината инж. Добромир Стойков Добрев. \r\nПо-късно на площад „Алеко“ в Свищов държавният глава и върховен главнокомандващ на Въоръжените сили ще присъства на тържествената заря-проверка по повод 140 години от освобождението на града. Президентът ще произнесе тържествено слово, след което ще се проведе илюминация и стрелба със стрелково оръжие в памет на падналите за свободата на град Свищов.", "date": "2017-06-26", "title": "Президентът Румен Радев ще посети Горна Оряховица и Свищов"}
{"url": "http://www.focus-news.net/news/2017/06/26/2408913/blagoevgrad-obshtinata-zapochva-dezakarizatsiya-na-trevni-ploshti.html", "text": "С  настъпване на активния сезон за развитие на кърлежи, предстои повторна дезакаризация на тревни площи, учебни и детски заведения и социални домове. Целта е да бъде ограничено разпространението на инфекциозни заболявания. Това съобщиха от пресцентъра на Община Благоевград. Дезакаризацията се извършва ежегодно от април до септември. \r\nПри благоприятни метеорологични условия, повторната дезакаризация ще се извърши  в дните от 30 юни до  2 юли 2017 г., по график, публикуван на интернет страницата на Община Благоевград. \r\nТретирането ще бъде направено  в нощните и ранни часове на денонощието с биоцидния препарат „БАНДИТ 10 ЕВ”, който е биоразградим, фоторазградим и без остатъчно действие. \r\nОбработката ще се извършва след 18.00 часа, като карантинният срок е 24 часа. Във всеки обработен терен или обект ще бъдат поставени указателни табели, потвърждаващи третирането, с точно фиксирани дата, час на извършване и карантинен период. \r\nВ случай на неблагоприятна метеорологична обстановка, графикът ще се измести със съответния брой дни.", "date": "2017-06-26", "title": "Благоевград: Общината започва дезакаризация на тревни площи"}
{"url": "http://www.focus-news.net/news/2017/06/26/2408912/vitseprezidentat-iliyana-yotova-borbata-sreshtu-terorizma-e-borba-za-neotmennoto-choveshko-pravo-na-zhivot.html", "text": "Трябва да вземем оръжието от ръцете на младите хора и да го заменим със знанието и правилното разбиране за комуникация и приемане на другия. Да ги научим, че многообразието е реална възможност за развитие, а не пречка за мира. И че борбата срещу тероризма е всъщност борба за неотменното човешко право на живот. С тези думи вицепрезидентът Илияна Йотова се обърна към участниците в Четвъртия международен семинар по контратероризъм във Варна. Това съобщиха от прессекретариата на държавния глава. Вицепрезидентът подчерта, че сред предизвикателствата и рисковете, както в национален, така и в регионален и глобален план, тероризмът заема особено място, защото не признава граници, етноси, култури. „Борбата с него изисква обединение на усилията, на мисленето и сътрудничество”, посочи Илияна Йотова.\r\n„Терористичните атаки станаха част от съвремието на Европа. Според доклад на Европол, през 2016 г. 8 държави членки са докладвали за общо 142 терористични атаки. Въпреки това броят им остава нищожен на фона на нападенията в цял свят през 2016 г. – над 4000”, каза вицепрезидентът.\r\nПо думите на Илияна Йотова европейските лидери не могат да гарантират безопасността на Европа само чрез засилването на вътрешните мерки за сигурност в държавите членки. „Истинското решение е в адекватни и общи мерки, защото европейските граждани очакват повече в борбата срещу тероризма”, каза вицепрезидентът.\r\nСред мерките за справяне с рисковете, които Илияна Йотова очерта на семинара, бяха по-тясно сътрудничество и обмен на информация между държавите членки, националните служби за сигурност и Европол, по-ефективна координация в европейски и глобален мащаб. „Сътрудничество ЕС - НАТО трябва да се задълбочи, както и сътрудничеството на ЕС с трети страни”, посочи вицепрезидентът. По думите на Илияна Йотова не можем да се ограничаваме само с борба срещу последствията от тероризма, а трябва да обърнем фокуса и към причините, които го пораждат.\r\n„Причините за възникването на тероризъм, насилие и радикализъм са изключително сложни и многостранни, но със сигурност има връзка между бедността и невежеството, погрешното интерпретиране на религиите, маргинализацията, гетата и радикализма. А младите хора са най-уязвими, в една затворена и изолирана среда”, акцентира Илияна Йотова.\r\nПо нейни думи ролята на образованието е водеща за преодоляване на първопричините за тероризма. „Видима е необходимостта да се води борба с отпадането от училище, за да се предотврати последваща маргинализация на цели групи от хора, които са обект на радикализация от разстояние, благодарение на модерните технологии”, подчерта вицепрезидентът. Илияна Йотова изрази съгласието си, че предотвратяване на разпространяването на екстремизма онлайн би следвало да бъде отправна точка в съвременната борба с тероризма.\r\nВицепрезидентът припомни, че преди година и половина в България, Министерски съвет прие Стратегия за противодействие на радикализацията и тероризма (2015 – 2020 г.) и в тази  стратегия, младежите са посочени като най-уязвимата част на обществото.\r\nВ началото на изказването си Илияна Йотова отправи думи на благодарност и подчерта професионализма на всички лекари и медицински сестри, които спасиха много от пострадалите при атентата в Сарафово преди няколко години.\r\nМеждународният семинар по контратероризъм е организиран от Медицински университет - Варна и в него участват водещи експерти от различни държави и организации, като водещо е участието на дипломати и експерти от Израел. За съпричастността си към темата вицепрезидентът получи юбилеен плакет на университета и икона на Св. Марина от ръководството на висшето учебно заведение.", "date": "2017-06-26", "title": "Вицепрезидентът Илияна Йотова: Борбата срещу тероризма е борба за неотменното човешко право на живот"}
{"url": "http://www.focus-news.net/news/2017/06/26/2408901/blagoevgrad-obshtinskiyat-savet-po-narkotichni-veshtestva-se-preklanya-pred-samozhertvata-na-zhurnalista-veronika-gerin-stanala-simvol-na-borbata-sreshtu-narkotitsite.html", "text": "Общинският съвет по наркотични вещества в Благоевград се прекланя пред саможертвата на журналиста Вероника Герин, станала символ на борбата срещу наркотиците. Това каза Теменужка Любенова, председател на Общинския съвет по наркотични вещества в Благоевград, по време на Кръглата маса за проблемите с наркоманиите и нелегалния трафик на наркотици по повод Международния ден за борба с наркоманиите, предаде репортер на Радио „Фокус“ – Пирин. Любенова припомни, че на 26 юни 1996 година наркодилър в Дъблин, Ирландия, изпраща убийци на Вероника Герин – разследваща журналистка, разкрила истината за финансовите средства на един уважаван от обществото бизнесмен. \r\nСпоред д-р Любенова смъртта на Герин е и лична трагедия, и обществена. „Несравнимо е страданието на малкия й син, на съпруга й и на нейното семейство. Несъмнено това е и обществена трагедия. Страданията на гърчещите се от хероина деца по бедните квартали на Дъблин, безумните погледи от синтетичната дрога и дебилните усмивки от марихуана, носещи милиони на нелегалния наркобизнес, не дават друг избор на Вероника Герин. За журналистката медиите и обществото не само трябва да знаят и да показват истината за проблемите с наркотиците, но и трябва да изискват институциите да се изправят с цялата сила на закона срещу престъпността“, посочи тя. Д-р Любенова допълни, че корупцията е мотивирала наркобароните да се чувстват недосегаеми. По думите й мъката и болката на родителите, протестиращи по улиците на Дъблин с надежда да спрат дрогата и да си върнат децата, превръщат младата журналистка в непримирим борец срещу злото.\r\nНатали СТЕФАНОВА", "date": "2017-06-26", "title": "Благоевград: Общинският съвет по наркотични вещества се прекланя пред саможертвата на журналиста Вероника Герин, станала символ на борбата срещу наркотиците"}
{"url": "http://www.focus-news.net/news/2017/06/26/2408910/dzhumhuriet-turskiyat-pohod-za-spravedlivost-poluchi-podkrepa-i-ot-nyu-york.html", "text": "„Походът за справедливост на турската опозиция беше подкрепен и от Ню Йорк, информира електронното издание на вестник „Джумхуриет”. Това стана на 13-ия ден от своеобразния протест на основната опозиционна Народнорепубликанска партия (НРП) по повод осъждането на 25 години лишаване от свобода на нейния депутат Енис Бербероглу. Живеещи в Ню Йорк и околността турски граждани се събраха на площад „Юноин” с плакати и транспаранти в защита на каузата на „Похода за справедливост”. Най-многобройните послания, изписани на различни езици, бяха „Справедливост за всички”, „Турция е светска и ще остане светска” и „Никога няма да ви оставим сами”, посочва още изданието. Георги Димов", "date": "2017-06-26", "title": "„Джумхуриет”: Турският „Поход за справедливост” получи подкрепа и от Ню Йорк"}
{"url": "http://www.focus-news.net/news/2017/06/26/2408921/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия“ на Радио „Фокус“ – Пловдив ще говорим за Общината и институциите, за административното обслужване на гражданите, за подобренията и улесненията за тях. Така например, в община Садово предстои въвеждането на ПОС терминални устройства за заплащане на услугите за граждани. Това съобщи Светла Атанасова, юрисконсулт в Общината. Досега на територията на Садовска община и по населените места нямаше нито едно такова устройство. Светла Атанасова ще ни разкаже повече за това. От нея ще разберем още въведено ли е в общината комплексното административно обслужване за улеснение на гражданите.\r\nСъщо в днешното предаване ще се пренесем в село Караджово и ще поговорим с кмета Борислав Благоев. Ще разберем какъв е поминъкът на хората там, каква е инфраструктурата на селото, как е уреден транспортът, има ли самодейност и какви са проблемите на хората.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017-06-26", "title": "Акценти в предаването „Садово в сърцето на Тракия” на Радио „Фокус” – Пловдив"}
{"url": "http://www.focus-news.net/news/2017/06/26/2408922/pazardzhik-562-litra-nelegalen-alkohol-e-izzet-ot-doma-na-61-godishna-zhena-v-s-gelemenovo.html", "text": "Голямо количество нелегален алкохол иззеха служители на сектор „Противодействие на икономическата престъпност“ при ОДМВР-Пазарджик. Това съобщиха от пресцентъра на МВР. Полицаите извършили претърсване в къща пазарджишкото с. Гелеменово, където собственичката А. Д. /61 г./ съхранявала в туби 562 литра етилов алкохол без бандерол. Акцизната стока е иззета, а спрямо жената е образувано полицейско производство.", "date": "2017-06-26", "title": "Пазарджик: 562 литра нелегален алкохол е иззет от дома на 61-годишна жена в с. Гелеменово"}
{"url": "http://www.focus-news.net/news/2017/06/26/2408902/ekaterina-zaharieva-nyama-promyana-v-pozitsiyata-na-balgariya-otnosno-ezitsite-na-koito-shte-bade-podpisan-dogovorat-za-dobrosasedstvo-s-republika-makedoniya.html", "text": "Няма промяна в позицията на България относно езиците, на които ще бъде подписан Договорът за добросъседство с Република Македония, заяви в отговор на въпрос на репортер на Агенция „Фокус” вицепремиерът и министър на външните работи Екатерина Захариева. \r\n„В активен контакт сме с властите в Република Македония по доуточняване на текстовете на Договора за приятелство, добросъседство и сътрудничество между двете страни. Езиковата формула, която вече е залегнала в Договора, следва стриктно клаузата от Декларацията от 1999 г., препотвърдена в Меморандума за европейска и евроатлантическа интеграция  от 2008 г. и използвана в десетки двустранни Спогодби в различни области”, обясни Захариева. \r\nОще през 1999 г. премиерите на Република България и Република Македония подписват съвместна декларация на официалния език съгласно Конституцията на Република България и на официалния език съгласно Конституцията на Република Македония. Тази формула, по която има постигнато съгласие преди 18 г., се използва и сега. \r\n„Интерпретации по темата са ненужни, а ново отваряне на въпроса е безполезно и за двете страни. Ако има печеливш от подобни дебати, това са противниците на европейската перспектива на Република Македония и сближаването между двете страни”, коментира още вицепремиерът Екатерина Захариева. \r\nМариела РУСЕВА", "date": "2017-06-26", "title": "Екатерина Захариева: Няма промяна в позицията на България относно езиците, на които ще бъде подписан Договорът за добросъседство с Република Македония"}
{"url": "http://www.focus-news.net/news/2017/06/26/2408916/gl-prokuror-sotir-tsatsarov-ima-teritorialni-rayoni-i-prokuraturi-koito-sa-v-sashtiya-dalbok-san-kato-v-ikonomicheska-politsiya-bog-visoko-tsar-daleko.html", "text": "По отношение на слабите места, подхождам изключително самокритично. Съвсем ясно казах, че слабите места са там, където съществуват не само в областните дирекции на МВР, но и в нашите прокурорски структури. Това каза пред журналисти главният прокурор Сотир Цацаров след Националното съвещание на ръководството на МВР, предаде репортер на Агенция „Фокус“. „Дирекциите, поне по мое виждане, могат да бъдат разделени на работещи и тихи. По същия начин могат да бъдат разделени и окръжните прокуратури. Има места, в които се работи изключително активно. Вижте Бургас, София. Има места, в които цари пълна летаргия. Примерите, които дадох, без да се сърдят колегите са Търговище и Силистра. Що се отнася до национално ниво, считам, че структурите на „Икономическа полиция” в състава на ГД „Национална полиция” са в същото състояние. Техните действия за противодействие, разследване на корупция, на икономически престъпления, в много случаи граничат с откровено бездействие. Бяха поискани данни за всички висящи преписки в състава на „Икономическа полиция“, но съответно и в състава на ГД „Национална полиция“. От представените ни данни 56 преписки се дублират“, коментира Цацаров. По думите му е изключително тежък проблемът с експертизата. „Националният институт по криминалистика и криминология се задъхва и от лоши условия, и от липса на финансиране. Това оказва влияние върху цялата система на разследване. Според мен Академията на МВР има пълния капацитет да започне курсове за квалификация или начално обучение на новоназначените разследващи полицаи. Независимо къде ще са те - дали в „Криминална полиция“, дали в „Гранична полиция“. Тези хора трябва да бъдат научени. 6-месечен курс е голям, но 3-месечен е напълно достатъчен. Това прокуратурата го предлага на трети пореден министър на вътрешните работи. За съжаление, г-жа Румяна Бъчварова него и чу“, допълни главният прокурор. По отношение на ГДБОП, той посочи, че критиките, които е отправил, са били съвсем справедливи. „В същото време е налице вече една изключително голяма активност на ГДБОП. Те работят изключително добре със специализираната прокуратура. Между тях е налице пълен синхрон. Всички действия, които са извършени в последните месеци, свързани с противодействие на корупция, контрабанда, залавяне на големи количества наркотични вещества, е резултат на прекрасен синхрон между тях. Е, не може ли да го има и с „Икономическа полиция“?“, запита главният прокурор. Според него е много по-лесно да се намираш в това състояние. „Когато не работиш, не си критикуван за нищо, не си забелязван, медиите нямат този интерес към теб. В крайна сметка и началниците нямат този интерес към теб. То така е във всяка система. Не критикувам само „Икономическа полиция“. Същите критики съм ги казал и на колегите си прокурори.  Има териториални райони, има прокуратури, където общо взето е същият дълбок сън. Просто е по-удобно така – Бог високо, цар далеко“, каза още Сотир Цацаров.\r\nЛюба АЛЕКСИЕВА", "date": "2017-06-26", "title": "Гл. прокурор Сотир Цацаров: Има териториални райони и прокуратури, които са в същия дълбок сън като в „Икономическа полиция“ – Бог високо, цар далеко"}
{"url": "http://www.focus-news.net/news/2017/06/26/2408920/veliko-tarnovo-400-kg-bob-100-kg-sirene-2-tona-vino-i-2-000-pogachi-podgotvyat-organizatorite-na-parviya-natsionalen-folkloren-sabor-bolyarska-sreshta.html", "text": "400 килограма боб, 100 килограма сирене, 2 тона вино и 2 000 погачи са подготвили организаторите на Първия национален фолклорен събор „Болярска среща“, който ще се проведе от 21 до 23 юли в село Арбанаси. В рамките на събора ще се проведе и автентична фолклорна сватба, която се бори за участие в рекордите на Гинес и се организира за пръв път край Велико Търново. Това заяви пред журналисти Валентин Димов, който е основен ръководител на събитията, предаде репортер на Радио „Фокус“ – Велико Търново. Всички организирани прояви са напълно безплатни, единственото, което посетителите трябва да направят, е да дадат заявка за участие на място. \r\n„Няма как да бъде организирано толкова уникално събитие, ако нямаш подкрепата на дадената община, на чиято територията се случва то. Благодаря на всички, които положиха неимоверни усилия за организирането му“, подчерта Димов. Той посочи, че се подготвят около 10 маси с дължина от 120 до 150 метра. Освен това всеки един, който се включи в сватбата, ще има възможност да вземе със себе си глинената купа и дървената лъжица, с които ще се храни. Бюджетът за организирането на събитието е 70 хиляди лева, които са осигурени без спонсорство. В рамките на трите дни ще има и занаятчии, които ще представят и продават продукцията си.\r\nЛуиза ТРАНЧЕВА", "date": "2017-06-26", "title": "Велико Търново: 400 кг боб, 100 кг сирене, 2 тона вино и 2 000 погачи подготвят организаторите на Първия национален фолклорен събор „Болярска среща“"}
{"url": "http://www.focus-news.net/news/2017/06/26/2408924/dmitriy-peskov-kremal-e-gotov-na-vseki-format-na-pregovori-mezhdu-vladimir-putin-i-donald-tramp.html", "text": "Конкретно развитие на плановете за среща между държавния глава на Руската федерация Владимир Путин и американския президент Доналд Тръмп в кулоарите на срещата на Г-20 в германския град Хамбург все още няма. Това заяви пред журналисти говорителят на Кремъл Дмитрий Песков, подчертавайки, че Москва е готова на всякакъв формат на преговорите, предава TACC.\r\n„Протоколната страна в дадения случай е вторична, тъй като става въпрос за възможността за първо лично общуване между двамата президенти“, отбелязва Песков, като обърна внимание, че „така или иначе те (Путин и Тръмп) ще се намират заедно на едно и също събитие (срещата на Г-20), в един град, по едно време, възможност за среща така или иначе ще има“.Тереза Герова", "date": "2017-06-26", "title": "Дмитрий Песков: Кремъл е готов на всеки формат на преговори между Владимир Путин и Доналд Тръмп"}
{"url": "http://www.focus-news.net/news/2017/06/26/2408927/erdogan-tova-nato-tryabva-otnovo-da-bade-prerazgledano.html", "text": "Турският президент Реджеп Тайип Ердоган присъства на 25 юни на тържество по случай Рамазан байрам в Конгресния център „Халич” в Истанбул, организирано от областното ръководство на управляващата Партия на справедливостта и развитието (ПСР). Ердоган влезе в салона към 15.40 часа и под бурни аплодисменти веднага се качи на трибуната. \r\nВ краткото си изказване Ердоган постави четири основни акцента, послания и призиви към международната общественост и за вътрешна консумация -  към турския народ:Първо. В момента Турция води едновременно борба на три фронта. От една страна – с предателски нападения на терористични организации. От втора страна – с дипломатически игрички. От трета страна – с икономически покушения и  атентати. Нашите противници считат, че ще заблудят Турция. В крайна сметка ще разберат, че са извършили жизнено важна грешка. Обаче тогава те вече ще бъдат поставени извън дневния ред; скоро няма вече да бъдат актуални.Второ. Призоваваме час по-скоро европейските държави да се вразумят и да се откажат от тази дълбока привързаност и прекомерна защита на представители на терористични организации. Със своята историческа традиция, единство и сплотеност Турция ще преодолее всички тези сполетели я бедствия. Противно на това, наближават дните, когато отглеждащите в своята пазва отровни змии и разчитащи, че те не са опасни; ще се събудят ухапани именно от тях. Трето. Цял свят трябва да знае – никога няма да разрешим в северните части на Сирия, на нашата граница, да бъде създадена една терористична държава. Онези, които дават своята подкрепа в тази посока, много скоро ще се убедят в нашата решителност. Всичко това, което нашите войници правят заедно със Свободната сирийска армия на площ от 2 хиляди кв. километра покрай река Ефрат, в Джераблус, Ал Рай, Дабик, Ел Баб, ще продължи по абсолютно същия начин и в бъдеще. Никакви отстъпки в това отношение. Това съм го казал лично и на западните съюзници. Защото Турция не е палаткова държава; всеки трябва да го знае това много добре. От една страна ще бъдем заедно в НАТО; а от друга – ще действаме заедно с терористични организации. Каква е тази работа? Тогава това НАТО трябва отново да бъде преразгледано. Понеже всички тези предприети стъпки противоречат на сътрудничеството в НАТО, на правилата в НАТО. Четвърто. Обръщам се към всички; ако разполагате с информация, ако сте намерили някой привърженик на (т. нар.) „Терористична организация на гюленистите/Паралелна държавна структура” (ФЕТО/ПДС), непременно трябва да ни съобщите. Ако не го направите – носите отговорност. Ще продължим да търсим сметка на онези, които разделят този народ, тази нация. Вижте, в Америка един господин живее в имение в Пенсилвания, нали така? Тук е нужно да разберете нещо. Защо Америка не ни го дава; точно от това трябва да разберете това нещо.   А щом е така, тази борба ние ще я водим точно тук, у нас. Всички вие много добре знаете кой живее във вашата махала. Ще ги намерите (предателите), ние също ще ги разучим, ще ги разследваме и ще направим всичко, което е необходимо в рамките на закона.Георги Димов", "date": "2017-06-26", "title": "Ердоган: Това НАТО трябва отново да бъде преразгледано"}
{"url": "http://www.focus-news.net/news/2017/06/26/2408919/ministar-valentin-radev-za-politseyskite-protesti-ne-iskam-usloviya-a-argumenti.html", "text": "Не искам условия, а аргументи. Това каза министърът на вътрешните работи Валентин Радев пред журналисти след Национално съвещание на ръководството на МВР, предаде репортер на Агенция „Фокус“. \r\n\"Ще се срещна с тях, въпреки че аз се срещам постоянно с тях чрез моя зам.-министър - г-н Балабанов. той е председател на Съвета за социално партньорство\", съобщи Радев. \r\nРадев отхвърли твърденията, че е прекратил диалога със синдикатите. \"Няма такова нещо. Не искам да си говорим през медиите - има Съвет за социално партньорство, да говорят там. Не разбирам защо говорят пред медиите , дават интервюта - гледам ги и аз по телевизията като вас. Готов съм по всяко време да се срещнем и процедурата е да се срещна аз с моя заместник - все едно съм аз. Той ми докладва всичко и аз взимам решение\".\r\n\"Ако се срещнем и нещо не се разберем, те ще искат да се срещат с финансови министър, може би и с премиера. Не се прави така - държавата се управлява по правила. Аз съм министър на цялото министерство. Нито на тези 8000 ли са синдикати и членове, много ги уважавам всички, но не разбирам ръководството, нито за другите 7000\", поясни министър Радев.\r\n\"Аз отговарям за цялото министерство - най-големият синдикат съм аз. Отговарям за останалата половина, които не са синдикалисти - 26 000. 26 000 имат синдикати, другите нямат. Как си представяте, че аз ще отида да говоря с тях и те ще ми поставят условия. Аз не искам условия - искам истина, аргументи от тях и ги помолих за това на първата ни среща. Вместо да ми дадат аргументи, тръгнаха да говорят по телевизията.\r\nНие управляваме едно ведомство, което не се състои от 8000 членове на този синдикат\", каза още той. \r\nРадев заяви, че ще работи за увеличение на заплатите на служителите в МВР, но според него това няма как да стане по-рано от приемането на новия държавен бюджет. \"Държавата освен полицаи има и учители и други групи\". На въпрос дали със съкращаване на хора може ли да се увеличат заплатите, министър Радев заяви: „Да го предложат синдикатите. Те не искат. Те са добри с всички“, каза министърът. Попитан дали има нужда от съкращаване на администрацията в МВР, Радев посочи, че това трябва да се огледа от външни хора. „Уважавам много главния секретар, той е отвътре от системата4, коментира той. Министър Радев поясни, че ще даде това на учени, които да направят този анализ с обществена поръчка. . По думите му така ще се разбере  къде има дублиране, какво трябва да се промени в системата.", "date": "2017-06-26", "title": "Министър Валентин Радев за полицейските протести: Не искам условия, а аргументи"}
{"url": "http://www.focus-news.net/news/2017/06/26/2408928/veliko-tarnovo-konkurs-za-detska-risunka-shte-se-provede-v-ramkite-na-parviya-natsionalen-folkloren-sabor-bolyarska-sreshta-v-selo-arbanasi.html", "text": "Конкурс за детска рисунка ще се проведе в рамките на първия Национален фолклорен събор „Болярска среща“ в село Арбанаси. В него могат да се включат всички желаещи малчугани на възраст до 12 години, разказа пред журналисти в старата столица Севдалина Тодорова, организатор, предаде репортер на Радио „Фокус“ – Велико Търново. Темата, по която трябва да рисуват децата, е „Моят роден край“. Целта на конкурса е да стимулира детската фантазия и творчество и да провокира интереса на участниците към родния край. „Досегашният ни опит показва колко са изобретателни децата и колко съпричастни са те към цялата фолклорна същност на съборите, които организираме. Материалите, които ще се използват са флумастри, моливи, водни и маслени бои, пастели и други. Те са напълно безплатни и осигурени от организаторите“, посочи още Севдалина Тодорова. Тя поясни и, че голямата награда ще е семеен уикенд в Батак. Оценяването на творбите ще става по интернет, като всеки ще има възможност да гласува за дадена рисунка онлайн – в една от социалните мрежи. Конкурсът ще протече и в трите дни, в които ще се провежда съборът, а всички участници в него ще получат материални награди.\r\nЛуиза ТРАНЧЕВА", "date": "2017-06-26", "title": "Велико Търново: Конкурс за детска рисунка ще се проведе в рамките на първия Национален фолклорен събор „Болярска среща“ в село Арбанаси"}
{"url": "http://www.focus-news.net/news/2017/06/26/2408929/afp-osem-voennosluzheshti-na-chad-sa-zaginali-pri-sblasatsi-s-chlenove-na-boko-haram.html", "text": "Осем военнослужещи на Чад са загинали при сблъсъци с терористичната групировка „Боко Харам“, избухнали през почивните дни на острови в езерото Чад, което граничи с четири държави, предава AFP.\r\n„Нашите сили атакуваха членове на „Боко Харам“ на пет острова с близост до Нигерия на 24 и 25 юни“, заяви говорител на армията на Чад, допълвайки, че в резултат на сраженията са пострадали още 18 военни. От страна на „Боко Харам“ жертвите са 162-ма членове на групировката. .Тереза Герова", "date": "2017-06-26", "title": "AFP: Осем военнослужещи на Чад са загинали при сблъсъци с членове на „Боко Харам“"}
{"url": "http://www.focus-news.net/news/2017/06/26/2408931/stara-zagora-60-000-kasa-tsigari-bez-aktsizen-banderol-sa-izzeti-ot-lek-avtomobil-na-razklona-za-pavel-banya.html", "text": "Снощи, към 21.15 часа, на разклона за Павел баня пътни полицаи спрели за проверка лек автомобил \"Фолксваген Пасат\", управляван от В.В. /46 г./, от Казанлък. Това съобщиха от пресцентъра на МВР. В хода на проверката в багажното отделение на автомобила са открити 6 кашона цигари без акцизен бандерол, общо 60 000 къса, които са иззети. В. В. е задържан за срок до 24 часа в РУ - Казанлък. Образувано е бързо производство  за извършено престъпление по чл.234, ал.1 от НК.", "date": "2017-06-26", "title": "Стара Загора: 60 000 къса цигари без акцизен бандерол са иззети от лек автомобил на разклона за Павел баня"}
{"url": "http://www.focus-news.net/news/2017/06/26/2408926/premierat-boyko-borisov-shte-se-kontsentriram-na-dve-mesta-svarzani-s-administrativnata-tezhest-kat-i-izdavaneto-na-dokumenti-za-samolichnost.html", "text": "Ще се концентрирам на две места, свързани с административната тежест – КАТ и издаването на документи за самоличност. Това каза премиерът Бойко Борисов по време на Национално съвещание на ръководството на МВР, предаде репортер на Агенция „Фокус“. „За съжаление, много работа се свършва, но усещането за работата на полицията и респективно и за нас след това, е като отидеш да си извадиш след това документ. 90 тона алуминий и алуминиеви табели седят и заемат помещения. Между МВР и всички останали дирекции не може да се продадат. В същото време министъра всеки ден идва и казва: „Дай ми пари“. 90 тона алуминий стои, продайте и си ремонтирайте сградата, сложете си тоалетни, направете си електронна връзка. Оказа се, че в МВР има 700 души изчислителен център. От къде на къде държавното електронно обслужване се занимава сега да прави връзката помежду ви – с прокурора, с останалите дирекции?“, запита Борисов. По думите му в друга дирекция 1300 души управляват собствеността. „Всеки министър, който дойде при вас, така го облъчвате мигновено, така затъва, че почва и казва, че са необходими тези хора. Лична карта с акт за раждане. Що вие тоя акт за раждане? За какво ви трябва?“, запита той.\r\n„Ако е казал Господ, догодина ще започнем да мислим за армията. 700 души в електронно-изчислителен център, какво толкова изчисляват? Те трябва да направят такъв софтуер, че навсякъде всичко да бъде закачено с копченца, има облаци, ние искаме електронен подпис и печат. За границата, засега е добре, така че да се стегнем и да покажем на гражданите, че ценим времето им. Те ще ви обичат повече. Сега те започват да псуват от гишето и стигат до мен. Казал съм и министрите да стоят на опашка. Не може да сме бездушни, като дойде човекът, стоял часове на опашка. Ние не ходим на опашка, което е грешно. Затова всеки ще си задели време да седи на опашка и да чуе хората какво мислят за него“, коментира премиерът. \r\nТой посочи, че се отнася с уважение към синдикатите на МВР и се обърна към вътрешния министър Валентин Радев да ги покани следобед. „Парите на момчетата незабавно за униформи. Тук имат основание. Забързайте поръчките законно и прозрачно. Всичко съм направил“, каза още той.\r\nЛюба АЛЕКСИЕВА", "date": "2017-06-26", "title": "Премиерът Бойко Борисов: Ще се концентрирам на две места, свързани с административната тежест – КАТ и издаването на документи за самоличност"}
{"url": "http://www.focus-news.net/news/2017/06/26/2408925/veliko-tarnovo-savetat-na-detsata-predlaga-chetiri-merki-za-spravyane-s-agresiyata-v-uchilishte.html", "text": "Съветът на децата предлага четири мерки за справяне с агресията в училище. Предложенията са били направени по време на второто заседание на организацията, което се проведе във Велико Търново, съобщи Йоана Захариева, председател на съвета, предаде репортер на Радио „Фокус“ – Велико Търново. На първо място те предлагат да се даде възможност на децата да изразят своята индивидуалност чрез различни хобита и занимания. „Започнахме с въпроса „Защо нивата на агресия са толкова големи?“. Изводът беше, че децата не виждат друга алтернатива, с която да изразят своята индивидуалност, да привлекат вниманието към себе. Това е пътят, по който стигат до това – да използват физическа или вербална агресия. Ето защо ние смятаме, че ако на децата се предоставя алтернатива да представят себе си по един по-добър начин, по един по-позитивен начин – чрез хобитата си, чрез силните си страни, да имат условията за това да се развиват като личности в положителен план, то тогава те не биха имали нито енергията, нито желанието да упражняват агресия или насилие. Тоест тази енергия трябва да бъде канализирана в нещо по-добро“, посочи Захариева. \r\nТя подчерта, че в никакъв случай наказанието не е най-добрата форма за превенция на агресията. От изключително значение за справяне с агресията е връзката между учител и ученик. „Установихме, че има учители, които се ползват с особен авторитет сред децата, които са любимци на децата и много често тяхното мнение има по-голяма тежест сред учениците, отколкото това на педагогическия съветник. Така че тези учители могат да влияят на детето в положителен план, те могат да го насочат и да бъде модел на подражание за останалите. Затова установихме, че би било полезно часовете на тези учители да не бъдат прекарвани само в уроци, а да се проведе една дискусия на житейска тема“, допълни Йоана Захариева. \r\nСъветът подкрепя създаването на неформални групи за подкрепа на деца, които са жертва на насилие, като в това число влиза както жертвата на агресия, така и извършителят на насилие. Другото, което предлагат от организацията, е намаляване на вербалната агресия чрез инициативи, в които са включени любими на децата известни личности. „Установихме, че не само физическата агресия е на лице, но и вербалната. Много често децата смятат за нещо хубаво това да кажат жаргонна дума или да обидят някого. Ние бихме инициирали кампании, които да променят тази обществена нагласа и да покажат всъщност, че от тази вербална агресия трябва да те е срам, а не да се гордееш с нея. Затова бихме подкрепили инициативи, в които да включим известни личности, които децата харесват, чието мнение биха послушали, които да покажат, че има и друг език, който може да бъде впечатляващ“, каза още Йоана Захариева.\r\nНадежда КРЪСТЕВА", "date": "2017-06-26", "title": "Велико Търново: Съветът на децата предлага четири мерки за справяне с агресията в училище"}
{"url": "http://www.focus-news.net/news/2017/06/26/2408932/ivan-totev-kmet-na-plovdiv-prez-esenta-zapochva-proektiraneto-na-novata-viziya-na-nebet-tepe.html", "text": "През есента започва проектирането на новата визия на Небет Тепе. Това съобщи пред журналисти кметът на Пловдив Иван Тотев при откриването на новия археологически сезон, предаде репортер на Радио „Фокус“ - Пловдив. В проекта се предвижда отварянето на подходите към тепето, разчистване на растителността по източните зидове на емблематичния хълм, за да може да се покажат откритията от археологическите проучвания през годините. Тотев подчерта, че в проекта няма да има бутафории и нищо, което да бъде извън историческа истина. Проектът ще бъде направен съвместно с археологическия музей. „В проекта няма да се акцентира върху конкретен исторически период, по-скоро всичко, което го имаме тук, трябва да бъде подредено и специалистите да разкажат по най-добрия начин историята на всеки един културен пласт“, подчерта Тотев. \r\nПрез новия археологически сезон работата на специалистите ще бъде фокусирана по непроучвани зони, които са в западната и южната част на хълма. Паралелно администрацията работи с Арменското настоятелство, откъдето предлагат арменската църква да бъде свързана директно с Небет тепе. „В момента се подготвя скица-виза за проектиране на този нов подход, който ще е и директна връзка на църквата с Небет тепе. Дейностите ще се изпълняват през следващата година“, каза още Иван Тотев. До края на сезона разкопките трябва да разкрият пълна информация за Небет тепе, което да положи основата за реализиране на последващия проект. Промяната на тепето ще го превърне в един от задължителните за обекти за посещение, подчерта кметът на Пловдив.\r\nКристиян ГАРОВ", "date": "2017-06-26", "title": "Иван Тотев, кмет на Пловдив: През есента започва проектирането на новата визия на Небет Тепе"}
{"url": "http://www.focus-news.net/news/2017/06/26/2408933/sofiyskata-rayonna-prokuratura-zadarzha-za-srok-do-72-chasa-mazha-podal-falshiv-signal-za-bomba-na-letishte-sofiya.html", "text": "На 25 юни 2017 г. Георги Найденов, който вечерта на 23 юни 2017 г. подаден неверен сигнал за поставено взривно устройство на Летище София, беше задържан за срок до 72 часа с постановление на Софийската районна прокуратура. Това съобщиха от пресцентъра на Прокуратурата. Найденов е привлечен като обвиняем за престъпление по чл. 326, ал. 1 НК, за което е предвидено наказание \"лишаване от свобода\" до две години.\r\nВ хода на разследването, водено под надзора на Софийската районна прокуратура, е установено, че на 23.06.2017 г. около 22,40 ч. Георги Найденов позвънил от мобилен телефон на тел. 112. Същият заявил пред дежурен оператор, че на Летище София има поставена бомба. Във връзка с подадения от Найденов сигнал незабавно на място са пристигнали екипи на СОБТ-МВР, които, заедно със служители на ГПУ-София, са извършили проверка за наличие на взривно устройство, като такова не е било установено. За времето на извършването на проверката достъпът и до двата терминала на летището е бил блокиран, като намиращите се там лица са били изведени от сградите. \r\nРазследването по делото продължава.", "date": "2017-06-26", "title": "Софийската районна прокуратура задържа за срок до 72 часа мъжа, подал фалшив сигнал за бомба на Летище София"}
{"url": "http://www.focus-news.net/news/2017/06/26/2408935/40-godishen-mazh-ot-harmanli-e-zadarzhan-za-poboy-nad-vuycho-si-i-dyado-si.html", "text": "40-годишен мъж от Харманли е задържан за побой. На 25-ти в 9,20 часа в Районно управление на МВР-Харманли е получен сигнал от Спешния център за постъпили двама мъже от с. Остър камък /60 г. и 80 г./, пострадали при побой. Това съобщиха от пресцентъра на МВР. На място са изпратени полицейски служители, които установили, че 40-годишен е влязъл в пререкания с вуйчо си и дядо си. Разпрата прераснала във физическа саморазправа, най-младият се ядосал и бутнал роднините на земята. Дядото с охлузни рани, е прегледан и изписан за домашно лечение, без опасност за живота. Вуйчото е транспортиран в кома към Пловдив, като  по пътя е починал в линейката. Работата по образуваното досъдебно производство продължава.", "date": "2017-06-26", "title": "40-годишен мъж от Харманли е задържан за побой над вуйчо си и дядо си"}
{"url": "http://www.focus-news.net/news/2017/06/26/2408918/bbc-konservatorite-na-tereza-mey-podpisaha-sporazumenie-sas-severnoirlandskata-demokratichna-yunionistka-partiya.html", "text": "Консерваторите подписаха споразумение със северноирландската Демократична юнионистка партия, която подкрепи миноритарното правителство на премиера Тереза Мей, предава BBC.\r\nСделката идва след двуседмични разговори между партиите. Депутатите на малката партия – общо 10 на брой, ще подкрепят торите в Камарата на общините. Официална коалиция обаче няма да има. \r\nДемократичната юнионистка партия твърди, че правителството на Обединеното кралство се е съгласило да подобри лечението на военните ветерани в Северна Ирландия като част от споразумението, но е отхвърли твърденията, че е поискала допълнително финансиране от два милиарда лири за Северна Ирландия в замяна на тяхната подкрепа.Тереза Герова", "date": "2017-06-26", "title": "BBC: Консерваторите на Тереза Мей подписаха споразумение със северноирландската Демократична юнионистка партия"}
{"url": "http://www.focus-news.net/news/2017/06/26/2408930/prof-bozhidar-dimitrov-pametnikat-na-polkovnik-kavarnaliev-shte-bade-lakmusovata-hartiyka-za-istinskite-namereniya-na-novoto-makedonsko-pravitelstvo-spryamo-balgariya.html", "text": "Паметникът на полковник Каварналиев ще бъде лакмусовата хартийка за истинските намерения на новото македонско правителство спрямо България. Това се посочва в изявление на директора на Националния исторически музей (НИМ) проф. Божидар Димитров, изпратено от НИМ.\r\nПубликуваме пълния текст на позицията на проф. Димитров без редакторска намеса:\r\n\"На 23 юни се навършиха 104 години от героичната гибел на полковник Константин Каварналиев край Дойран. Но не в онези битки през 1916-1918 г., а през 1913 г.\r\nКакто е известно, през Междусъюзническата война на 16 юни България влиза във войната в началото й (16 юни 1913 г.) само с две от петте си армии – Втора и Четвърта. А те са атакувани от целите гръцка, сръбска и черногорска армии. Съотношението на силите е неравно на всички бойни полета.\r\nТака е при Кукуш. Два български полка срещу шест гръцки дивизии. Полковете ни спечелват с люти сражения три дни, за да се изтегли мирното население на града. Но 15 български села и жителите им са изклани от гърците.\r\nГръцката войска (42 000 войници) тръгва към Дойранския проход. Оттам смята по долината на Вардар да се съедини със сръбската и черногорската армии, вече почнали да ядат солиден кютек при Калиманци и Летово от българските части. Но българското командване няма резерви, те са далече на север. Затова „запушва” Дойран само с 3-та бригада на Трета балканска дивизия. Една бригада е два полка. Един полк – 1500 войници и офицери. Общо 3000 българи срещу 42000 паликарета.\r\nВ яростни четиридневни боеве полковник Каварналиев разказва играта на гърците и те обезкървени спират настъплението. Два града (Дойран и Валаидово) и 20 села са спасени от опожаряване и избиване на населението им.\r\nВ последните минути на боя Каварналиев е ранен. Смята се, че е лека рана. Но се оказва, че шрапнел е прерязал основна артерия в крака и полковника умира от кръвозагуба.\r\nПогребан е на хълм на бойното поле. През 1916 г. друга една армейска легенда полковник  Борис Дрангов от Скопие, командир тогава на 9-ти пловдивски полк построява скромен войнишки паметник над гроба. Паметникът е взривен от сърбокомунистическите власти през 1966 г.\r\nКогато дойде демокрацията и в Скопие и правителството й подписа през 1996 г. Женевската конвенция за водене на война, НИМ започна възстановяването на българските войнишки паметници в Македония, бе възстановен и този паметник. Но той стоя дълго време (2-3 години) в двора на НИМ. Скопските власти не казваха нито да, нито не, въпреки че бяха разрешили възстановяването вече на десетина наши военни паметници (в Ново село, Мало Чичево, Бераци, Прилеп и др.). Извън официалните канали казваха, че няма никога да разрешат този паметник. Полковникът Каварналиев бил висш офицер, символ на агресивната българска империалистическа външна политика. В 2009 г. паметникът бе подарен от НИМ на Шумен (полковникът е роден в този град). След случая Каймакчалан и изявлението на Груевски, че България има право да възстановява военните си паметници, ако спазва македонското законодателство НИМ отново изработи паметника и съгласно въпросното законодателство подаде молба за монтирането му на хълма между Дойран и Валандово.\r\nВече шести месец чакаме отговор. Сега молбата е при правителството Заев. Чакаме!\".", "date": "2017-06-26", "title": "Проф. Божидар Димитров: Паметникът на полковник Каварналиев ще бъде лакмусовата хартийка за истинските намерения на новото македонско правителство спрямо България"}
{"url": "http://www.focus-news.net/news/2017/06/26/2408938/api-ogranicheno-e-dvizhenieto-po-obhodniya-pat-na-grad-vratsa-v-posoka-kam-grada-v-rayona-na-patniya-vazel-s-pat-i-1-e-79-poradi-katastrofa.html", "text": "Ограничено е движението по обходния път на град Враца, в посока Враца, в района на пътния възел с път I-1 (Е-79), поради катастрофа. Това съобщиха от пресцентъра на Агенция \"Пътна инфраструктура\". Пътуващите за Враца, се отклоняват предварително при кръгово кръстовище с път II-15 Враца - Оряхово и при кръстовище с път III-101 Враца - Криводол.", "date": "2017-06-26", "title": "АПИ: Ограничено е движението по обходния път на град Враца, в посока към града, в района на пътния възел с път I-1 (Е-79), поради катастрофа"}
{"url": "http://www.focus-news.net/news/2017/06/26/2408939/varna-zam-ministarat-na-kulturata-rumen-dimitrov-pozdravi-uchastnitsite-i-gostite-na-mezhdunarodniya-muzikalen-festival-varnensko-lyato.html", "text": "91-то издание на Международния музикален фестивал „Варненско лято” бе официално открито снощи във Фестивалния и конгресен център в морската ни столица. Зам.-министърът на културата Румен Димитров приветства участниците и гостите на престижния форум и прочете поздравителен адрес от името на министъра на културата Боил Банов, съобщиха от пресцентъра на министерството.\r\n„Чест и гордост е, че през всичките тези години нашите съграждани са работили за утвърждаването на „Варненско лято” като запазена марка не само за морската столица, но и за страната”, каза кметът на града Иван Портних.\r\nВ първата вечер публиката се наслади на шедьоври на националното и световното музикално наследство и новата българска симфонична музика. На сцената излезе оркестърът домакин - Варненската филхармония, заедно със световноизвестните музиканти - Минчо Минчев - цигулка, Евгени Божанов - пиано, и Янг Чанг Чо - виолончело, под диригентската палка на Маестро Емил Табаков. По традиция началото бе поставено с музикалната емблема на „Варненско лято” - симфоничната Рапсодия „Вардар” от Панчо Владигеров. \r\nМладежта е водещата тема на Международния музикален фестивал \"Варненско лято - 2017\" - в унисон с най-голямата инициатива на годината в града - \"Европейска младежка столица - 2017\", съобщават организаторите. От 25 юни до 21 септември в морската столица ще музицират български и световни изпълнители, сред които блестят имената на Минчо Минчев, Емил Табаков, Людмил Ангелов, Георги Черкин, Светлин Русев, Ксавие Филипс, Лана Тротовшек.\r\nСред гастролиращите оркестри и ансамбли са Камерната филхармония \"Веберн\" - Виена, Софийската филхармония, Русенската филхармония, Камерният ансамбъл \"Софийски солисти\", Младежкият оркестър и хор на Уитгифт Скул - Лондон, филхармонията \"Пионер\", хорът \"Космически гласове\". В програмата са включени концерти, изложби, оперни спектакли, които ще се проведат в различни пространства в града. Освен български музиканти, публиката ще има възможност да чуе изпълнители от Канада, Австрия, Испания, Франция, Швейцария, Великобритания.\r\nВ рамките на Фестивала ще бъдат проведени и няколко майсторски класове и курсове под ръководството на Емил Иванов, Минчо Минчев и Гарет Любе /Германия/.", "date": "2017-06-26", "title": "Варна: Зам.-министърът на културата Румен Димитров поздрави участниците и гостите на Международния музикален фестивал „Варненско лято”"}
{"url": "http://www.focus-news.net/news/2017/06/26/2408934/gl-komisar-mladen-marinov-postavil-sam-pred-direktorite-na-oblastnite-direktsii-neshtata-na-koito-shte-darzha-otnoshenieto-kam-horata-i-nezabavnata-reaktsiya.html", "text": "Поставил съм пред директорите на Областните дирекции  нещата, на които ще държа - отношението към хората и незабавната реакция. МВР без администрация не може да работи, друг е въпросът доколко сме ефективни. Това каза пред журналисти главният секретар на МВР гл. комисар Младен Маринов, предаде репортер на Агенция „Фокус“.  \r\nВъв връзка с думите на главния прокурор Сотир Цацаров, че работещите дирекции са едва ли не само София, Бургас и Пловдив и дали главният секретар планира срещи с директорите, Маринов заяви: „Това ще е тема на втората част на Националното съвещание. Проведох такива срещи на групи с по 5-6 областни директори, тъй като исках срещите да са в работна обстановка, а не на такъв голям форум“.  „Поставил съм нещата, на които ще държа, а то е отношението към хората, незабавна и бърза реакция, независимо кой час на денонощието е. Така съм работил и това изисквам“, допълни главният комисар. „Искам да се наложи темпо навсякъде. С наличния ресурс, с наличните  средства да бъдем по-мобилни, мисля че има накъде още. Проблемът с униформите трябва да се реши. Премиерът разпореди същото – да се направи анализ, хората, които не са получили пари за униформи за определен период от време е редно, тъй като вложили средства, да бъдат обезщетени“, коментира Маринов. \r\nОтносно поисканото от премиера намаляване на администрацията и дали е възможно това, главният секретар коментира: „Това наистина е необходимо, но трябва да се направи, според мен, от външен одит, който да не е от самата администрация. Няма такава, която да си направи лоша оценка за себе си. МВР без администрация не може да работи, голяма част от услугите са свързани с това“. „Друг е въпросът доколко сме ефективни, заменяйки електронните услуги с физическо присъствие на администратор. В тази посока имаме много голям резерв, модернизирайки системите за електронни услуги да намаляваме необходимостта от администрация“, коментира той. \r\nЛюба АЛЕКСИЕВА", "date": "2017-06-26", "title": "Гл. комисар Младен Маринов: Поставил съм пред директорите на Областните дирекции  нещата, на които ще държа - отношението към хората и незабавната реакция"}
{"url": "http://www.focus-news.net/news/2017/06/26/2408942/pleven-problemi-s-vik-postaviha-pred-narodnite-predstaviteli-vladislav-nikolov-i-ralitsa-dobreva-grazhdani.html", "text": "За много честите аварии на ВиК се жалваха плевенчани пред народните представители от ГЕРБ Владислав Николов и Ралица Добрева по време на общия им приемен ден, съобщиха от пресцентъра на партията. Огромни са дупките, които зеят почти в цял Плевен след поредна авария на ВиК. Една такава голяма авария е имало преди седмица по пътя за парк \"Кайлъка\", като все още дупката, която е по средата не е асфалтирана, а потокът от автомобили там е много голям, много е голяма опасността да стане произшествие, категорични са живущите в близост. В квартал „Сторгозия” пък след спиране на водата, от чешмите тече кал. \r\nВладислав Николов пое ангажимента да разговаря с директора на ВиК - Плевен за по-бърза реакция и асфалтиране на улиците след аварии, особено сега през летните месеци, когато метеорологичните условия позволяват това.", "date": "2017-06-26", "title": "Плевен: Проблеми с ВиК поставиха пред народните представители Владислав Николов и Ралица Добрева граждани"}
{"url": "http://www.focus-news.net/news/2017/06/26/2408941/stolichna-obshtina-12-novi-rechni-korita-shte-badat-pochisteni-prez-tazi-sedmitsa.html", "text": "Нови 2.4 км речни корита на територията на Столична община бяха почистени през изминалата седмица, включително реките Владайска (в централната градска част с последния плануван 1км - от бул. „Сливница” до бул. „Христо Ботев”) и Локорска и Бубляк (в район Нови Искър – 1.4км.). Това съобщиха от пресцентъра на Столична община. Благодарение и на благоприятното време и ниските води в речните корита, през предстоящата седмица едновременно ще се почистват участъци на общо 12 реки, дерета и канали, с обща дължина малко над 12 км. \r\nРеките, които ще бъдат обхванати в плановите почиствания са р.Искър (5км от нея), р.Банска (1.4км) и р.Градоманска (с два участъка-330м. в район Банкя), три дерета в район Панчарево с дължина 970м (в с.Герман, с.Кокаляне и в.з. Бункера, р.Янешница-325м.) и река Дзуката (1км. в район Кремиковци), река Гнилянска (800м.)  и отводнителният канал в с.Мировяне (1.1 км. в район Нови Искър), река Старата река (1.4км. в кв.Симеоново) и дере в кв.Бояна (150м в район Витоша).", "date": "2017-06-26", "title": "Столична община: 12 нови речни корита ще бъдат почистени през тази седмица"}
{"url": "http://www.focus-news.net/news/2017/06/26/2408923/gl-komisar-mladen-marinov-sled-kato-premierat-i-glavniyat-prokuror-otpravyat-kritiki-kam-ikonomicheska-politsiya-nay-veroyatno-imat-osnovaniya.html", "text": "След като премиерът Бойко Борисов и главният прокурор Сотир Цацаров отправят критики към „Икономическа полиция“, най-вероятно имат основания. Това каза пред журналисти главният секретар на МВР гл. комисар Младен Маринов, предаде репортер на Агенция „Фокус“.  Във връзка с отправените критики към „Икономическа полиция“ по време на Национално съвещание на ръководството на МВР, гл. комисар Маринов заяви:  „След като премиерът и главният прокурор отправят критики, най-вероятно имат основания. Като ръководител на професионалната структура на МВР ще направя съответния анализ и ще предприема съответните действия“. \r\nНа въпрос дали след като полицейските патрулни коли нямат лимит това ще подобри борбата с битовата престъпност, Маринов коментира: „За да искаме от полицаите да вършат това, което хората очакват, трябва да им осигурим необходимите условия“. „Премиерът разпореди, вчера направихме справка, работихме, стигнахме до извода колко е необходимо, за да няма основание за това, че нямаме гориво и технически средства, за да покрием и отработим сигнал. Стана ясно каква е сметката, премиерът ни я каза колко излиза на годишна база. Ще бъдат отпуснати необходимите средства и това няма да е оправдание, че не сме покрили даден сигнал“, поясни той. „Искам да ме разберете правилно. Численият състав на Министерството към момента, на хората, които изпълняват полицейска дейност на терен не е достатъчен. Има много незаети места. Тук не говорим да се отпусне допълнителен щат, тук говорим, че няма хора, които да заемат този, който съществува“, каза още Младен Маринов.  По думите му в тази посока е направено не малко и вече има резултати. „Всяка седмица започваме да назначаваме нови полицаи, но това е процес, който трябва да е постоянен и система и да даде резултат след примерно 5 години. Следващото, което е, ще държа да се реши въпросът със забавянето на униформите и с окомплектоването на състава с лични средства за защита“, допълни Младен Маринов и припомни, че в предишното правителство премиерът е предложил и МС е отпуснал допълнителни средства в рамките на 5 млн. лв. „В момента вече са приключили обществените поръчки и са оборудвани специализираните полицейски подразделения и жандармерията, които реално са тези, които действат в тези населени места – под формата на мобилни групи, провеждане на специализирани полицейски операции. Ежедневно на мен директорите ми докладват къде каква операция се провежда“, обясни той. „До момента 5-месечието на 2017, сравнено с същия период за 2016 г. нивата на всички видове престъпления, които формират оперативната обстановка са значителна намалели. Казвам това под условие, тъй като за хората звучи като цифри, а усещането за несигурност може би в голяма част остава“, поясни той.\r\n„Слабите места на МВР, които формират общото недоволство - на първо място е отношението към гражданите, вързано от административните услуги до работа с жертвите на престъпленията. Смятам, че не навсякъде сме достатъчно съпричастни към това, което се е случило с човека, много от колегите гледат бездушно на отношението към такива жертви, тъй като не винаги можем да разкрием престъпника, но с отношението можем да покажем поне това, че сме съпричастни и изпълняваме това, за което ни дават заплати. Това, като служител, който знае как се случва на практика, ще държа да се промени“, обясни Маринов. По думите му процесът е сложен и стереотипите много трудно се променят. \r\nЛюба АЛЕКСИЕВА", "date": "2017-06-26", "title": "Гл. комисар Младен Маринов: След като премиерът и главният прокурор отправят критики към „Икономическа полиция“, най-вероятно имат основания"}
{"url": "http://www.focus-news.net/news/2017/06/26/2408943/v-tsentralata-na-bsp-ul-pozitano-20-shte-se-provede-brifing.html", "text": "От 15.00 ч. в централата на БСП, ул „Позитано” 20 ще се проведе брифинг. Това съобщиха от пресцентъра на Националния съвет на БСП.", "date": "2017-06-26", "title": "В централата на БСП, ул „Позитано” 20 ще се проведе брифинг"}
{"url": "http://www.focus-news.net/news/2017/06/26/2408944/gabrovo-zadarzhan-e-piyan-mazh-otkrit-da-spi-na-divana-v-kuhnyata-v-chuzhd-dom.html", "text": "Полицаи от районното управление в областния град задържали пиян мъж, проникнал в чужд дом. На 23 юни, към 7.30 часа гражданин съобщил в Районно управление на МВР-Габрово, че в дома му има непознат, когото открил да спи на дивана в кухнята. Това съобщиха от пресцентъра на МВР. Към адреса незабавно е изпратен полицейски екип, който задържал мъжа. При проверката е установено, че той е на 37 години, от Раднево, осъждан за кражби. В жилището на първия етаж влязъл през оставен отворен прозорец. Мъжът бил във видимо нетрезво състояние. Задържан е за срок до 24 часа. По случая е образувано досъдебно престъпление по чл. 170, ал.2 от НК.", "date": "2017-06-26", "title": "Габрово: Задържан е пиян мъж, открит да спи на дивана в кухнята в чужд дом"}
{"url": "http://www.focus-news.net/news/2017/06/26/2408936/violeta-bogdanova-natsionalen-tsentar-po-narkomanii-u-nas-ima-okolo-30-31-hilyadi-narkozavisimi.html", "text": "Що се отнася до наркозависими или проблемна употреба тази цифра в България се движи около 30-31 хиляди. Това каза в интервю за Агенция „Фокус“ директорът на Дирекция „Намаляване на търсенето на наркотици” от Националния център по наркомании Виолета Богданова. „Тази цифра е извадена от хората, които са потърсили лечение за зависимостта си“, посочи Богданова. Според нея в никакъв случай не може да се каже, че сме в първите места по отношение на проблемно употребяващи в Европа, нито, че сме на последните. „Броят на тези проблемно употребяващи се запазва доста години и постоянно. Ако става въпрос за увеличение, такова има при хората, които експериментират със стимуланти“, съобщи тя. По думите ѝ в България има 27 превантивно-информационни центрове, които се занимават с това да промотират здравето и да провеждат превенция на употребата на наркотици, като само за миналата година е имало 138 кампании в този контекст. „Може да иска повече по отношение на начина, по който се правят тези превантивни политики – да са по-модерни, да интернет базирани, да са ориентирани към младите хора. Очевидно е, че каквото и да публикувате във вестник, младите хора не четат вестници, все по-малко гледат и телевизия“, коментира Богданова. \r\nСтефан ПЕТРОВ", "date": "2017-06-26", "title": "Виолета Богданова, Национален център по наркомании: У нас има около 30-31 хиляди наркозависими"}
{"url": "http://www.focus-news.net/news/2017/06/26/2408917/dimitar-popov-zam-predsedatel-na-sfsmvr-do-protest-na-politsaite-se-stiga-tay-kato-sotsialniyat-dialog-v-mvr-e-provalen.html", "text": "До протест на полицаите се стига, тъй като социалният диалог в МВР в момента е провален. Това коментира за Радио „Фокус“ - Пирин Димитър Попов, заместник-председател на УС на Синдикалната федерация на служителите на МВР. „Отново се налага да си говорим през медиите с политическото  ръководство, а това не е нормалният начин. Не е нормалният начин да поставяме исканията си през улицата на 5 юли, когато е празникът на Министерство на вътрешните работи. На този ден ще протестират не само полицаите, ще протестират и държавните служители в МВР“, каза Попов. Той допълни, че се включват и лицата, които работят по трудово правоотношение, лицата, които изпълняват функцията по охрана на държавната граница, служителите от  Пожарната. „Надяваме се все пак този диалог да продължи... и синдикалните организации и министерството в лицето на политическото ръководство да положат всички усилия за разрешаване на съществуващите проблеми“, каза още Димитър Попов.\r\nЛора КАЛЧЕВА", "date": "2017-06-26", "title": "Димитър Попов, зам.-председател на СФСМВР: До протест на полицаите се стига, тъй като социалният диалог в МВР е провален"}
{"url": "http://www.focus-news.net/news/2017/06/26/2408948/veliko-tarnovo-nad-100-rekonstruktori-idvat-na-festivala-ezhednevieto-na-srednovekoven-tarnovgrad.html", "text": "Повече от 100 реконструктори от страната и чужбина ще се включат във второто издание на фестивала „Ежедневието на средновековен Търновград” от  30 юни до 2 юли 2017 г.  на крепостта Царевец във Велико Търново. Това съобщиха от пресцентъра на Община Велико Търново. Атрактивното събитие се организира от Община Велико Търново, Регионален исторически музей - Велико Търново и СНЦ „Търновци“ – Велико Търново и тази година е под мотото „Възходът на Калоян”. \r\nВ историческите възстановки на бита, кухнята, занаятите, изкуствата и воинските умения на България, Византия и Европа през средните векове ще участват групи и свободни реконструктури и занаятчии от страната и чужбина.\r\nНа Царевец ще се представят групите „Бели орлови\" от Белград, ,Република Сърбия, познатата  от миналогодишното издание група  “Ursului brun”(„Кафява мечка“) от румънската столица Букурещ и трансилванска група за \"жива история“ „Черният дракон“. Във фестивала ще се включат и българските групи Сдружение за исторически възстановки \"Чигот\" – Варна, Сдружение за възстановяване и съхранение на българските традиции \"Авитохол\" – Варна, Средновековно общество MODVS VIVENDI – София, Наемна дружина “Барадж” – Пазарджик, Група  „Верени“ – София, „Средновековна крепост Туида” – Сливен, Проект „Св. Лазар“ и домакините от СНЦ „Търновци“ – Велико Търново. \r\nВълшебната музика на средните векове ще може да се чуе вечерта на 1 юли (събота), в Царския дворец по време на концерта на група „Ериней“.\r\nСвоите умения в старите занаяти ще демонстрират и свободните реконструктори Мариан Маньовски от София (изработване на сложносъставeн лък), Борис Бедросов от Бургас (майстор ковач, специалист по източни хладни оръжия и брони), Иван Рендаков от  Пловдив  (майстор по отливки от бронз, обработка на стъкло, бижутер), Емил Маринов от Шумен (майстор на студеното коване на цветни метали), Калина Атанасова от Варна (български средновековни костюми), Йордан  и  Жана Сивкови от Добрич (ранните български оръжия, облекла и нрави), Ивайло Енев от Русе (майстор-ковач на брони, шлемове и щитове), Надежда Николова от Шумен (майстор на бижута, облекло и аксесоари от периода на първо и второ българско царство), д-р Константин Колев от София (реконструкция на нормански воин  и наемник във византийската армия в периода XI-XIIвек)  и Стефан Стефанов от Шумен (майстор-резбар) .\r\nДостъпът до фестивала е свободен, като се заплаща само входна такса за Архитектурно-музеен резерват „Царевец“.", "date": "2017-06-26", "title": "Велико Търново: Над 100 реконструктори идват на фестивала “Ежедневието на средновековен Търновград“"}
{"url": "http://www.focus-news.net/news/2017/06/26/2408945/veliko-tarnovo-rayonna-prokuratura-gorna-oryahovitsa-vodi-dosadebno-proizvodstvo-za-vzriviliya-se-lokomotiv.html", "text": "Районна прокуратура – Горна Оряховица води досъдебно производство срещу виновно лице за причиняване на телесна повреда на повече от едно лица поради незнание или немарливо изпълнение на правно регламентирана дейност, съобщиха от прокуратурата. Досъдебното производство е във връзка с възникналият вчера взрив на локомотив на гара Горна Оряховица, при който пострадаха двама души (машинист и помощник машинист).\r\nЛокомотивът с четири прикачени вагона след извършен курс спрял на глух коловоз за минаване приз специализира мивка на БДЖ. Докато машинистите чакали, са видели дим, който излизал от двигателния отсек. При извършената от тях проверка избухнал взрив, при който двамата служители получили сериозни обгаряния.\r\nПод ръководството на Районна прокуратура – Горна Оряховица се извършват огледи, назначени са съдебно-медицинска експертиза и пожаро-техническа експертиза. Разпитват се свидетели. Действията по разследването продължават.", "date": "2017-06-26", "title": "Велико Търново: Районна прокуратура – Горна Оряховица води досъдебно производство за взривилия се локомотив"}
{"url": "http://www.focus-news.net/news/2017/06/26/2408947/vratsa-vazstanoveno-e-dvizhenieto-po-obhodeniya-pat-na-grada.html", "text": "Възстановено е движението по обходения път на град Враца. Това съобщиха от пресцентъра на Агенция \"Пътна инфраструктура\".", "date": "2017-06-26", "title": "Враца: Възстановено е движението по обходения път на града"}
{"url": "http://www.focus-news.net/news/2017/06/26/2408950/sofiya-narodniyat-predstavitel-ot-bsp-za-balgariya-mihail-hristov-i-obshtinskiyat-savetnik-vladimir-danevshte-provedat-priemna-za-grazhdani.html", "text": "На 27 юни, от 15.00 до 17.00 часа, народният представител от „БСП за България“ Михаил Христов и общинският съветник Владимир Данев ще бъдат на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на ГС на БСП-София.\r\nВсеки вторник различни народни представители, общински съветници и заместник-председатели на Градския съвет на БСП в София се срещат с граждани. Желаещите могат да се запишат предварително на телефон 02/987 20 86.", "date": "2017-06-26", "title": "София: Народният представител от „БСП за България“ Михаил Христов и общинският съветник Владимир Даневще проведат приемна за граждани"}
{"url": "http://www.focus-news.net/news/2017/06/26/2408953/sport-sebastian-fetel-e-na-tri-tochki-ot-zabrana-za-uchastie-v-gran-pri.html", "text": "Само три наказателни точки делят пилота на „Ферари“ Себастиан Фетел от забрана да участва в състезание от Формула 1, предава германският телевизионен канал ZDF.\r\nГерманският пилот бе наказан заради удар в задницата на болида на пилота на „Мерцедес“ Луис Хамилтън по време на рестарта след втората кола за сигурност.\r\nКъм момента Фетел е пилотът с най-много наказателни точки на стартовата решетка. Втори в това класиране е Карлос Сайнц от „Торо Росо“, а трети - Джолиън Палмър от „Рено“.", "date": "2017-06-26", "title": "Спорт: Себастиан Фетел е на три точки от забрана за участие в Гран При"}
{"url": "http://www.focus-news.net/news/2017/06/26/2408952/sofiya-zhena-e-s-opasnost-za-zhivota-sled-katastrofa-v-botevgrad.html", "text": "Жена е с опасност за живота след катастрофа в Ботевград, съобщиха от пресцентъра на ОДМВР - София. Около 10.00 часа вчера в РУ - Ботевград бил подаден сигнал за пътнотранспортно произшествие с пострадал на кръстовището на бул. „България“ и ул. „17-ти ноември“. При огледа на местопроизшествието е установено, че лек автомобил „Мерцедес“ не е спрял на знак „Стоп“, в резултат на което се е блъснал в лек автомобил „Рено Меган“. Пострадала е водачката на първия автомобил - на 66 години, настанена за лечение с контузия на мозъка, с опасност за живота. По случая е образувано досъдебно производство.", "date": "2017-06-26", "title": "София: Жена е с опасност за живота след катастрофа в Ботевград"}
{"url": "http://www.focus-news.net/news/2017/06/26/2408949/afp-emanyuel-makron-uveri-che-frantsiya-nyama-da-priznae-aneksiyata-na-krim.html", "text": "Държавният глава на Франция Еманюел Макрон увери, че страната няма да признае руската „анексия“ на Кримския полуостров, предава AFP.\r\nГоворейки след срещата в Париж с украинския си колега Петро Порошенко, Макрон заяви: „Франция се ангажира със суверенитета на Украйна в признатите й граници\".Тереза Герова", "date": "2017-06-26", "title": "AFP: Еманюел Макрон увери, че Франция няма да признае „анексията“ на Крим"}
{"url": "http://www.focus-news.net/news/2017/06/26/2408956/hyuriet-ramazan-bayram-v-usloviyata-na-turtsiya-poredna-kasapnitsa-po-patishtata-42-ma-zaginali-i-273-ma-raneni.html", "text": "Тази година първите два дни от Рамазан Байрама в Турция отново превърнаха пътищата в страната в истинско море от кръв, съобщава електронното издание на вестник „Хюриет”. От петък вечерта до неделя вечерта са станали 61 тежки пътни катастрофи с 42-ма загинали и 273-ма ранени. Най-много жертви има при катастрофа в провинция Караман – цяло семейство; четирима души, включително едно малко дете. В друга катастрофа в провинция Хатай загиналите също са четирима, а в катастрофа в провинция Адъяман жертвите са трима, посочва още изданието. Георги Димов", "date": "2017-06-26", "title": "„Хюриет”: Рамазан Байрам  в условията на Турция: Поредна касапница по пътищата – 42-ма загинали и 273-ма ранени"}
{"url": "http://www.focus-news.net/news/2017/06/26/2408946/predsedatelyat-na-pg-na-gerb-tsvetan-tsvetanov-razgovarya-sas-zamestnik-predsedatelya-na-ek-valdis-dombrovskis.html", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща със заместник-председателя на Европейската комисия за еврото, социалния диалог и финансовата стабилност Валдис Домбровскис, съобщиха от пресцентъра на ПП ГЕРБ. Двамата разговаряха в рамките на 25-ата Среща на върха на председателите на парламентарните групи от ЕНП в националните парламенти на ЕС и Европейския парламент в Брюксел. По време на разговора Цветанов запозна Домбровскис с подробности от срещата на българския премиер Бойко Борисов с финансовия министър на Германия Волфганг Шойбле, както и с разговорите му с френския президент Еманюел Макрон и германския канцлер Ангела Меркел. Еврокомисарят поздрави българското правителство и премиера Борисов за решителните действия по присъединяването на страната ни към Еврозоната. Домровскис отново подчерта подкрепата на Европейската комисия за България, която изрази и по време на посещението в София преди десетина дни. Освен това еврокомисарят заяви, че решението за приемане на България е в ръцете на Европейската централна банка и държавите членки и затова срещите от българската страна с различните министри са от изключително значение.", "date": "2017-06-26", "title": "Председателят на ПГ на ГЕРБ Цветан Цветанов разговаря със заместник-председателя на ЕК Валдис Домбровскис"}
{"url": "http://www.focus-news.net/news/2017/06/26/2408954/savetat-na-detsata-shte-provede-lyatna-kampaniya-pod-nadslov-bezopasno-i-zdravoslovno-lyato.html", "text": "За трета поредна година Съветът на децата ще проведе лятна кампания под надслов „Безопасно и здравословно лято“. Това съобщи във Велико Търново председателят на съвета Йоана Захариева, предаде репортер на Радио „Фокус“ – Велико Търново. Тази кампания е изключително полезна за децата, тъй като акцентира върху безопасното и същевременно забавното прекарване на лятото. Чрез нея се предоставя алтернатива на заниманията пред компютъра по време на ваканцията. В кампанията са предвидени различни занимания като спортни празници, обучения и игри в парка. Йоана Захариева отбеляза, че миналата година кампанията „Безопасно и здравословно лято“ се е провела под надслов „Градът на игрите“. \r\nЙоана Захариева съобщи, че през октомври ще се проведе следващото заседание на Съвета на децата. То ще е в Стара Загора, а темите, които ще бъдат засегнати, ще бъдат свързани с безопасния интернет, тайната на осиновяването и радикализацията на младите хора. Ще бъде обсъдено и как да се включат децата бежанци в организацията, за да бъде чут и техният глас. Ще бъдат избрани и 15 нови членове на съвета. В момента тече избор на нови членове, като процедурата ще бъде финализирана на 10 септември. Област Велико Търново е част от областите, която трябва да излъчи нов представител на Съвета на децата. Неговият мандат ще е от 2 години, като има възможност и за преизбиране.\r\nНадежда КРЪСТЕВА", "date": "2017-06-26", "title": "Съветът на децата ще проведе лятна кампания под надслов „Безопасно и здравословно лято“"}
{"url": "http://www.focus-news.net/news/2017/06/26/2408940/premierat-boyko-borisov-i-edin-litar-kontrabandno-gorivo-ne-tryabva-da-se-dopusne.html", "text": "От един месец работим и по контрабандата на горива. Оказа се, че виновни няма. Нещо не ни излизаше сметката. Това каза премиерът Бойко Борисов по време на Национално съвещание на ръководството на МВР, предаде репортер на Агенция „Фокус“. „Оказа се, че има Институт по метрология, който има задължение да отиде и да сложи пломба на колонката. До него стои обаче Агенция по метрология. Работата й е да отиде и да види дали институтът е сложил пломбата правилно. След това идва бензиностанцията, където се оказа, че има 7000 ведомствени бензиностанции. Повече, отколкото в Русия. След това има софтуер в самата бензиностанция, който праща количествата, които е продала“, коментира Борисов. По думите му софтуерът и манипулацията му не ги контролира никой. „Към данъчните отиват цифри, които изобщо нямат общо с продадените количества. При проверките, всичко изглежда законно. От 900 проверени бензиностанции, 900 софтуера манипулират. За съжаление, даже един човек се самообеси. Убеден съм, че 1,3 млрд. лв. ще съберем с общите усилия. Томислав Дончев готви Закон за горивата. Съпротивата ще е голяма, но се надявам до края на юли месец да приключим с всички поправки на закони и наредби и да можем да кажем, че литър контрабандно гориво не трябва да се допусне“, обясни премиерът. \r\nЗа административната тежест той заяви, че се пращат хора в кафетата около КАТ. „Нарочно те като мечка на „Витошка“ излизат да ги видят и в кафетата стават ужас. Всичките лобисти, прекупвачи, тези, които взимат по 200 лв., за да изкарат на човека документ, върлова корупция“, коментира Борисов.\r\nСпоред него не трябва да има лимит за гориво на патрулките. „Колкото пари допълнително изразходите, ще ви го платя лимита отгоре. Така искам да направите наряди в села, където има, да могат да отидат, да минат, да спре на площада, да каже: „Добър ден“, ако има нещо бабата или някой друг да се оплаче, съответно да се действа и по тази линия. \"Не сме посетили адрес или село, защото не ни стигна бензина\", не искам да го чувам. Подреждате си, развивате го това нещо как да стане“, допълни премиерът.\r\nПо думите му контрабандата на цигари сега е под 8%, а е била 34%. „Тази година при натиска, да я свалим до 5-6% е абсолютно задължително и възможно. Правите го добре. Затова ви благодаря“, посочи той. \r\nЛюба АЛЕКСИЕВА", "date": "2017-06-26", "title": "Премиерът Бойко Борисов: И един литър контрабандно гориво не трябва да се допусне"}
{"url": "http://www.focus-news.net/news/2017/06/26/2408959/kyustendil-obshtinata-shte-kandidatstva-za-sazdavane-na-sotsialnata-usluga-dneven-tsentar-za-palnoletni-litsa-s-uvrezhdaniya.html", "text": "Община Кюстендил ще кандидатства за създаване на социалната услуга „Дневен център за пълнолетни лица с увреждания. Това съобщиха за Радио „Фокус” – Кюстендил от Дирекция „Здравеопазване, социални дейности и жилищна политика” към Община Кюстендил. Целта е тази услуга да бъде делегирана от държавата дейност. Тя ще е продължение на реализиращия се в момента проект „Център за почасово предоставяне на услуги за социално включване в общността или домашна среда”. Проектът ще приключи в края на настоящата година, след което ще започне да действа новата социална услуга. \r\nЦентърът ще бъде с капацитет от 25 потребители. Той ще осигурява личностно и образователно развитие на потребителите и ще работи за активна подкрепа на техните семейства. В услугата ще бъдат създадени условия за обслужване на хората с увреждания, отговарящи на ежедневните им и рехабилитационни потребности.\r\nВенцеслав ИЛЧЕВ", "date": "2017-06-26", "title": "Кюстендил: Общината ще кандидатства за създаване на социалната услуга „Дневен център за пълнолетни лица с увреждания”"}
{"url": "http://www.focus-news.net/news/2017/06/26/2408957/emiliya-rusinova-prokuror-revnost-i-narkotitsi-sa-nay-veroyatnata-prichina-za-ubiystvoto-na-29-godishnata-zhena-v-petak.html", "text": "Мъж е задържан за убийството на своята приятелка по особено жесток начин. Извършителят и убитата са 29-годишни. Това каза прокурор Емилия Русинова, ръководител на Софийска градска прокуратура, на брифинг в Съдебната палата, предаде репортер на Агенция „Фокус“. Тя поясни, че най-вероятната причина е ревност и неразбирателство на тази основа и употреба на наркотици. „В дома му са намерени наркотични вещества, хапчета“, каза Русинова. „На 24 юни в събота беше образувано досъдебно производство от Столична дирекция на вътрешните работи под ръководството на Софийска градска прокуратура за извършено тежко криминално престъпление - убийство. Заловен е извършителят на деянието. Същият е задържан за 72 часа. Става въпрос за поредица от деяния, които лицето е извършило на 23 юни в петък, около 5.00 часа“, каза прокурорът. Тя поясни, че обвиняемият умишлено е умъртвил приятелката си, с която е живял около 2-3 месеца. „По изключително жесток начин е извършено убийството с множество удари по тялото, с метален стик, след което имало душене. Самият той е споделил, че за да спре страданията й е забил нож в областта на врата, като освен забития нож има и дълбок прорез от средата на врата към гръкляна“, коментира Русинова. Тя посочи, че това е било почти като опит да се отреже главата на починалата. „Съседите са чули шума, виковете на момичето, малко по-късно обвиняемият се обадил на своя позната, приятелка“, съобщи прокурорът. Тя обясни, че под претекст да го закара до някъде с неговата кола приятелката му е отишла близо до адреса. Русинова поясни, че двамата са се качили в неговия апартамент и той е започнал да говори несвързани неща. По думите й обвиняемият е завел познатата си в стаята, където е лежало починалото момиче и свидетелката е видяла трупа, завит с одеяло. „Свидетелката успяла да се овладее и да запази самообладание, за да си тръгне от дома на обвиняемия. Преди да си тръгне видяла двата ножа, по които личало, че има следи от кръв, макар да е опитал да ги почисти. След това не е сигнализирала веднага органите на реда, тъй като е нормално да се притесни. Обадила се е на своя приятел, който е приятел и на обвиняемия. Той е бил извън София. Прибрал се е вечерта, поговорили са, след което са направили връзка с обвиняемия, опитали са се да го убедят, че трябва да се предаде“, каза тя. Прокурорът разказа, че обвиняемият ги е посетил същата вечер и са му казали, че ако не се предаде, ще сигнализират в полицията. „По-късно през нощта в петък срещу събота са се опитвали многократно да се свържат с него по телефона. По доказателствата и по данни от събраните в хода на разследването се установява, че още същата нощ обвиняемият е заминал за морето. По пътя около 2.00 часа е качил на стоп момче и момиче“, обясни прокурорът. Русинова посочи, че в началото на пътуването обвиняемият е бил мил и любезен с пътниците си. „Между 3.30 и 4.00 часа при село Зимница, Ямболско е спрял колата на магистралата под претекст, че трябва да отиде до тоалетната. Сложил е бокс на ръката си, извадил е момчето от колата и му е нанесъл удар“, обясни прокурорът. По думите й момчето е получило спукана околоочна орбита, което  представлява средна телесна повреда. Прокурорът обясни, че момичето е успяло да избяга от колата. Емилия Русинова поясни, че и по това престъпление е е образувано досъдебно производство в Ямбол. Русинова допълни, че в резултат на активните действия на органите на реда обвиняемият е задържан в събота в Созопол. „Същият е привлечен за извършване на убийство и е задържан за 72 часа, предстои внасяне на СГС за искане на постоянна мярка „задържане под стража“, посочи още тя. \r\nДеница КИТАНОВА", "date": "2017-06-26", "title": "Емилия Русинова, прокурор: Ревност и наркотици са най-вероятната причина за убийството на 29-годишната жена в петък"}
{"url": "http://www.focus-news.net/news/2017/06/26/2408958/makfaks-makedoniya-v-skopie-zapochna-sreshtata-han-zaev.html", "text": "Комисарят по въпросите на европейската политика за съседство и преговори за разширяване Йоханес Хан пристигна в сградата на правителството на Македония, където ще проведе среща с премиера Зоран Заев, предава информационната агенция „Макфакс“.\r\nЦелта на поредната визита на австрийския политик в Скопие е да разговаря за реформите, които Европейският съюз очаква от страната, както и да повтори съобщението на ЕС за препоръките и насоките за членство в Общността.\r\nСлед срещата с премиера Заев Хан ще разговаря с правителствена делегация, съставена от вицепремиера и министър на отбраната Радмила Шекеринска, вицепремиера за евроинтеграция Буяр Османи и министъра на външните работи Николай Димитров. След това Хан ще присъства на заседание на правителството, посветено на спешните приоритети за реформи за евроатлантическата интеграция на Македония.Тереза Герова", "date": "2017-06-26", "title": "„Макфакс“ (Македония): В Скопие започна срещата Хан-Заев"}
{"url": "http://www.focus-news.net/news/2017/06/26/2408960/veliko-tarnovo-v-nachaloto-na-mesets-yuli-zapochva-tretiraneto-protiv-balhi-i-karlezhi.html", "text": "В началото на месец юли, съгласно изготвен и съгласуван график ще започне третиране срещу бълхи и кърлежи в тревните площи на паркове, детски заведения и социални институции на територията на Община Велико Търново, съобщиха от пресцентъра на Общината.\r\nПарковете в града ще се третират на 4 юли („Дружба”; „Марно поле” „Майка България“;„Картала”; „Акация“- боровата гора; „Качица”) и на 5 юли („Бузлуджа”; „Колю Фичето”; „Никола Габровски” ; „Света гора”;  „Ксилифор”, парк „Арбанаси” – „Лакото”). Детските градини и яслите във Велико Търново ще се обработват в периода 3-7 юли. Социалните домове и детските градини на територията на общината, подлежащи на третиране са 33 обекта, като това ще започне в периода 3-26 юли в зависимост от климатичните условия. 44 детските площадки в града също ще бъдат обработени по график с начало на обработките от 3 юли поетапно.\r\nТова е второто по ред третиране от началото на годината, през месеците юли и август ще бъдат извършени четири третирания против комари.\r\nВ зависимост от метеорологичните условия са възможни промени в датите на извършваните третирания.\r\nВсички третирани обекти ще бъдат обозначени своевременно с табели, на които ще бъдат отбелязани датата на третирането, видът на използваните препарати, както и карантинният им срок.\r\nГрафик за третиране срещу комари на териториата на              гр. Велико Търново и с.Арбанаси\r\nОбработки през м. Юли – 10-12.07.17г и 24-26.07.17г.\r\nОбработки през м.Август – 14-16.08.17г и 28-30.08.17г\r\nЗабележка:\r\nНеобходими условия за качество и ефективност на обработките:\r\no\tПодходящи климатични услови – тихо и сухо време;\r\no\tЗапочване на обработките от 20 до 23 часа.\r\no\tПредварително окосени тревни площи;\r\no\tИнформация за населението чрез средствата за масово осведомяване относно графика за третиране предимно за парковете;\r\no\tМаркиране обработените терени с подходяща визуална комуникация.", "date": "2017-06-26", "title": "Велико Търново: В началото на месец юли започва третирането против бълхи и кърлежи"}
{"url": "http://www.focus-news.net/news/2017/06/26/2408961/ivaylo-ivanov-direktor-na-sdvr-29-godishniyat-mazh-ubil-priyatelkata-si-ne-sazhalyava-za-izvarshenoto.html", "text": "29-годишният мъж, убил приятелката си не съжалява за извършеното. Това каза Ивайло Иванов, директор на СДВР на брифинг в Съдебната палата във връзка с убийство по особено жесток начин, предаде репортер на Агенция „Фокус“. Ивайло Иванов коментира, че един от вероятните мотиви за деянието му е изневяра от страна на приятелката му. Директорът на СДВР коментира, че извършителят е споделил, че смята, че след като я е умъртвил й е помогнал да спре с тези пороци. Ивайло Иванов уточни, че лицето не е криминално проявено до този момент. „Починалата също няма криминални прояви. Предстои да бъде изясне дали и тя е използвала наркотици“, каза Ивайло Иванов. Той поясни, че около 15.00 часа в събота в Трето районно са се явили свидетелите. „Убийството е станало в петък. На място са изпратени полицейски екипи, които потвърждават сигнала“, каза Иванов и допълни, че с помощта на бащата на извършителя е отворен апартамента, където се е намирал трупът на момичето. „Установен е най-вероятния извършител. Обявен е за издирване. Разбира ме, че е това лице е обявено за издирване заради извършено друго тежко престъпление и незабавно е уведомен главният секретар. Лицето е установено на територията на Созопол“, каза той и уточни, че полицията в Созопол го е задържала в близост до джипа му. \r\nДиректорът на СДВР благодари на своите колеги, тъй като извършителят е изключително жесток. „Имаме данни, че е употребявал наркотици, най-вероятно родителите са му помагали със средства. Джипът, с който се е предвижвал към морето, е закупен от неговата майка“,допълни още Ивайло Иванов. \r\nДеница КИТАНОВА", "date": "2017-06-26", "title": "Ивайло Иванов, директор на СДВР: 29-годишният мъж, убил приятелката си, не съжалява за извършеното"}
{"url": "http://www.focus-news.net/news/2017/06/26/2408963/ivaylo-ivanov-direktor-na-sdvr-mazhat-koyto-se-prostrelya-pri-proverka-za-narkotitsi-e-s-opasnost-za-zhivota.html", "text": "Мъжът, който се простреля с газов пистолет в слепоочието при проверка за наркотици от „Пътна полиция“, е приет с опасност за живота в „Пирогов“.  Това каза Ивайло Иванов, директор на СДВР на брифинг в Съдебната палата, предаде репортер на Агенция „Фокус“. „Колеги от отдел „Пътна полиция“ са видели автомобил, който се е движил неадекватно по пътното платно. Предприели са действия по спирането на автомобила. Лицето е било във видимо неадекватно състояние. Направена му е проба за алкохол, която е отрицателна, след това е бил тестван за наркотици“, каза той и уточни, че тестът е показал, че мъжът е използвал метадон и марихуана. „В такъв случай процедурата е лицето да бъде задържано. Заключвайки автомобила си, той е извадил газов пистолет, допрял си го е до слепоочието и се е прострелял“, коментира Ивайло Иванов. Той поясни, че мъжът към момента е в „Пирогов“ с опасност за живота. По думите му мъжът е криминално проявен. Ивайло Иванов допълни, че винаги в такива случаи има вътрешна проверка. \r\nГоворителят на главния прокурор Румяна Арнаудова поясни, че за този случай е уведомена Софийска районна прокуратура за склоняване към самоубийство. „В рамките на разследването на прокуратурата ще се изяснят всички действия“, допълни Румяна Арнаудова. \r\nДеница КИТАНОВА", "date": "2017-06-26", "title": "Ивайло Иванов, директор на СДВР: Мъжът, който се простреля при проверка за наркотици, е с опасност за живота"}
{"url": "http://www.focus-news.net/news/2017/06/26/2408937/afp-severna-irlandiya-shte-poluchi-dopalnitelen-miliard-liri-sled-sdelkata-s-konservatorite-na-tereza-mey.html", "text": "Северна Ирландия ще получи допълнителни един милиард лири от Лондон като част от сделката, която консерваторите на премиера Тереза Мей постигнаха с Демократичната юнионистка партия, предава AFP.\r\n„Приветстваме тази финансова помощ от един милиард лири през следващите две години“, заяви Арлийн Фостър, лидер на Демократическата юнионистка партия на Северна Ирландия, който ще подкрепя миноритарното правителство на министър-председателя Тереза Мей. Тереза Герова", "date": "2017-06-26", "title": "AFP: Северна Ирландия ще получи допълнителен милиард лири след сделката с консерваторите на Тереза Мей"}
{"url": "http://www.focus-news.net/news/2017/06/26/2408966/na-voenniya-poligon-slivnitsa-se-provede-parvoto-za-tazi-godina-sastezanie-po-strelba-t-klas.html", "text": "На военния полигон Сливница се проведе първото за тази година състезание по стрелба \"Т-Клас\", съобщиха от Българската Т-Клас Федерация, която е организатор на събитието. Това е нов военно приложен стрелкови спорт, създаден в България съвместно с Българската Армия. Спортът е фокусиран върху стрелбата с прецизни снайперови оръжия, на близки и далечни дистанции (от 10м до над 1000м), проведена под постоянно променящи се условия, времева преса и динамични стресови ситуации. Състезанието е най-голямото мероприятие от този род, проведено досега. Сред състезателите, съдиите и наблюдателите присъстваха както членове на БТКФ, така също и активни военнослужещи от различни подразделения на БА. \r\nВ деня преди състезанието бе проведен семинар и бяха избрани сертифицирани съдиите, които притежават необходимите познания и умения да прилагат правилника на Т-Клас състезанията, съгласно изискванията на Международната Т-Клас Конфедерация.\r\nСъстезанието включваше упражнения с три вида оръжия - предимно със снайперови карабини, но също и с полуавтоматични щурмови карабини, както и с полуавтоматични пистолети. Т-Клас стрелковият спорт използва реална стрелба с истински оръжейни системи, като първо място в практикуването на този спорт се поставя безопасността и сигурността при боравене с оръжията. \r\nОсобено място следва да се отличи организацията на състезанията и системата на оценяване при Т-Клас състезанията, която е създадена специално за целта и се явява иновативна за целия свят. Тя се отличава с максимална степен на прецизност и справедливост на оценъчната система, при положение че в нея са включени много различни умения които трябва да бъдат оценени. \r\nПризовите места в класирането на “T-Class Multigun Challenge 2017” бяха разпределени между:\r\nПърво място - Иван Терзиев\r\nВторо място - Ангел Стоянов\r\nТрето място - Петър Марков\r\nТе бяха наградени от Генерал-майор Груди Ангелов, началник на Военна академия „Георги Стойков Раковски“, който връчи на победителите грамоти, медали и книги “Азъ служих при Дрангов!”, подписани с послание лично от автора Красимир Узунов. \r\nНай-добрият стрелец - Иван Терзиев беше удостоен със специален почетен знак, учреден в памет на Полковник Борис Дрангов. Знак за отличен стрелец също е печелил и Борис Дрангов.\r\nПоради високата степен на реализъм в дизайна на сцените и приложния си характер, стрелковият спорт Т-Клас се утвърждава като много интересен за практикуване, не само за цивилни граждани, а така също и за различни представители на Българската Армия. Той поставя много предизвикателства пред състезателите, съчетава и развива различни физически и ментални качества, и поради високата си степен на трудност, се показва като изключително интересен, както за практикуване, така и за наблюдение. Все по-голям интерес към този спорт се развива и в международен план, където вече има няколко официално регистрирани региони - членове на Международната Т-Клас Конфедерация, която осъществява администрацията и промоцията на Т-Клас по света.", "date": "2017-06-26", "title": "На военния полигон Сливница се проведе първото за тази година състезание по стрелба \"Т-Клас\""}
{"url": "http://www.focus-news.net/news/2017/06/26/2408968/zapochna-tsyalostnata-rekonstruktsiya-na-stariya-most-chavdar-v-stolitsata.html", "text": "От днес започна извършването на цялостен ремонт на стария мост „Чавдар“. Ремонтните дейности предвиждат цялостната рехабилитация на пътното платно, тротоари, контактно-кабелна мрежа и осветление. Основното в ремонтните работи ще бъде поставянето на нова хидроизолация, което ще удължи живота на конструкцията, също така старата пътна настилка ще бъде премахната изцяло и ще се постави нова. Това съобщиха от пресцентъра на Столична община. Движението от стария мост „Чавдар“ ще бъде пренасочено към съседния нов мост „Чавдар“, който беше рехабилитиран през 2011г. \r\nСтойността на ремонта на моста е около 3.7 млн. лв., като срокът за изпълнение е два месеца. \r\nПродължават и основните работи по рехабилитацията и на главни булеварди в София. Предвидени са ремонтни дейности по бул. „Прага“, които ще започнат до няколко дни. Предстои реконструкция и разширение на бул. „Монтевидео“. Ремонтни работи ще се извършват и по бул. „Тодор Каблешков“, бул. „Княз Александър Дондуков“ и бул. „Асен Йорданов“.", "date": "2017-06-26", "title": "Започна цялостната реконструкция на стария мост „Чавдар“ в столицата"}
{"url": "http://www.focus-news.net/news/2017/06/26/2408970/sliven-62-signala-za-silna-muzika-sa-polucheni-v-politsiyata-v-grada-za-edna-sedmitsa.html", "text": "През изминалата седмица служители на Районно управление (РУ) на МВР-Сливен са посетили 32 сигнала за нарушаване на тишина в квартал „Надежда”, 18 - в „Диньо Дачев” и 12 в - кварталите „Комлука”, Дружба” и „Сини камъни” за ена седмица. Това съобщиха от пресцентъра на ОДМВР-Сливен. Един е задържан за неизпълнение на полицейско разпореждане, съставени са 12 акта по Наредба за обществения ред на територията на община Сливен и 22 протокола за предупреждение. Полицейските служители са иззели 6 музикални уредби.", "date": "2017-06-26", "title": "Сливен: 62 сигнала за силна музика са получени в полицията в града за една седмица"}
{"url": "http://www.focus-news.net/news/2017/06/26/2408967/violeta-bogdanova-17-choveka-u-nas-dokazano-sa-pochinali-vsledstvie-na-upotreba-na-narkotik-prez-2016-g-kato-tova-opredeleno-e-niska-broyka.html", "text": "Ние коментираме само данни, за които по смъртен акт или доказано токсилогично можем да говорим за смърт, настъпила при употреба на наркотик. 17 човека са за 2016 г., като това определено е ниска бройка. Това са 0,24 на 100 000 човека население. Това каза в интервю за Агенция „Фокус“ директорът на Дирекция „Намаляване на търсенето на наркотици” от Националния център по наркомании Виолета Богданова. „Малко трудно обективизира тази цифра, защото не винаги, когато един зависим е починал в следствие на полиупотреба или на инцидент, свързан с употребата на наркотици, това се отразява“, посочи Богданова. Според нея това, което ни различава от другите държави в Европа, е че тези, които са починали при употреба на наркотик у нас са в сравнително млада възраст. По думите ѝ употребата на наркотици може да носи и други рискове като кръвопреносими инфекции, за заразяване с ХИВ, за заразяване с хепатит, сифилис, за риск от инфаркт, термичен шок, злополуки, травми, падания от високи етажи, рисково поведение, което води то тежки физически последици. „Когато говорим за психиката, зависимостта сама по себе си е достатъчно увреждаща“, коментира тя. \r\nСтефан ПЕТРОВ", "date": "2017-06-26", "title": "Виолета Богданова, Национален център по наркомании: 17 човека у нас доказано са починали вследствие на употреба на наркотик през 2016 г., като това определено е ниска бройка"}
{"url": "http://www.focus-news.net/news/2017/06/26/2408951/premierat-boyko-borisov-nezabavno-tryabva-da-badat-razdadeni-10-te-mln-lv-za-uniformite-na-sluzhitelite-na-mvr.html", "text": "Незабавно трябва да бъдат раздадени 10-те млн. лв. за униформите на служителите на МВР. Това каза премиерът Бойко Борисов по време на Национално съвещание на ръководството на МВР, предаде репортер на Агенция „Фокус“. „В първия мандат, първото нещо, което направихме, беше да платим като правителство с парите на данъкоплатците, т.нар. „Пантери“, „Спартани“ или т.нар. половин милиард лева. Помните времето на предишните правителства – и на Орешарски, и на всички останали. С всяко едно такова, задълженията после нарастват. Ние чистим, те нарастват. В пожарната вече всички имат нови пожарни. Получавате най-доброто, което има като техника. Трябва Младен Маринов да уволни хора – тези, които са допуснали това с униформите. От всичко, което казват, в това имат право. Дали сте ми една справка, че трябват 10 млн. лв. да възстановим справедливостта. Сега и една друга глупост – готови са им зимните униформи. Трябва веднага да се поправим. Имаш 10 млн. лв., незабавно ги раздай, стига законът да позволява, за летни униформи“, заяви Борисов. \r\n„Началниците да видят, сутрин като ги подредите, да имат що-годе еднакъв вид. Незабавно да им се изплатят парите, но не защото синдикатите са казали, Господ ми е свидетел, че първата ми работа беше да кажа, че искам да ги облека, да ги приготвим и правителството да покаже отношение към полицаите. Вие се мотахте, за да може сега синдикатите да кажат, че под натиск се е направило. Месец и половина се занимавам с това“, подчерта той. По думите му, ако трябва за сряда постановление да се измени, ще се измени. „И незабавно им давате парите на тези униформени да отидат и да си напазаруват каквото им трябва. Да ви облека ли сега със зимните дрехи дави изкарам на улицата? Веднага парите, да отидат да си купят дреха, къс ръкав, лека дреха, да му е удобно да отиде да работи. Милиарди изплатихме, не искам за 10-15 млн. лв. въобще да става дума. Ако не стигнат 10 млн. лв., 15 млн. лв. ще им дадем. Колкото трябва ще им дадем. Тук имат основание. Пари има и всичко има, избутайте ги бързо“, категоричен бе премиерът. \r\nСпоред него тъстът на икономиката е добър и има огромен интерес от инвеститори, които влизат в България. „Това гарантира повече пари. Убеден съм, че и от горивата и контрабандата ще съберем доста. Догодина ще започнем да мислим и за армията, и полицията, но след като ми се направи тази сметка дали трябват 1300 души в дирекции, 700 души в електронно изчислителен център“, каза Борисов. \r\nПремиерът посочи, че ако трябва ще бъдат намерени допълнителни пари и за сигурността по време на председателството на ЕС. \r\nЛюба АЛЕКСИЕВА", "date": "2017-06-26", "title": "Премиерът Бойко Борисов: Незабавно трябва да бъдат раздадени 10-те млн. лв. за униформите на служителите на МВР"}
{"url": "http://www.focus-news.net/news/2017/06/26/2408955/galina-stoyanova-kmet-na-kazanlak-ot-oblastna-uprava-i-obshtinata-kato-predstavitel-na-mestnata-vlast-na-chiyato-teritoriya-se-namira-buzludzha-sme-pritesneni-za-sastoyanieto-na-pametnika.html", "text": "Община Казанлък бе домакин на среща  - дискусия на тема  \"Бузлуджа - перспективи и проекти\" , предаде кореспондент на Радио „Фокус“. В срещата взеха участие Областният управител на Стара Загора Гергана Микова, кметът на Казанлък Галина Стоянова и народни представители от 27 МИР. На дискусията не присъстваха депутатите от БСП в Старозагорски избирателен район, както и  представител  на  групата съветници на БСП в Общински съвет-Казанлък в Казанлък, въпреки отправената им покана. Не присъства и архитектът на сградата на Паметника на връх Бузлуджа Георги Стоилов, който час преди срещата е отказал присъствие поради здравословни причини.\r\n„От Областна управа и Община Казанлък, като представител на местната власт, на чиято територия се намира паметникът на Бузлуджа, сме  притеснени за състоянието на паметника. Това не е първата дискусия, която правим за неговото бъдеще. Освен че той е един монумент с национално значение, той е сграда, която с годините влошава своето състояние и се превръща в  предпоставка за инциденти. Тази среща е продължение на усилията ни да стопанисваме и да подпомагаме процеса за неговата реставрация и консервация“, каза в експозето си кметът на Община Казанлък Галина Стоянова.  \r\nТя поясни, че дискусията цели мнение по въпроса за бъдещето на този паметник да изразят всички заинтересовани страни - държавата в лицето на Областна управа Стара Загора ,  местната власт в лицето на Община Казанлък, народните представители, общинските съветници. Паметникът се намира на територията на община Казанлък в землището на град Шипка и Крън. Принципал на тази паметник като сграда е Областният  управител, представляващ  държавата. \r\n„Паметникът продължава да бъде част от националния комплекс „ Шипка – Бузлузжа“. Не трябва да имаме един паметник като този на Шипка, който обединява цял народ, независимо от политическите, социалните и други пристрастия, и в същото време да имаме един монумент като Бузлуджа, който да  разделя нацията. Освен символ,  паметникът на Бузлуджа е място, което чисто икономически би могло да изкарва средства за държавата или за Общината“, коментира областният управител на Стара Загора Гергана Микова.\r\n„Трябва бързо да се действа за опазване на паметника, защото той се руши ежемесечно“, категорична бе арх. Дора Иванова, която от близо има разработен проект за реставрация и консервация на паметника и отстоява идеята това да се случи.  Тя поясни, че екип от представители на инжнерни фирми е направил заснемане на  паметника на връх  Бузлуджа и 3D сканиране на вътрешните пространства, което ще генерира облак от точки и ще бъдат създадени чертежи на паметника. Арх. Иванова каза,  че от направения оглед е видно, че състоянието му е изклчително лошо и различно от това, което е било преди. \r\nСпоред представител на една от фирмите , извършили огледа, конструкцията  е стъбилна, но много скоро в идните години има голяма опасност за стените на мозайка , които могат да бъдат разрушени и да пропаднат. Арх. Дора Иванова  бе категорична, че трябва да се внимава с достъпа до паметника, защото той вече е изключително опасен и трябва също да се работи в тази посока.\r\nПо време на дискусията арх. Иванова оповести и данни от анкета, касаеща бъдещето на паметника на Бузлуджа, имаща отношение към проведената среща , в  която са  анкетирани над 3 500 души.  Над 50 % от тях  смятат, че паметникът трябва да бъде опазен от държавата и да бъде национална грижа, 15 % смятат че паметникът трябва да бъде върнат на БСП и тя трябва да се погрижи за него, 15 % са н мнение, че паметникът трябва да бъде реставриран с дарения и съвсем малък е процентът са тези, които считат, че НПО трябва да го опазят. \r\nНародните представители от Старозагорски избирателен район , представители на различните политически сили се обдиниха около идеята, че въпросът с паметникът на Бузлуджа не трябва да се политизира, той трябва да обединява българската нация. \r\nСлавяна ГАЙДАРОВА", "date": "2017-06-26", "title": "Галина Стоянова, кмет на Казанлък: От Областна управа и Общината, като представител на местната власт, на чиято територия се намира Бузлуджа, сме  притеснени за състоянието на паметника"}
{"url": "http://www.focus-news.net/news/2017/06/26/2408964/reuters-sotsialisticheskata-partiya-na-albaniya-s-ubeditelno-mnozinstvo-v-parlamenta.html", "text": "Социалистическата партия на Албания печели мнозинство в парламента след изборите в неделя, показват резултатите от частичното преброяване, предава Reuters.\r\nСоциалистите на премиера Еди Рама се стремяха да получат мандат, който да им помогне да отстранят по-малките партии и да управляват сами. Сега по всичко изглежда, че резултатите от изборите ще им дадат възможност да наложат икономически и съдебни реформи, които са жизненоважни за членството в Европейския съюз.\r\n„Според всички данни, ние ще бъдем на шофьорската седалка\", заяви Рама малко след приключването на изборите, проведени в най-горещия ден на годината, регистриран досега в Албания. В понеделник сутринта Рама нарече гласуването \"незавършен шедьовър\".\r\nСъгласно резултатите от преброяването на вота към 13 часа в понеделник (местно време), социалистите получават 76 места в 140-членния парламент в Тирана – или с 10 повече, отколкото получиха след вота през 2013 г.Тереза Герова", "date": "2017-06-26", "title": "Reuters: Социалистическата партия на Албания с убедително мнозинство в парламента"}
{"url": "http://www.focus-news.net/news/2017/06/26/2408972/veliko-tarnovo-obshtinata-oblekchava-reditsa-tezhki-administrativni-protseduri-koito-zatrudnyavat-grazhdanite.html", "text": "Община Велико Търново облекчава редица тежки административни процедури, които затрудняват гражданите. Това е основна политика, която се води не само от местната администрация, но и от правителството, заяви пред журналисти секретарят на Община Велико Търново Мина Илиева, предаде репортер на Радио „Фокус“ – Велико Търново. Един от механизмите, чрез които се случва това, е издаването на Удостоверения за наличие и липса на задължения към местната администрация. Общината вече има сключени договори с КАТ и НАП за тази процедура. „Давам пример – за да мине колата ти на преглед, трябваше да имаш бележка от Дирекция „Местни данъци и такси“, ако си платил данъка си. Сега това не е необходимо, защото този обмен се прави електронно. Когато отидете в един пункт за технически преглед, по електронен път, служителите в него мога да си набавят документите през КАТ и Общината“, обясни Мина Илиева. Това, по думите й, е задължение и право на гражданите и тя призова те да следят за спазването му. \r\nПредстои и въвеждане на подобни процедури по Закона за обществените поръчки, според който изпълнителите също трябва да предоставят бележки за задълженията си. По електронен път ще се издават и Удостоверение за семейно положение. За всички услуги е нужен електронен подпис. Това вероятно ще се случи до средата на август.\r\nЛуиза ТРАНЧЕВА", "date": "2017-06-26", "title": "Велико Търново: Общината облекчава редица тежки административни процедури, които затрудняват гражданите"}
{"url": "http://www.focus-news.net/news/2017/06/26/2408973/sport-tsvetana-pironkova-vliza-v-osnovnata-shema-na-turnira-v-iystborn.html", "text": "Първата ракета на България при жените Цветана Пиронкова влиза в основната схема на турнира на трева в Ийстборн, Великобритания, след като чешката тенисистка Петра Квитова се отказа от участие заради разтежение на коремен мускул.\r\nПиронкова ще започне направо от втори кръг с двубой срещу Моника Никулеску от Румъния, поставена под номер 51 в световната ранглиста. \r\nВ квалификациите на турнира 29-годишната българка отпадна във финалния кръг.", "date": "2017-06-26", "title": "Спорт: Цветана Пиронкова влиза в основната схема на турнира в Ийстборн"}
{"url": "http://www.focus-news.net/news/2017/06/26/2408969/kurir-makedoniya-zemetresenie-sas-sila-ot-37-po-skalata-na-rihter-e-registrirano-v-makedoniya.html", "text": "Ново земетресение със сила от 3,7 степен по скалата на Рихтер е регистрирано на територията на Македония малко преди 14 часа в понеделник (местно време), съобщава електронното издание „Курир“.\r\nПо данни на Европейския средиземноморски сеизмологичен център епицентърът на труса е бил на около пет километра северозападно от Ресен и на около сто километра източно от албанската столица Тирана. Дълбочината му е била 10 км. \r\nКъм момента не се привеждат данни за материални щети или пострадали.Тереза Герова", "date": "2017-06-26", "title": "„Курир“ (Македония): Земетресение със сила от 3,7 по скалата на Рихтер е регистрирано в Македония"}
{"url": "http://www.focus-news.net/news/2017/06/26/2408971/predsedatelyat-na-parlamenta-dimitar-glavchev-shte-vrachi-nagradite-na-otlichenite-v-initsiativata-lekarite-na-koito-vyarvame.html", "text": "Председателят на Народното събрание Димитър Главчев ще връчи на 27 юни наградите на лекарите, отличени в тазгодишното издание на инициативата „Лекарите, на които вярваме”, съобщиха от пресцентъра на Народното събрание. Церемонията ще започне в 16.00 часа в пленарната зала на Народното събрание. \r\nПредседателят на парламента Димитър Главчев ще поздрави всички номинирани лекари. Той ще връчи наградите на трима млади и трима опитни лекари, които отговарят на очакванията на българите за медиците. На церемонията ще бъде отличен и най-възрастният лекар в България, който продължава да практикува. \r\nНа награждаването ще присъстват министърът на здравеопазването проф. Николай Петров, издателят на вестник „24 часа” Венелина Гочева и главният редактор на изданието Борислав Зюмбюлев. На церемонията са поканени членовете на Комисията по здравеопазването на Народното събрание, представители на изпълнителната власт, на неправителствените организации на лекарите и стоматолозите и др. \r\nИнициативата „Лекарите, на които вярваме” се реализира от 2010 г. Всяка година номинираните от читателите на вестник „24 часа” лекари, спечелили доверието на своите пациенти, се включват в сборник „Лекарите, на които вярваме”. \r\nПредвидено е присъстващите на награждаването да участват в дебат по актуални теми на българското здравеопазване, определени от анкета на вестника.", "date": "2017-06-26", "title": "Председателят на парламента Димитър Главчев ще връчи наградите на отличените в инициативата „Лекарите, на които вярваме”"}
{"url": "http://www.focus-news.net/news/2017/06/26/2408962/predsedatelyat-na-pg-na-gerb-tsvetan-tsvetanov-se-sreshtna-sas-zam-predsedatelya-na-grupata-na-enp-v-evroparlamenta-esteban-gonzales-pons.html", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща със заместник-председателя на Групата на Европейската народна партия (ЕНП) в Европейския парламент Естебан Гонзалес Понс, съобщиха от пресцентъра на ПП ГЕРБ. Двамата разговаряха в рамките на 25-ата Среща на върха на председателите на парламентарните групи от ЕНП в националните парламенти на ЕС и Европейския парламент в Брюксел.\r\nКато заместник-председател Групата на ЕНП, отговарящ за правните въпроси, вътрешните работи и Брекзит, Естебан Понс поздрави премиерът Бойко Борисов за успешното формиране на стабилно правителство и подчерта изключителната необходимост България да остане стабилна зона на Балканите, предвид политическите процеси в останалите страни на Балканите. Силният глас на България се чува в цяла Европа и ролята на страната ви е от изключителна важност за гарантирането на стабилността в целия регион, каза още Понс. Двамата обсъдиха също европейската перспектива пред Западните Балкани и общите усилия на страните-членки за справяне с бежанските потоци към Европа. Испанският евродепутат поздрави Цветан Цветанов и за успешното партньорство и съвместните акции между испанските и българските служби по време на мандата му като вицепремиер и министър на вътрешните работи. \r\nЦветан Цветанов запозна зам.-председателя на Групата на ЕНП с политическите процеси в България и с предприетите законодателни реформи от страна на управляващото мнозинство в Народното събрание. Цветанов акцентира и върху нуждата от разработването на единни европейски гаранции за трудовите и всички останали права на българските и всички европейски граждани, които живеят или работят във Великобритания, за периода след Брекзит.\r\nЗаместник-председателят на ГЕРБ Цветан Цветанов и Естебан Понс, който е избран от Валенсия (Испания), обсъдиха и доброто партньорство между ГЕРБ и Испанската народна партия. Двамата се обединиха около извода, че двете партии могат да предложат успешния модел на сътрудничество по време на избори в двете страни и на други партии от семейството на ЕНП.", "date": "2017-06-26", "title": "Председателят на ПГ на ГЕРБ Цветан Цветанов се срещна със зам.-председателя на Групата на ЕНП в Европарламента Естебан Гонзалес Понс"}
{"url": "http://www.focus-news.net/news/2017/06/26/2408975/provezhda-se-uchenie-na-silite-za-spetsialni-operatsii-black-swan-17.html", "text": "За времето от 26 юни до 22 юли 2017 г. на територията на Република България се провежда Учението на Силите за Специални операции „BLACK SWAN 17”, елемент от Многонационалното учение „SABER GUARDIAN 17”. От българска страна в учението ще участват формирования, личен състав и техника от бригада Специални сили, като Тактическа група за Специални операции (ТГрСО). Това съобщиха от пресцентъра на 68-ма бригада \"Специални сили\".\r\nОт американска страна в учението ще вземат участие и военнослужещи от Силите за Специални операции на САЩ.\r\nПо време на учението ще се изпълняват задачи по: военно подпомагане, специално разузнаване, директни акции, както и други елементи от мисията на Силите за Специални операции. Ще бъдат изпълнявани и задачи в рамките на учението „SWIFT RESPOND” също като елемент от Многонационалното учение „SABER GUARDIAN 17”. \r\nЗавършилата на 25 юни 2017 г. съвместна българо-американска подготовка „Тракийско лято – 2017” допринесе за усъвършенстване на оперативните способности на подразделенията от декларираните за участие в мисии формирования. Българските военнослужещи подобриха тактическите си умения и обмениха опит по изпълнението на задачи, техники и процедури, с цел подобряване на оперативната съвместимост по стандартите на Алианса.", "date": "2017-06-26", "title": "Провежда се учение на Силите за Специални операции „BLACK SWAN 17”"}
{"url": "http://www.focus-news.net/news/2017/06/26/2408974/pazardzhik-20-zrelostnitsi-ot-pghvt-atanas-chengelev-v-peshtera-poluchiha-diplomite-si-ot-kmeta-nikolay-zaychev.html", "text": "20 зрелостници от Професионалната гимназия по хранително-вкусови технологии „Атанас Ченгелев“ в Пещера получиха дипломите си от кмета Николай Зайчев, съобщи за Радио „Фокус“ – Пазарджик Стоян Йовчев, експерт в Общината. Кметът за втори път връчва важния документ, но за първи път от както училището вече е общинско. „По време на връчването на дипломите Николай Зайчев пожела на всички зрелостници да се реализират успешно, да продължат образованието си и да се върнат за професионалната си реализация в Пещера“, уточни Йовчев. \r\nОфициално днес бе обявено, че випускът, който на есен ще бъде в 9 клас, ще е първият, който ще получи и свидетелство за управление на МПС като част от образователната програма. На церемонията, проведена в залата на Общинския съвет в града, присъстваха членовете на новосъздадения Обществен съвет към училището, в който влизат представители на работодателите, Общината, преподаватели и родители.\r\nАлбена ЖИЛЕКОВА", "date": "2017-06-26", "title": "Пазарджик: 20 зрелостници от ПГХВТ „Атанас Ченгелев“ в Пещера получиха дипломите си от кмета Николай Зайчев"}
{"url": "http://www.focus-news.net/news/2017/06/26/2408981/dobrich-20-godishen-mladezh-ot-balchik-e-s-opasnost-za-zhivota-sled-katastrofa-v-rayona-na-vilna-zona-orehite.html", "text": "На 24.06.2017 г. около 02,20 ч. в ОДЧ на РУ Балчик е получено съобщение за катастрофа с ранени в района на вилна зона „Орехите“. Установено, че лек автомобил „Ауди А3“ с добричка регистрация и собственост и управляван от Н. Д. Н. на 27 г. от гр. Балчик, движейки се посока от к. к. „Албена“ към Балчик, при движение с несъобразена скорост с характера на пътя, губи контрол над управлявания автомобил като навлиза в насрещното платно за движение, напуска пътя и се удря в уличен стълб за осветление, след което се преобръща по таван. На предната дясна седялка се е возил пътник на 20 г. от Балчик. Лицата са прегледани от екип на ЦСМП -. Балчик и транспортирани до ЦСМП - Добрич. Водачът е настанен в МБАЛ гр. Добрич в отделение по неврохирургия със смачкан лумбален прешлен, без опасност за живота. В последствие пътникът е транспортиран до МБАЛ \"Св. Анна\" във Варна и настанен в отделение по реанимация с опастност за живота. По случая е образувано досъдебно производство.", "date": "2017-06-26", "title": "Добрич: 20-годишен младеж от Балчик е с опасност за живота след катастрофа в района на вилна зона „Орехите“"}
{"url": "http://www.focus-news.net/news/2017/06/26/2408978/rumyana-glavcheva-ekspert-seizmolog-dopisen-chlen-na-bani-mesets-yuni-e-mesets-na-zemetrasna-aktivizatsiya-v-yugozapadna-makedoniya.html", "text": "Както съобщава Сеизмологичната обсерватория при Природно-математичния факултет в Скопие, нощес в 1:02 в Югозападна Македония е регистрирано земетресение с епицентър на 8 км от Охрид и източник на дълбочина от 5 км. Силата на земетресението, определена от Евро-Средиземноморския сеизмологичен център, съответства на магнитуд 3.3. Това съобщава Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nВ Охрид трусът е породил сериозна тревога у живущите в многоетажни сгради. Минути след земетресението, събитието е станало тема на споделяне от жители на Охридско-Преспанската област в социалните мрежи. Това означава, че жителите в областта са били извадени от дълбокия си ранен сън, т.е. интензивността на сътресението там е близо до IV-V по 12-степенната скáла. В столицата Скопие жителите не са пробудени от слабото сътресение (II-III степен).\r\nЗеметресението е последвано от други два труса – след 106 минути с магнитуд 2.4 и след още 26 минути с магнитуд 2.7. Трусовете са усетени освен в Охрид, още в Струга и Ресен (telegraf.rs; blic.rs). Сътресенията от проявилата се активност се инициират на дълбочини до 5 км под земната повърхност. Това обстоятелство ги прави доловими в епицентралния район, дори при магнитуд близък до 2.\r\nОхрид претърпя земетръс и преди седмица, когато инструментите на 20 юни регистрираха земетръс с магнитуд 3.9 и максимална интензивност от V степен по 12-степенната Европейска скала. Земетресение с магнитуд 3.6 уплаши жители на Охрид и на 18 юни, когато някои дори напуснаха домовете си, излизайки на открито. Проследявайки земетръсните каталози, в последно време се очертава сеизмична активизация в Югозападна Македония. Така, от 5 години насам до юни месец през тази година има 3 земетресения с магнитуд над 3  и 10 събития с магнитуд между 2 и 3, предимно през октомври 2014. Сериозна изглежда активизацията през последните дни на юни 2017 – три земетресения с магнитуд 3.3-3.9 и 13 събития с магнитуд между 2 и 3. За 9 дни, т.е. 200 пъти по-къс период, броят на микроземетресенията е нараснал на порядъци.", "date": "2017-06-26", "title": "Румяна Главчева, експерт-сеизмолог, дописен член на БАНИ: Месец юни е месец на земетръсна активизация в Югозападна Македония"}
{"url": "http://www.focus-news.net/news/2017/06/26/2408977/kostadin-kisyov-direktor-na-arheologicheski-muzey-plovdiv-dostapat-do-nebet-tepe-tryabva-da-bade-kontroliran.html", "text": "Достъпът до Небет Тепе трябва да бъде контролиран. Това съобщи пред журналисти директорът на Регионален археологически музей Пловдив Костадин Кисьов, предаде репортер на Радио „Фокус“ – Пловдив. До емблематичния за града хълм не трябва да има свободен достъп, за да се запази автентичния вид, който ще придобие тепето след приключването на разкопките през новия археологически сезон. „Това е паметник от национално значение, има си изисквания за неговото стопанисване и експлоатация, както за всяка сфера“, допълни Костадин Кисьов. Той заяви, че разкопките през този сезон ще бъдат насочени към разкриването на целия западен зид на хълма. Освен това всички зидове по тепето ще бъдат възстановени в автентичния им вид. Ще продължат и проучванията в дълбочина. Разкопките ще приключат най-късно до средата на месец септември, каза още археологът.\r\nКристиян ГАРОВ", "date": "2017-06-26", "title": "Костадин Кисьов, директор на Археологически музей – Пловдив: Достъпът до Небет Тепе трябва да бъде контролиран"}
{"url": "http://www.focus-news.net/news/2017/06/26/2408980/predsedatelyat-na-parlamentarnata-grupa-na-gerb-tsvetan-tsvetanov-se-sreshtna-s-glavniya-pregovaryasht-ot-es-za-brekzit-mishel-barnie.html", "text": "България и българските власти имат готовност да подпомагат активно екипа на ЕС по време на преговорите за Брекзит.  Това заяви председателят на Парламентарната група на ГЕРБ и заместник-председател на партията Цветан Цветанов по време на среща с главния преговарящ от ЕС за Брекзит Мишел Барние, съобщиха от пресцентъра на ПП ГЕРБ. Двамата разговаряха в рамките на 25-тата Среща на върха на председателите на парламентарните групи от ЕНП в националните парламенти на ЕС и Европейския парламент, която се провежда в Брюксел.\r\nЦветан Цветанов пожела на Мишел Барние успех в преговорния процес и да защити в максимална степен интересите на европейските граждани, включително и на българите, които живеят или работят във Великобритания. Барние благодари за подкрепата и подчерта, че заедно с екипа си ще полижи всички усилия за гарантирането на справедливи условия за всички европейски граждани. Цветанов и Барние обсъдиха също предстоящото посещение в София на главния преговарящ от ЕС за Брекзит по-късно тази седмица и предстоящите му срещи с премиера и в парламента.", "date": "2017-06-26", "title": "Председателят на Парламентарната група на ГЕРБ Цветан Цветанов се срещна с главния преговарящ от ЕС за Брекзит Мишел Барние"}
{"url": "http://www.focus-news.net/news/2017/06/26/2408965/montana-s-flashmob-ne-na-drogata-zhivotat-e-prekrasen-uchenitsi-ot-lom-otbelyazaha-mezhdunarodniya-den-za-borba-s-narkomaniite.html", "text": "С флашмоб „Не на дрогата! Животът е прекрасен!“ ученици от Лом отбелязаха Международния ден за борба с наркоманиите, съобщиха за Радио „Фокус” – Видин от Местната комисия за борба с противообществените проява на малолетните и непълнолетните. Ученици, социални работници и психолози заедно се включиха в играта „Двете страни на една емоция“ и показаха как се чувства един здрав и един наркозависим човек. Участниците в проявата чуха и „Историята на един наркоман“ по действителен случай. За да алармират за вредата от дрогата и да засилят ефекта на шок от това, докъде може да стигне един наркоман, децата показаха и учебен скелет със спринцовки и цигари. В знак на съпричастност и в памет на жертвите на дрогата, участниците в събитието пуснаха черни балони в небето. \r\nДеца и граждани написаха и своите послания и призиви да не се стига до употреба на наркотици. България е на пето място сред страните то Европейския съюз с 42% смъртност на наркозависими до 25-годишна възраст. Повече от една трета от наркозависимите у нас никога не са се опитвали да се излекуват, а 33% от младежите до 18 години са употребявали поне веднъж през живота си наркотик, сочи статистиката на Националния фокусен център по наркомании.", "date": "2017-06-26", "title": "Монтана: С флашмоб „Не на дрогата! Животът е прекрасен!“ ученици от Лом отбелязаха Международния ден за борба с наркоманиите"}
{"url": "http://www.focus-news.net/news/2017/06/26/2408985/po-initsiativa-na-vitsepremiera-valeri-simeonov-zapochnaha-masirani-proverki-v-k-k-slanchev-bryag.html", "text": "По инициатива на вицепремиера Валери Симеонов през почивните дни започнаха масирани проверки на територията на к. к. „Слънчев бряг”, чиято цел е да се осигури спокойствието на туристите. Те обхващат както движещите се в курорта превозни средства, така и атракционни дейности и търговия. Това съобщиха от правителствената информационна служба.\r\nМасираните проверки на транспортните средства, осъществени от КАТ – Бургас през последните 48 часа, установиха стотици нарушения, главно по отношение на нерегламентирани подвижни атракциони, електрически триколки и колички. На съвещание с министъра на вътрешните работи Валентин Радев и ръководството на МВР, по предложение на вицепремиера Симеонов беше взето решение за засилване на присъствието на контролните органи в курорта, като бъдат изпратени допълнително пет екипа на КАТ. \r\nДругите констатирани нарушения са свързани с почти изцяло блокирани от търговски обекти, в голямата си част незаконни, тротоари. Това принуждава туристите да се придвижват по алсфалтираните алеи, което създава риск за пътни инциденти.\r\nНеспазването на нормативно установените правила създава хаос в „Слънчев бряг” и невъзможност за нормална почивка на курортистите, а това влошава възможностите на Черноморието да привлича по-платежоспособни туристи, смята вицепремиерът Симеонов и настоява да бъде извършена проверка на фирмите, при които са констатирани нарушения.\r\nЦялостните инспекции ще продължат с по-висока интензивност през настоящата седмица, тъй като започва функционирането на координационните центрове във Варна и Бургас. Тяхното създаване беше договорено в началото на месеца на работна среща на вицепремиера и представители на държавни институции, като целта е да се гарантира спокойствието на туристите.", "date": "2017-06-26", "title": "По инициатива на вицепремиера Валери Симеонов започнаха масирани проверки в к. к. „Слънчев бряг”"}
{"url": "http://www.focus-news.net/news/2017/06/26/2408982/nad-10-tsentara-za-nastanyavane-ot-semeen-tip-v-tsyalata-strana-sa-poseteni-ot-saveta-na-detsata-v-ramkite-na-kampaniyata-detsa-pomagat-na-detsa.html", "text": "Над 10 центъра за настаняване от семеен тип в цялата страна са посетени от Съвета на децата в рамките на кампанията „Деца помагат на деца“. Това съобщи пред журналисти Йоана Захариева, председател на организацията, предаде репортер на Радио „Фокус“ – Велико Търново. Инициативата е стартирала преди една година. Кампанията е съвместна с Министерство на труда и социалната политика. „Нашата идея е да посещаваме центрове за настаняване от семеен тип заедно с екип от доброволци и да помагаме на децата с личностна подкрепа, да изградим една приятелска мрежа около тях, а през учебната година да им помагаме в научаването на уроците“, посочи Захариева. Вследствие на посещенията си в различни центрове през последната година, от съвета са установили, че тези деца не само имат проблеми с научаването на определени уроци, но изцяло нямат навици за изграждане на необходимите знания. „Трудно им е да се концентрират и не могат да намерят мотивацията това да се случи, затова ние приветстваме включването на повечето специалисти в работата с тези деца, за да може да изградят навиците си и след това да се занимаят с конкретните уроци“, посочи Йоана Захариева. \r\nТя отбеляза, че една от целите на Съвета е да помогне на децата от центровете за настаняване да получат финансова грамотност. „Установихме, че много от тях, когато навършат 18 години, не са готови за това как да разполагат със собствения си бюджет. Те не знаят как да разпределят правилно финансовите си средства, така че да водят един добър начин на живот. Затова бихме инициирали обучение по финансова грамотност на тези деца. Миналата година се запознахме с инициативата на „Джуниър Ачийвмънт“, които се занимават точно с провеждането на такива обучения. Затова нашето предложение е да включим тази организация в нашите посещения при децата, така че те да им предат по интерактивен и интересен начин материала, който им е нужен“, допълни Йоана Захариева. Според нея тези деца имат нужда и от повишаване на мотивацията. Това би могло да стане, когато те практикуват хобитата си и развиват талантите си. В тази връзка от Съвета на децата са предложили два варианта. Единият е да ги запознаят с деца, които вече са излезли от Центровете за настаняване от семеен тип и са успели да се реализират. Захариева припомни, че миналата година от Съвета на децата са направили предложения за промени в семейния кодекс. „Предложенията бяха свързани с това деца, които им предстои да бъдат осиновени, да имат законово право на среща с деца, които вече са осиновени. Така те ще имат възможността да разговорят с някого, който е техен връстник, за това как ще протече целият процес по осиновяването“, каза още Йоана Захариева. \r\nВтората идея на Съвета на децата по отношение повишаване на мотивацията на децата от Центровете за настаняване от семеен тип, е да се организират кампании с известни личности, които да им покажат как се получава дадено нещо на практика.\r\nНадежда КРЪСТЕВА", "date": "2017-06-26", "title": "Над 10 центъра за настаняване от семеен тип в цялата страна са посетени от Съвета на децата в рамките на кампанията „Деца помагат на деца“"}
{"url": "http://www.focus-news.net/news/2017/06/26/2408987/ek-vlizat-v-sila-po-strogi-pravila-na-es-za-borba-s-izpiraneto-na-pari-ukrivaneto-na-danatsi-i-finansiraneto-na-terorizma.html", "text": "Днес влиза в сила Четвъртата директива относно борбата с изпирането на пари, се казва в съобщение от пресслужбата на Европейската комисия. Тя укрепва съществуващите правила и ще направи борбата срещу изпирането на пари и финансирането на тероризма по-ефективна. Тя също така подобрява прозрачността с цел предотвратяване на избягването на данъци. Директивата влиза в сила в момент, в който дискусиите с Европейския парламент и Съвета относно допълнителни мерки, които още повече да засилят директивата, вече са на напреднал етап. \r\nДнес Комисията публикува също така доклад, който ще оказва подкрепа на органите на държавите членки за по-успешно справяне с рисковете от изпиране на пари на практика. Съгласно изискванията на новата директива, Комисията направи оценка на рисковете относно изпирането на пари и финансирането на тероризма на различните сектори и финансови продукти. Публикуваният днес доклад идентифицира областите, изложени на най-голям риск, както и най-разпространените методи, използвани от престъпници за изпирането на незаконни средства. \r\nФранс Тимерманс, първи заместник председател на Комисията: „Изпирането на пари подхранва престъпността, тероризма и укриването на данъци. Ние трябва да прекратим тази практика по най-добрия начин. Правилата, които са в сила днес, са важна крачка, но сега се нуждаем от допълнителни подобрения, които Комисията предложи през През.“ \r\nВера Йоурова, комисар по въпросите на правосъдието, потребителите и равнопоставеността между половете, заяви: „Терористи и престъпници все още намират начини за финансиране на своите дейности и за изпиране на незаконни печалби, инвестирайки ги обратно в икономиката. Новите правила, актуализирани към днешна дата, са решаващи за затваряне на допълнителните „вратички“. Призовавам всички държави членки да ги въведат незабавно: по-ниските стандарти в една страна ще доведат до отслабване на борбата срещу изпирането на пари и финансирането на тероризма в целия ЕС. Призовавам също за бързо споразумение относно допълнителни корекции, предложени от Комисията, след разкритията в „Панамските документи“, за да се увеличи прозрачността на действителната собственост.“", "date": "2017-06-26", "title": "ЕК: Влизат в сила по-строги правила на ЕС за борба с изпирането на пари, укриването на данъци и финансирането на тероризма"}
{"url": "http://www.focus-news.net/news/2017/06/26/2408976/korneliya-ninova-bsp-politsaite-imat-osnovaniya-za-protest-nadyavam-se-da-ne-se-sprat-sled-dneshnoto-arogantno-otnoshenie-kam-tyah.html", "text": "Полицаите са в пълното си право и имат основания за протест, надявам се да не се спрат след днешното арогантно отношение към тях. Това каза лидерът на БСП Корнелия Нинова по време на брифинг в централата на партията, предаде репортер на Агенция „Фокус“ „Полицаите са в пълното си право. Имат много основание за този протест. Надявам се да не спрат след днешното арогантно отношение на правителството към тях. Не приемаме премиерът Борисов да прехвърля отговорности, защото трима министри от ГЕРБ години наред управляват министерството: Цветан Цветанов, Румяна Бъчварова, Валентин Радев. Това състояние на МВР се дължи на техните промени в Законите, на реформата „Бъчварова“, заяви лидерът на БСП. „Днес министърът на вътрешните работи е казал, че не иска да му се поставят условия, а да му се дадат аргументи за техните искания. Ще ви запозная със съдържанието на един документ, който представлява точно такива аргументи и то подписани от министър Радев. Говоря за открития доклад на министър Радев до КСНС, който се проведе при президента“, каза Нинова. По думите ѝ в него той казва, че е необходимо да се предвиди увеличение на основните месечни възнаграждение на служителите на МВР и е поискал 300 млн. лв. допълнителни. „Същият министър, който днес търси аргументи от полицаите“, коментира Нинова. Лидерът на БСП цитира, че в доклада пише още, че ограниченият бюджет на МВР ще доведе до непълно обезпечаване на реалните материални потребности на структурите и недостатъчното кадрово обезпечаване. „Ето му ги аргументите, които той днес очаква от полицаите, подписани от него“, заяви Нинова.\r\nДеница КИТАНОВА", "date": "2017-06-26", "title": "Корнелия Нинова, БСП: Полицаите имат основания за протест, надявам се да не се спрат след днешното арогантно отношение към тях"}
{"url": "http://www.focus-news.net/news/2017/06/26/2408988/haskovo-obshtinata-sanktsionira-bsp-zaradi-nepremahnati-plakati.html", "text": "Лидерът на БСП Корнелия Нинова е получила екземпляр от акта, наложен от Общината за непремахнати плакати в указания от закона срок. Това става ясно от писмо на столичната Община „Красно село“ до Община Хасково, съобщиха от пресцентъра на Община Хасково. \r\nЗа първи път лидер на партия получава наказателно постановление издадено от звено КОРЗ на Община Хасково. Санкцията е от май 2017 година, защото партията не e премахнала разлепени в града и общината плакати след изборите за Народно събрание. \r\nПредстои връчването на наказателното постановление за санкция от 1000 лева.", "date": "2017-06-26", "title": "Хасково: Общината санкционира БСП заради непремахнати плакати"}
{"url": "http://www.focus-news.net/news/2017/06/26/2408990/hurriyet-turski-voynik-e-zaginal-pri-operatsiya-sreshtu-pkk-v-iztochnata-chast-na-stranata.html", "text": "Един военнослужещ е загинал, а друг е ранен при операция срещу „Работническата партия на Кюрдистан“ (ПКК) в източната част на Турция, съобщава вестник Hurriyet.\r\nВоеннослужещите са нападнати от членове на ПКК, които са подготвили засада в района. При огън от страна на ПКК са пострадали двама турски войници, единият от които лекарите не са успели да спасят. Продължава лечението на втория военнослужещ, уточняват от редакцията. .Тереза Герова", "date": "2017-06-26", "title": "Hurriyet: Турски войник е загинал при операция срещу ПКК в източната част на страната"}
{"url": "http://www.focus-news.net/news/2017/06/26/2408989/veliko-tarnovo-okolo-20-hilyadi-sa-tehnicheskite-uslugi-predostaveni-ot-obshtinata-ot-nachaloto-na-godinata.html", "text": "Около 20 хиляди са техническите услуги, предоставени от Община Велико Търново от началото на годината. Малко над 7 хиляди от тях са част от 12-те електронни услуги, които правителството разработва и които ще са факт от есента. Това обясни пред журналисти във Велико Търново Розалия Стефанова, директор Дирекция „Административно обслужване“ в Общината, предаде репортер на Радио „Фокус“ – Велико Търново. От тези 7 326 издадени документа, 129 са Удостоверения за сключен граждански брак, 87 са Удостоверения за семейно положение и 1 167 са Удостоверенията за семейно положение – съпруг, съпруга и деца. „Разликата между последните две услуги е в това, че Удостоверението за семейно положение удостоява само статус – женен, омъжена, разведен, разведена, вдовец, вдовица. Другото - удостоверява всичко“, поясни Розалия Стефанова. \r\nМина Илиева, секретар на Община Велико Търново отбеляза, че кметът инж. Даниел Панов, като председател на Националното сдружение на Общините в Република България е обяснил, че предстои сключване на договор с Агенция по геодезия и кадастър на всички Общини в страната за използването на услуги по електронен път. След като това се случи, нужните документи ще могат да се прехвърлят от едната система в другата. Очаква се това да стане най-рано в средата на август. „Това ще е много полезно за бизнеса, защото това са основните хора, които притежават електронен подпис, нужен за ползване на всички изброени документи“, посочи Мина Илиева.\r\nЛуиза ТРАНЧЕВА", "date": "2017-06-26", "title": "Велико Търново: Около 20 хиляди са техническите услуги, предоставени от Общината от началото на годината"}
{"url": "http://www.focus-news.net/news/2017/06/26/2408992/pazardzhik-masovo-se-ustanovyavat-sluchai-na-zarazeni-zhivotni-s-dilofilariya-v-selata-po-porechieto-na-rekite-maritsa-i-luda-yana.html", "text": "Масово се установяват случаи на заразени животни с дилофилария в селата по поречието на  реките Марица и Луда Яна в Пазарджишко, предаде репортер на Радио „Фокус“ – Пазарджик. Заболяването протича безсимптомно, като най-често клиничните признаци при животните се появяват или при прием на противопаразитни препарати, или когато са в напреднал стадий и се появи кашлица, задух или сърдечна недостатъчност. Най-често обект на това заболяване са бездомните кучета и домашните, като заразяването става посредством ухапване от комар. Насекомото вкарва в кръвта ларви, които, достигайки полова зрялост, се размножават и стигат размерите на средно големи червеи, които се разполагат в сърцето. Комарите са особено активни в летните месеци, особено по поречията на реките и около селските водоеми. \r\nЛечението е конвенционално, най-често чрез прием на антибиотик и противовъзпалително средства около 1 месеца, след това се поставят две специални инжеукции, които целят убиването на паразитните червеи в сърцето. Прогнозата на ветеринарите при това заболяване е добра, ако бъде открито в начален стадий. Препоръките към стопаните са да бъдат стриктни в профилактиката на животните и да бъдат бдителни за съмнителни симптоми, които не отшумяват лесно.\r\nАлбена ЖИЛЕКОВА", "date": "2017-06-26", "title": "Пазарджик: Масово се установяват случаи на заразени животни с дилофилария в селата по поречието на  реките Марица и Луда Яна"}
{"url": "http://www.focus-news.net/news/2017/06/26/2408991/shumen-politsiyata-izdirva-35-godishniya-mustafa-shemsedin-mustafa-ot-selo-venets.html", "text": "РУ - Шумен издирва Мустафа Шемседин Мустафа на 35 години от село Венец, съобщиха от пресцентъра на ОДМВР - Шумен. Молбата за издирване е депозирана от брат му. За последно мъжът бил видян от близките си на 26 март 2014 година. Оттогава е в неизвестност. Преди това Мустафа Мустафа споделил с близките си, че  възнамерява да отиде във Варна, но не е уточнил къде ще работи и живее. \r\nМустафа Шемседин Мустафа е висок около 175 см., със слабо телосложение, продълговато  мургаво лице, кафяви очи, къса тъмна коса с челно оплешивяване, гъсти тъмни вежди, чип нос. Слабо грамотен, сговорчив и лесно осъществява контакти. \r\nПолицията призовава всички, които имат информация за местонахождението му да подадат сигнал на телефон 112 или в близкото полицейско управление.", "date": "2017-06-26", "title": "Шумен: Полицията издирва 35-годишния Мустафа Шемседин Мустафа от село Венец"}
{"url": "http://www.focus-news.net/news/2017/06/26/2408979/korneliya-ninova-bsp-predlozhenieto-na-gerb-za-anketnata-komisiya-za-prevaorazhavaneto-zvuchi-kato-vits.html", "text": "Предложението на ГЕРБ за Анкетната комисия за превъоръжаването изглежда като това кабинетът „Борисов“ 3 да разследва „Борисов“ 2 и звучи като виц. Това каза лидерът на БСП Корнелия Нинова по време на брифинг в централата на партията, предаде репортер на Агенция „Фокус“. „Комисията, която е извършила подреждането на офертите за закупуване на въоръжение, е назначена от кабинета „Борисов“ 2. Същата комисия до края и по време на служебния кабинет е взела това решение. Тази димка изглежда така – „Борисов“ 3 ще разследва „Борисов“ 2, заяви Нинова. Тя поясни, че служебният кабинет не е взел окончателно решение, а е разгледал подреждането на офертите и е оставил взимането на решение на следващия кабинет. \r\nДеница КИТАНОВА", "date": "2017-06-26", "title": "Корнелия Нинова, БСП: Предложението на ГЕРБ за Анкетната комисия за превъоръжаването звучи като виц"}
{"url": "http://www.focus-news.net/news/2017/06/26/2408993/veliko-tarnovo-apelativniyat-sad-shte-se-proiznese-po-deloto-lesidren-v-ednomesechen-srok.html", "text": "Великотърновският апелативен съд ще се произнесе по делото „Лесидрен“ в едномесечен срок. Това съобщиха за Радио „Фокус“ – Велико Търново от пресцентъра на Апелативния съд. Днес съдебният състав разгледа делото в открито заседание, след което го обяви за решаване. Съдебният акт се очаква да излезе в едномесечен срок. В днешното заседание е постъпило искане за изменение на мярката за неотклонение „домашен арест“, наложена на подсъдимия Филип Михайлов в по-лека такава. Съдът със свое определение отхвърли искането.„Фокус“ припомня: \r\nФилип Михайлов е обвинен за това, че на 11 август 2015 година при управление на лек автомобил „Ауди 80” е нарушил правилата за движение по пътищата, като е превишил разрешената скорост от 90 км/ч. Той се е движил със 122,44 км/час и по непредпазливост е причинил смъртта на 16-годишните Велислава Цанкова и Марино Цветанов, както и средна телесна повреда на 15-годишната Петя Божкова.\r\nНадежда КРЪСТЕВА", "date": "2017-06-26", "title": "Велико Търново: Апелативният съд ще се произнесе по делото „Лесидрен“ в едномесечен срок"}
{"url": "http://www.focus-news.net/news/2017/06/26/2408983/sgp-vnese-protest-v-sada-protiv-sistemata-za-priem-na-uchenitsi-v-parvi-klas-v-obshtinskite-uchilishta-na-teritoriyata-na-stolichna-obshtina.html", "text": "Днес, 26 юни 2017 г., Софийска градска прокуратура (СГП) внесе протест в Административен съд София – град (АССГ) против разпоредби от Системата за прием на ученици в общинските училища на територията на Столична община, приета от Столичен общински съвет с решение от 23 февруари 2017 г. Това съобщиха от пресцентъра на Прокуратурата.\r\nСъгласно чл. 9 от Системата за прием при голям брой кандидати за първи клас, всяко училище, по решение на Педагогическия му съвет може да приеме до три свои, допълнителни критерии за прием, различни от общо установените. С това Столичен общински съвет (СОС) е разширил без правно основание възможността за прием на ученици в първи клас, което представлява грубо нарушение на Закона за предучилищното и училищно образование и Наредбата за организация на дейностите в училищното образование, въз основа на която е разработена и приета от СОС Системата за прием. По този начин се създават условия за възникване на закононарушения, свързани с въвеждане на единни критерии за прием на учениците в първи клас във всички общински училища на територията на СО. \r\nВъвеждането на това правило дава възможност да се създават всякакви критерии от отделните училища, с които да се наруши принципа на единност в приема на ученици, нарушаване гаранцията за равнопоставеност на всички кандидат – първокласници и невъзможност за контрол върху процеса на общия прием на ученици в първи клас в училищата на територията на СО. Излизането извън определените законови рамки на критериите в случаите „при голям брой кандидати за прием в първи клас“, дадени в разпоредбата на чл. 43 от Наредбата води до незаконосъобразност на разпоредбата на т. 9 от Системата. \r\nНа основание гореизложеното и в изпълнение на законовите си правомощия СГП е поискала от съда прогласяване нищожността на разпоредбата от Системата за прием на ученици в първи клас в общинските училища на територията на Столична община.", "date": "2017-06-26", "title": "СГП внесе протест в съда против системата за прием на ученици в първи клас в общинските училища на територията на Столична община"}
{"url": "http://www.focus-news.net/news/2017/06/26/2408997/kyustendil-obshtinata-shte-kandidatstva-s-proektno-predlozhenie-za-podobryavane-sotsialnata-infrastruktura-po-operativna-programa-regioni-v-rastezh.html", "text": "Община Кюстендил ще кандидатства с проектно предложение за подобряване на социалната инфраструктура по Оперативна програма „Региони в растеж”. Това каза пред Радио „Фокус” – Кюстендил инж. Росица Плачкова, заместник-кмет на Община Кюстендил. Проектното предложение е за безвъзмездна финансова помощ. То е насочено към осигуряване на подходяща и ефективна инфраструктура, допринасяща за предоставянето на нов вид резидентни и съпътстващи услуги в общността, включително здравно-социални, които ще заместят институционалния модел на грижа за децата. Предвижда се разширяване на Центъра за обществена подкрепа, изграждане на преходно жилище за деца на възраст между 15 и 18 години, създаване на наблюдавано жилище за младежи от 18 до 21 години, оборудване на самите помещения и други.\r\nВенцеслав ИЛЧЕВ", "date": "2017-06-26", "title": "Кюстендил: Общината ще кандидатства с проектно предложение за подобряване социалната инфраструктура по Оперативна програма „Региони в растеж”"}
{"url": "http://www.focus-news.net/news/2017/06/26/2408994/ester-de-lang-enp-visok-ikonomicheski-rastezh-i-rezultati-v-interes-na-grazhdanite-sa-osnovnite-zadachi-pred-polititsite-v-es.html", "text": "Стимулирането и поддържането на висок икономически растеж и постигането на ясни резултати в интерес на гражданите са първостепенните задачи пред политиците в Европа. Това заяви заместник-председателят на Групата на Европейската народна партия в Европейския парламент Естер де Ланг, отговаряща за връзките с националните парламенти, по време на среща с председателя на ПГ на ГЕРБ и заместник-председател на партията Цветан Цветанов, съобщиха от пресцентъра на ПП ГЕРБ. Двамата разговаряха в рамките на 25-ата Среща на върха на председателите на парламентарните групи от ЕНП в националните парламенти на ЕС и Европейския парламент, на която бяха обсъждани бъдещето на Европа и преговорите по Брекзит. \r\nЦветан Цветанов подчерта, че връзката между националните парламенти и европейските институции е много важна за сътрудничеството във всички области на развитието на страните-членки. Развитието на тези връзки е важен приоритет и за ПГ на ГЕРБ, заяви още Цветанов. Заместник-председателят на Групата на ЕНП Ланг заяви, че с изборите в Холандия, Франция и България, Европа е отбелязала важни победи над популистите, но европейските политици не бива да спират да работят в посока да показват на гражданите реалната ситуация и възможностите за решаване на проблемите им.", "date": "2017-06-26", "title": "Естер де Ланг, ЕНП: Висок икономически растеж и резултати в интерес на гражданите са основните задачи пред политиците в ЕС"}
{"url": "http://www.focus-news.net/news/2017/06/26/2408999/sport-pochiven-den-za-igrachite-ot-natsionalniya-otbor-po-futbol-na-germaniya.html", "text": "След победата с 3:1 срещу Камерун треньорът на германския национален отбор по футбол Йоахим Льов „награди“ играчите с почивен ден в понеделник, предава телевизионният канал ZDF.\r\nПодготовката за полуфиналите на Купата на конфедерациите, когато Германия ще се изправи срещу отбора на Мексико, ще започне във вторник.  Мачът между двата тима ще се играе в четвъртък 22 юни, от 21 часа българско време.", "date": "2017-06-26", "title": "Спорт: Почивен ден за играчите от националния отбор по футбол на Германия"}
{"url": "http://www.focus-news.net/news/2017/06/26/2408998/pazardzhik-nad-700-podpisa-sa-sabrani-sreshtu-izsichaneto-na-darvetata-po-bul-aleksandar-stamboliyski-v-grada.html", "text": "Общинския съвет в Пазарджик е внесена подписка, в която живеещи на булевард „Александър Стамболийски“ се обявяват срещу намерението на общината да бъдат изсечени дърветата по булеварда. Това каза за Радио „Фокус“ – Пазарджик Костадин Деянов от Инициативния комитет. Внесените подписи са 505, но са събрани и още 200. „Предстои разглеждането и в комисиите на Общинския съвет. Основното ни искане е да бъде направена минимална промяна в проекта за ремонт, както е при южния тротоар, така да бъде и при северния. Това означава, че местата за паркиране ще бъдат успоредни на пътя и ще заобикалят съществуващите дървета“, обясни Деянов. Той допълни, че след обсъждане в комисиите, подписката ще бъде разгледана и на редовното заседание на Общинския съвет, което е в четвъртък.\r\nВаня НИКОЛОВА", "date": "2017-06-26", "title": "Пазарджик: Над 700 подписа са събрани срещу изсичането на дърветата по бул. „Александър Стамболийски“ в града"}
{"url": "http://www.focus-news.net/news/2017/06/26/2409002/reuters-iran-prizova-evropa-da-izpolzva-vliyanieto-si-za-da-otslabi-naprezhenieto-v-persiyskiya-zaliv.html", "text": "Иранският външен министър Мохамед Джавад Зариф призова в понеделник Европа да използва влиянието си, за да отслаби напрежението в Персийския залив, където Саудитска Арабия и нейните съюзници преустановиха дипломатическите си отношения с Катар, предава Reuters.\r\nПрезидентът на Иран Хасан Рухани изрази подкрепата си за Катар в конфронтацията със Саудитска Арабия, Обединените арабски емирства, Египет и Бахрейн, които обвиниха Доха в подкрепа на тероризма.\r\nВ реч, изнесена в германската столица, Зариф подчерта, че страните, които обвиняват Иран или Катар в тероризъм, се опитват да избегнат поемането на отговорност за собствените си неуспехи при справянето с изискванията на собствения си народ.\r\n\"Един ден е Иран, а днес е Катар. Това е опит за избягване на отговорността, избягване на отчетност за този много фундаментален... провал на държавната система да се справи, да отговори на изискванията на нейното население\", подчерта иранският министър на външните работи.Тереза Герова", "date": "2017-06-26", "title": "Reuters: Иран призова Европа да използва влиянието си, за да отслаби напрежението в Персийския залив"}
{"url": "http://www.focus-news.net/news/2017/06/26/2408984/korneliya-ninova-bsp-strahat-ot-prezidenta-radev-i-podkrepata-koyato-toy-poluchava-v-borbata-s-koruptsiyata-sa-prodiktuvali-ideyata-za-anketna-komisiya-za-prevaorazhavaneto.html", "text": "Страхът от президента Радев и подкрепата, която той получава в борбата с корупцията, са продиктували Анкетната комисия за превъоръжаването. Това каза лидерът на БСП Корнелия Нинова по време на брифинг в централата на партията, предаде репортер на Агенция „Фокус“. „На 23 юни премиерът в Брюксел пред премиера на Швеция заявява, че започват преговори с \"Грипен\", ако си го спомняте. Вчера, една седмица по-късно, ГЕРБ обявяват, че искат Анкетна комисия със съмнения за корупция по това решение и с намек за натиск, оказан от президента Радев, за да се вземе това решение\", коментира Нинова. \"Какво се случи през тази една седмица? Кое е това събитие, което е обърнало така нещата?\", попита лидерът на БСП. „За нас е само едно – изказването на президента Радев, че политическата класа няма воля да се бори с корупцията, че поема инициативата“, каза Нинова и поясни, че президентът е подкрепен от нея публично вчера. Очевидно волята на президента Радев за борбата с корупцията, подкрепен от БСП в парламента, е причината да се обърнат така нещата. Страхът от президента Радев и подкрепата, която получава, да се стигне до края, да се водят разследвания и да се търси отговорност на политическия елит за всички години на Прехода е това, което продиктува тази анкетна комисия в парламента“, заяви Нинова. Според нея е крайно време политическите фигури, специалисти и професионалисти, не на думи, а с действия да започнат и да доведат битката с корупцията до края, особено по високите етажи на властта. „Дотук бяха приказки. Румен Радев има нашата подкрепа за това“, заяви лидерът на БСП. \r\nДеница КИТАНОВА", "date": "2017-06-26", "title": "Корнелия Нинова, БСП: Страхът от президента Радев и подкрепата, която той получава в борбата с корупцията, са продиктували идеята за Анкетна комисия за превъоръжаването"}
{"url": "http://www.focus-news.net/news/2017/06/26/2409001/pleven-skoro-sled-iznesenata-priemna-na-vladislav-nikolov-v-selo-yasen-chast-ot-problemite-na-horata-veche-imat-svoeto-reshenie.html", "text": "Добра новина върна надеждите на хората от ул. „Иван Вазов” в село Ясен за по-добър живот и по-спокойно ежедневие. Съвсем скоро след изнесената приемна на народния представител от ПП ГЕРБ Владислав Николов в Ясен решението на част от поставените проблеми вече е в ход. Молбата на собствениците на жилища в петте блока на въпросната улица за насипване на трошен камък е удовлетворена, съобщиха от пресцентъра на ПП ГЕРБ. Подготвителните дейности са започнали. Предстои полагането на камъка. Припомняме, че преди две години отново със съдействието на народния представител Владислав Николов същата процедура бе извършена, за да може хората да имат нормален достъп до имотите си без да се налага за газят в прах и кал.\r\nПо отношение на оплакването на местните от шумните им ромски съседи, които по цяла нощ слушат музика от изнесени на терасата тонколони, народният представител Владислав Николов уведоми за проблема директора на ОД на МВР. В резултат на това в квартала, като мярка на превенция, има по-често присъствие на полицейски екипи и патрулни автомобили.", "date": "2017-06-26", "title": "Плевен: Скоро след изнесената приемна на Владислав Николов в село Ясен част от проблемите на хората вече имат своето решение"}
{"url": "http://www.focus-news.net/news/2017/06/26/2409000/veliko-tarnovo-obshtinata-razrabotva-nova-platforma-za-predostavyane-na-uslugi-za-hora-s-uvreden-sluh.html", "text": "Нова платформа за предоставяне на услуги за хора с увреден слух разработва Община Велико Търново. Очаква се тя да заработи от 1 септември, заяви пред журналисти Мина Илиева, секретар на Общината, предаде репортер на Радио „Фокус“ – Велико Търново. Административното облекчение ще се предоставя в Центъра за обслужване на граждани в местната администрация. „Хората с увреден слух ще получават „навременен жестомимичен превод“ чрез таблет и това много ще улесни комуникацията, за да се извършват услугите максимално бързо. Смятаме, че го дължим на хората с увреждания и призоваваме другите общини да го направят“, каза още Мина Илиева. Предстои сключването на договор с фирмата, която разработва платформата. Община Велико Търново е една от първите в страната, които предоставят електронни услуги. Всички те са отбелязани в интернет сайта на местната администрация.\r\nЛуиза ТРАНЧЕВА", "date": "2017-06-26", "title": "Велико Търново: Общината разработва нова платформа за предоставяне на услуги за хора с увреден слух"}
{"url": "http://www.focus-news.net/news/2017/06/26/2409004/kyustendil-obshtina-dupnitsa-shte-remontira-osnovno-chetiri-ot-nay-natovarenite-ulitsi-v-grada.html", "text": "Община Дупница ще ремонтира основно четири от най-натоварените улици в града. Това съобщи за Радио „Фокус” – Кюстендил Христо Апостолов, експерт към Община Дупница. Вече е обявена самата обществена поръчка, чрез която ще се търси фирма-изпълнител на заложените дейности. Предвидената за ремонт сума е близо 371 000 лева. „Основният акцент е улица „Евтим Трайчев”, за която трябва да се предложи решение по отношение на самата реконструкция и преустановяване на разрушаването на настилката”, каза Христо Апостолов. Дължината на участъка е близо 1 400 метра. Другите улици, обект на обществената поръчка, са „Ропотамо”, „Средец” и „Велико Търново”. В условията е заложен и гаранционен срок от 12 месеца. По същите улици ще се извърши и подмяна а водопроводната мрежа.\r\nВенцеслав ИЛЧЕВ", "date": "2017-06-26", "title": "Кюстендил: Община Дупница ще ремонтира основно четири от най-натоварените улици в града"}
{"url": "http://www.focus-news.net/news/2017/06/26/2409006/stolichna-obshtina-organizira-razdavane-na-mineralna-voda.html", "text": "Във връзка с високите летни температури тази седмицата до 30 юни, Столична община организира раздаване на минерална вода от 13.00 часа, съобщиха от пресцентъра на Столична община. Водата ще се раздава на два пункта - площадното пространство при храма „Св. Неделя” и на Орлов мост - при езерото „Ариана”. \r\nВодата ще бъде раздавана от служители на Общината до изчерпване на количествата.", "date": "2017-06-26", "title": "Столична община организира раздаване на минерална вода"}
{"url": "http://www.focus-news.net/news/2017/06/26/2409005/afp-ispanskiyat-sad-razporedi-ekshumatsiyata-na-ostankite-na-salvador-dali-zaradi-isk-za-bashtinstvo.html", "text": "Испанският съд наредил да бъде извършена ексхумация на останките на Салвадор Дали, след като жена, която твърди, че е дъщеря на световноизвестния художник, е подала иск за бащинство, предава AFP.\r\nСъдът в Мадрид съобщи в понеделник, че ексхумацията има за цел да \"вземе проби от останките му, за да определи дали е биологичен баща на жена от Херона (в североизточна Испания), която е заявила, че е призната дъщеря на художника\".Тереза Герова", "date": "2017-06-26", "title": "AFP: Испанският съд разпореди ексхумацията на останките на Салвадор Дали заради иск за бащинство"}
{"url": "http://www.focus-news.net/news/2017/06/26/2408995/potomka-na-podpolk-petko-tsanev-izprati-do-fokus-blagodarstveno-pismo-za-otkritata-za-nego-informatsiya-v-knigata-aza-sluzhiha-pri-drangova.html", "text": "Потомка на подполк. Петко Цанев изпрати до \"Фокус\" благодарствено писмо за откритата за него информация в книгата \"Азъ служихъ при Дранговъ\". Евгения Гунчева от София сподели, че е прочела книгата с голямо вълнение и е благодарна за това, че в нея е открила името на Подполковник /полковник/ Петко Цанев, споменат като командир на 3-ти планински/ 67-ми пехотен/ полк. Петко Цанев е брат на баба ѝ по бащина линия, Евгения Цанева от Велико Търново и тъй като той няма деца, Гунчева се е заела да проучи и събере максимално информация за неговата личност, която е била изключително уважавана от войниците и най-висшия състав на войската. Към писмото си до \"Фокус\" тя изпрати снимки на Петко Цанев, три от които са на фронта в Македония от 1918 г.", "date": "2017-06-26", "title": "Потомка на подполк. Петко Цанев изпрати до \"Фокус\" благодарствено писмо за откритата за него информация в книгата \"Азъ служихъ при Дранговъ\""}
{"url": "http://www.focus-news.net/news/2017/06/26/2409007/kmetat-na-veliko-tarnovo-inzh-daniel-panov-posreshtna-shampionkite-i-nositelki-na-kupata-na-balgariya-po-handbal-za-zheni-ot-etar-64.html", "text": "Кметът на Община Велико Търново инж. Даниел Панов посрещна шампионките и носителки на купата на България по хандбал за жени от „Етър-64”, предаде репортер на Радио „Фокус“ – Велико Търново. Това е традиционната среща, която всяка година кметът провежда с хандбалния отбор. Даниел Панов благодари на състезателките за това, че с постиженията си прославят името на Велико Търново в областта на този спорт. „Вие полагате много труд и усилия. Уверен съм, че и занапред ще постигате още повече победи”, заяви кметът. Той припомни, че наскоро Велико Търново е бил домакин на Световната купа по хандбал. Специално за първенството в града са пристигнали президентите на Европейската и Международната федерации по хандбал Михаел Видерер и д-р Хасан Мустафа. Панов допълни, че заедно с тях са обсъждали различни възможности за финансиране на спортната инфраструктура чрез европейски проекти и програми. \r\nПрезидентът на клуба „Етър-64” Атанас Атанасов каза, че преди месец са спечелили десетата си шампионска титла от първенството в България, а през настоящия сезон и купата на страната. Това е осми дубъл. „Големите успехи се дължат на отношението на състезателите към тренировъчния процес и на работата на старши треньора на отбора Йонка Генчев, която е един невероятен специалист, доказан през годините. Тя винаги мотивира момичетата да играят за първото място, независимо в какъв състав. Това играе голяма роля при спечелването на титлите“, посочи Атанасов.\r\nПо време срещата бяха дискутирани въпроси, касаещи тренировъчните бази. Атанасов подчерта, че през последните години Клубът се разраства и мястото за тренировка е недостатъчно. „Преди три години започнахме с мъжко направление. Тази година ще имаме три отбора подрастващи – 10, 11 и 12-годишни, както и мъже и подборна група до 2-ри клас. В Клуба активно със спорт се занимават между 150 и 160 деца“, посочи Атанасов.\r\nПо време на срещата състезателките връчиха на кмета на Велико Търново по един златен медал – символ на успехите от двата турнира.\r\nНадежда КРЪСТЕВА", "date": "2017-06-26", "title": "Кметът на Велико Търново инж. Даниел Панов посрещна шампионките и носителки на купата на България по хандбал за жени от „Етър-64”"}
{"url": "http://www.focus-news.net/news/2017/06/26/2409009/ria-novosti-vzriv-raztarsi-armeyski-punkt-v-damask-ima-postradali.html", "text": "Експлозия разтърси армейски пункт в един от кварталите на сирийската столица Дамаск, предава РИА Новости, като се позовава на очевидци. Инцидентът се е случил при извършването на проверка на превозните средства на армията.\r\n„Силен взрив прогърмя на блокпост в Машруу Думар, възможно е да е предизвикан от заминиран автомобил. Има пострадали“, разказа източник на агенцията.\r\nКъм момента няма информация за причините, доведели до експлозията, а също и дали в резултат от произшествието има пострадали. .Тереза Герова", "date": "2017-06-26", "title": "РИА Новости: Взрив разтърси армейски пункт в Дамаск, има пострадали"}
{"url": "http://www.focus-news.net/news/2017/06/26/2409008/shumen-41-godishen-mazh-e-ubit-v-mestnostta-smese.html", "text": "41-годишен мъж е убит в местността Смесе, съобщиха от пресцентъра на Апелативна прокуратура – Варна. Във връзка със случая Окръжната прокуратура привлече като обвиняем за извършено умишлено убийство и задържа за срок до 72 часа 52-годишния Крум Д. Снощи в местността Смесе край Шумен той е убил 41-годишния Ст. Щ. от Шумен. Крум Д. е роден в Кубрат, но живее в Шумен. \r\nПродължава работата по досъдебното производство от компетентността на Окръжната прокуратура в Шумен.", "date": "2017-06-26", "title": "Шумен: 41-годишен мъж е убит в местността Смесе"}
{"url": "http://www.focus-news.net/news/2017/06/26/2409011/dva-avtomobila-sa-se-udarili-chelno-na-patya-sofiya-varna-pri-razklona-za-lovech.html", "text": "Два автомобила са се ударили челно на пътя София-Варна при разклона за Ловеч в посока София, предаде репортер на Агенция \"Фокус\". На място има полицейски автомобил, линейка и пожарна.", "date": "2017-06-26", "title": "Два автомобила са се ударили челно на пътя София-Варна при разклона за Ловеч"}
{"url": "http://www.focus-news.net/news/2017/06/26/2409013/lovech-dvizhenieto-po-pat--4-mikre-ablanitsa-se-osashtestvyava-v-edna-lenta-poradi-ptp.html", "text": "Движението по път І-4 Микре - Абланица се осъществява в една лента поради ПТП. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2017-06-26", "title": "Ловеч: Движението по път І-4 Микре - Абланица се осъществява в една лента поради ПТП"}
{"url": "http://www.focus-news.net/news/2017/06/26/2408996/korneliya-ninova-bsp-upravlyavashtite-speshno-da-naznachat-1000-choveka-v-mvr-da-uvelichat-zaplatite-na-sluzhitelite-i-da-im-kupyat-sredstvata-neobhodimi-za-rabota.html", "text": "Управляващите да назначат спешно 1000 човека, за да се подпомогне кадровия състав, да се увеличат заплатите на служителите, да им се купят униформите, обувките, горивото, компютърните и техническите средства, които са им най-необходимото за работа.  Това каза лидерът на БСП Корнелия Нинова по време на брифинг в централата на партията във връзка с протеста на полицаите, предаде репортер на Агенция „Фокус“ По думите й това  изисква актуализация на бюджета. „Г-н Борисов днес казал, че на тях им било съдено да събират много пари и да плащат стари дългове. Понеже плащали такива нямало пари за МВР. Къде му е излишъкът, за който постоянно говори  от 2-3 млрд. Очевидно пари има“, коментира Нинова. По думите й в доклада на министър Валентин Радев за КСНС пише, че се забавя възлагането на обществените поръчки и големият брой на неуспешни процедури, финансирани със средства на ЕС и други международни програми през 2017 г. може да доведе до неизпълнение на заложените в националните програми резултати. Нинова коментира, че в доклада се посочва, че е особено висок рискът от загуба на средства по проектите, финансирани в рамките на механизма за спешно финансиране. „Това са онези 160 млн. евро, с които се хвали. Ето му ги парите и в този доклад неговият министър си признава, че не ги усвояват за МВР“, коментира лидерът на БСП. „Нека той да си говори как нямало пари, как не му стигали, как трябвало да плаща други задължения. По-скоро да си свърши неговата работа, защото тези пари има риск да се загубят, ако не им бъде удължен срокът“, посочи Нинова. Според нея полицаите имат основания за протест, тъй като от години  проблемите там стоят нерешени. Нинова изброи 600 лв. заплата, една униформа от пет години, кубинки, които си купуват сами. Във връзка с казаното от министър Радев, че иска аргументи от полицаите, Нинова изтъкна предизборната програма на ГЕРБ като аргумент  в полза на служителите на МВР. По думите на Нинова предизборната програма на ГЕРБ е включвала попълването на щата на разследващи полицаи от  2000 щатни бройки и осигуряване на още 6000 полицаи, които да извършват действия по разследване. „Днес са обяснили на полицаите как това няма да стане и как едва ли не трябва да се съкращават хора в МВР, за да може да функционира системата, т.е. и програмата си не изпълняват“, заяви лидерът на БСП.  „КСНС при президента помните тогава какво се случи. Ние постигнахме съгласие и си спомняте сигурно, че само аз излязох и изразих резерви особено що се отнася до МВР, че нито ще има нови назначение, нито ще бъдат увеличени заплатите на полицаите“, коментира Нинова. По думите й това привидно съгласие на думи вътре, не е било така. „Вътре беше дадено ясно да се разбере от финансовия министър, че няма да отпусне средства за МВР“, заяви Нинова. \r\nДеница КИТАНОВА", "date": "2017-06-26", "title": "Корнелия Нинова, БСП: Управляващите спешно да назначат 1000 човека в МВР, да увеличат заплатите на служителите и да им купят средствата, необходими за работа"}
{"url": "http://www.focus-news.net/news/2017/06/26/2409014/targovishte-narodniyat-predstavitel-d-r-venka-stoyanova-podkrepi-kandidata-za-kmet-na-obshtina-antonovo-ali-aliev.html", "text": "Убедена съм, че Али Алиев е правилният избор, за да се превърне община Антоново в по-добро място за живеене. Това заяви в селата Черни бряг и Капище народният представител от ПП ГЕРБ д-р Венка Стоянова, съобщиха от пресцентъра на ПП ГЕРБ. На срещата с жителите на двете села присъстваха и кандидатът за кмет на община Антоново Али Алиев, общинските ръководители на ПП ГЕРБ Омуртаг и Антоново Митко Стайков и Елка Станчева, общинските съветници от ПП ГЕРБ-Търговище Панайот Димитров и Арнел Якуб. \r\nКандидатът за кмет на Антоново Али Алиев и присъстващите на срещата дискутираха проблеми от различно естество. Най-коментираните въпроси бяха свързани със състоянието на пътната мрежа, необходимостта от промяна на числеността и структурата на общинската администрация, както и възможностите за намаляване на административната тежест. Али Алиев подчерта, че негов основен приоритет ще бъде диалогът с хората, за да може да се запознава отблизо с проблемите в малките населени места. „Изберете този, който може да носи отговорност и да работи за всички вас. Гласувайки с номер 3 в бюлетината, вие гласувате за своето бъдеще и за перспективите пред своите деца.“, каза в заключение Али Алиев.", "date": "2017-06-26", "title": "Търговище: Народният представител д-р Венка Стоянова подкрепи кандидата за кмет на община Антоново Али Алиев"}
{"url": "http://www.focus-news.net/news/2017/06/26/2409018/shumen-svada-mezhdu-poznati-e-dovela-do-ubiystvoto-v-mestnostta-smese.html", "text": "Свада между познати е довела  до убийството в местността Смесе, научи „Фокус“. 41-годишният Светослав Щ. е починал след сбиване с негов познат  - 52-годишния Крум Д. Случката се е разиграла между 21.30 и 23.00 ч. снощи в местността Смесе, край Шумен, над комплекс „Южен парк“, където двамата са се черпили. Между двамата е възникнал спор, който е прераснал в скандал и сбиване. Светослав Щ. си е тръгнал, а Крум Д. го е догонил и продължил да го удря. 41-годишният мъж е изпаднал в безпомощно състояние, а  Крум Д. е  подал сигнал към спешна помощ. Пристигналите на място медици констатират смъртта на Светослав Щ. В процес на установяване е точната причина за смъртта на мъжа.\r\nСтефан ПЕТРОВ", "date": "2017-06-26", "title": "Шумен: Свада между познати е довела  до убийството в местността Смесе"}
{"url": "http://www.focus-news.net/news/2017/06/26/2409010/predsedatelyat-na-pg-na-gerb-tsvetan-tsvetanov-gerb-obyasnyava-evropeyskite-politiki-na-razbiraem-ezik-za-grazhdanite.html", "text": "Дебатите за бъдещето на Европа трябва да се водят в непрекъснат диалог с всички европейски граждани. Целта е дебатите да не останат в коридорите на институциите в Брюксел, а да ангажират всеки един човек в ЕС като се водят както на национално, така и на регионално ниво. Около този извод се обединиха председателят на ПГ на ГЕРБ и заместник-председател на партията Цветан Цветанов и председателят на Групата на Европейската народна партия в Комитета на регионите Михаел Шнайдер, съобщиха от пресцентъра на ПП ГЕРБ. Двамата разговаряха в рамките на 25-ата Среща на върха на председателите на парламентарните групи от ЕНП в националните парламенти на ЕС и Европейския парламент, която се провежда в Брюксел. \r\nМихаел Шнайдер подчерта, че за да се проведе реален диалог с гражданите, европейските политики трябва да се обясняват разбираемо за хората. Цветан Цветанов подчерта, че това е основна задача на ГЕРБ в България и доказателството, че европейските приоритети и ценности са водещи за българите е доверието, което те гласуваха за пореден път на изборите на партията на Бойко Борисов. ГЕРБ се справя успешно с превода на европейските послания на разбираем за гражданите език, категоричен бе Цветанов. От своя страна Шнайдер благодари на Цветанов за активната роля на българските региони в Комитета и подчерта, че техният силен глас се чува в организацията.", "date": "2017-06-26", "title": "Председателят на ПГ на ГЕРБ Цветан Цветанов: ГЕРБ обяснява европейските политики на разбираем език за гражданите"}
{"url": "http://www.focus-news.net/news/2017/06/26/2409019/ministar-valentin-radev-zaminava-na-rabotno-poseshtenie-v-germaniya-na-27-yuni.html", "text": "На 27 юни делегация, водена от министъра на вътрешните работи Валентин Радев, заминава на работно посещение в Берлин, съобщиха от пресцентъра на МВР. В рамките на визитата министър Радев ще се срещне с германския вътрешен министър Томас де Мезиер. Двамата ще обсъдят сигурността на външните граници на ЕС, управлението на миграционните потоци, противодействието на корупцията и организираната престъпност. Ще бъде дискутирано и предстоящото Българското председателство на Съвета на ЕС.", "date": "2017-06-26", "title": "Министър Валентин Радев заминава на работно посещение в Германия на 27 юни"}
{"url": "http://www.focus-news.net/news/2017/06/26/2409016/lovech-trima-sa-postradali-pri-chelnata-katastrofa-na-patya-sofiya-varna.html", "text": "Трима са пострадали при челната катастрофа на пътя София-Варна. Това съобщиха за Агенция \"Фокус\" от ОДМВР-Ловеч. Катастрофата е станала на в участъка между Микре и Абланица. Челно са се сблъскали два автомобила, а трети е ударен странично. Към момента няма данни за състоянието на ранените при инцидента.", "date": "2017-06-26", "title": "Ловеч: Трима са пострадали при челната катастрофа на пътя София-Варна"}
{"url": "http://www.focus-news.net/news/2017/06/26/2409017/orf-nominiranata-za-premier-na-sarbiya-ana-barnabich-planira-nepopulyarni-reformi.html", "text": "Номинираната за министър-председател на Сърбия Ана Бърнабич обеща да продължи „непопулярните“ реформи, инициирани от Александър Вучич, предава австрийската медия ORF.\r\nВ интервю за телевизионния канал Pink Бърнабич подчерта, че целта й е да бъде гарантирана финансовата стабилност на Сърбия. Бърнабич увери, че нейното правителство ще работи за много по-добра и по-стабилна финансова и икономическа ситуация в страната.Тереза Герова", "date": "2017-06-26", "title": "ORF: Номинираната за премиер на Сърбия Ана Бърнабич планира „непопулярни“ реформи"}
{"url": "http://www.focus-news.net/news/2017/06/26/2409021/gabrovo-tri-sa-zakritite-baseyni-v-oblastta-sled-proverki-na-inspektorite-ot-regionalnata-zdravna-inspektsiya.html", "text": "Три са закритите басейни на територията на Габровска област след проверки на инспекторите от Регионалната здравна инспекция. Общият брой на разкритите плувни комплекси е 38, обясниха за Радио „Фокус“ – Велико Търново от инспекцията. Затворените басейни са в селата Боженци и Черневци, както и един в град Габрово (при ПМГ „Акад. Иван Гюзелев“). Всички плувни комплекси предоставят периодично проби от водата. До момента резултатите от работещите търговски обекти съответстват на здравните изисквания. За два от откритите плувни басейни в град Трявна на ул. „Кънчо Скорчев“ №11 и в кв. „Трендафил“ – Габрово вече са предоставени и отчетени първите 72-часови проби на водите. Не са установени отклонения от здравните изисквания.\r\nОстаналите плувни басейни в областта са в период на профилактика и подготовка (представяне и анализ на проби от водата за разрешаване функционирането на обектите, текущи ремонти и др.) за стартиране на сезон „лято 2017“.\r\nВъв връзка със спазване изискванията на Наредбата за водноспасителната дейност и обезопасяването на водните площи предстои и контрол, осъществяван от комисии, определени от кметовете на общините Габрово, Дряново, Трявна и Севлиево.\r\nЛуиза ТРАНЧЕВА", "date": "2017-06-26", "title": "Габрово: Три са закритите басейни в областта след проверки на инспекторите от Регионалната здравна инспекция"}
{"url": "http://www.focus-news.net/news/2017/06/26/2409020/prof-plamen-mitev-44-spetsialisti-ot-profesionalnata-gildiya-na-istoritsite-uchastvaha-s-dokladi-v-natsionalna-nauchna-konferentsiya-za-vasil-levski.html", "text": "44 специалисти от професионалната гилдия на историците участваха с доклади в Национална научна конференция „Васил Левски и Вътрешната революционна организация в борбата за национално освобождение“. Това каза пред Радио „Фокус“ проф. Пламен Митев, ръководител на форума и преподавател от Историческия факултет на СУ „Св. Климент Охридски“. Той обясни, че подобни мероприятия са пример за това, как всяко поколение българи трябва да направи своят личен прочит на личността на Васил Левски. „Извън този поколенчески прочит можем да кажем, че продължителни периоди от живота на Левски преминават в условия на конспирация, т.е. ние не разполагаме с много свидетелства и се надяваме непрекъснато да излизат неочаквани податки, които да ни помогнат да обогатим представите си за Апостола. Конкретен пример е колега от Института по история към БАН, който поднесе един великолепен доклад на основата на документ, открит в архива на Външното министерство на Османската империя, който хвърля светлина върху първите заседания на централния комитет в Букурещ и прякото участие на Васил Левски. Ние знаехме за съществуването на този документ, но за съжаление, смятахме, че е унищожен по време на бомбардировките през Втората световна война. Това е конкретен пример, който дава възможност на сериозните историци да обогатят фактологията около живота и делото на Апостола“, обясни проф. Митев. Той обърна внимание, че в общественото пространство се предава противоречива информации около образа на Апостола – някои омаловажават или дори отричат великите му подвизи, други го канонизират. Според него, обаче, е важно българите да направят личен прочит на личността му, а оценките да бъдат давани от хора, посветили години в изучаване на революционната му дейност.", "date": "2017-06-26", "title": "Проф. Пламен Митев: 44 специалисти от професионалната гилдия на историците участваха с доклади в Национална научна конференция за Васил Левски"}
{"url": "http://www.focus-news.net/news/2017/06/26/2409012/faz-protsesat-v-germaniya-sreshtu-svetoslav-stoykov-balgarinat-ot-romski-proizhod-prizna-vinata-si-i-poiska-izvinenie.html", "text": "Новият старт на процеса в Германия срещу българския гражданин от ромски произход, който блъсна млада жена в гръб по стълбите на берлинското метро, започна с признаване на вина от страна на подсъдимия и поднасяне на извинения, съобщава националният ежедневник Die Frankfurter Allgemeine Zeitung.\r\nСтойков обясни пред магистратите, че няма спомен за извършеното нападение, тъй като в момента на извършването му се е намирал под влиянието на алкохол и наркотични вещества. Българинът пожела изрично да поднесе извинения на жертвата – 26-годишна германка. \r\nАтаката бе извършена на 27 октомври 2016 г. в станция на метрото в Берлин: българинът от ромски произход, родом от Добрич, нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. \r\nВластите успяха да идентифицират нападателя на жената чрез записи от охранителните камери, които бяха направени публично достояние. Германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода от шест месеца до десет години. \r\nВ първия опит процесът бе спрян още преди четенето на обвиненията. Причината бе свързана с подозрения за пристрастие на един от съдебните заседатели, поради което съставът на съдебното жури бе изцяло подменен. Тереза Герова", "date": "2017-06-26", "title": "FAZ: Процесът в Германия срещу Светослав Стойков: Българинът от ромски произход призна вината си и поиска извинение"}
{"url": "http://www.focus-news.net/news/2017/06/26/2409024/haskovo-zapochna-aktsiya-za-otstranyavane-na-parkirani-koli-spreni-ot-dvizhenie.html", "text": "20 изоставени от собствениците автомобили ще бъдат извозени до фирма за изкупуване на скрап, съобщиха от пресцентъра на Община Хасково. Днес бяха премахнати първите автомобили в кв. \"Орфей\", на които преди три месеца са поставени предупредителни стикери от служба КОРЗ на Общината. Подобни стикери са били разлепени на общо 33 автомобила, собствениците на 13 от тях вече са ги премахнали. \r\nНякои от собствениците са благодарни за акцията по разчистване, защото не успявали да откарат за скрап сами автомобилите заради неуточнена собственост на автомобила. Такъв се оказа автомобил на фалирала вече фирма, който е бил управляван с пълномощно, днес бившият вече упълномощен не знае кой има права да го бракува. Тези неясноти ще бъдат изчиствани от фирмата, оторизирана да събира автомобилите. Изкупвачите на скрап ще уредят бракуването на колата и депонирането ѝ в база за автомобили за скрап. Живеещите в районите, където са били изоставените автомобили, също изразиха задоволството си от акцията на Общината. До дни се очаква да бъдат извозени всички изоставени коли.\r\nАкцията се провежда със съдействието на ОД на МВР - Хасково.", "date": "2017-06-26", "title": "Хасково: Започна акция за отстраняване на паркирани коли, спрени от движение"}
{"url": "http://www.focus-news.net/news/2017/06/26/2409023/suni-danadzha-organizator-nad-40-hil-dushi-posetiha-yunskoto-izdanie-na-festivala-sofiya-disha-prez-avgust-ochakvame-interesat-kam-nego-da-bade-oshte-po-golyam.html", "text": "Над  40 хил. души посетиха юнското издание на фестивала „София диша“, през август очакваме интересът към него да бъде още по-голям. Това каза Суни Данаджъ, организатор и изпълнителен директор на Фондация „София диша“ в интервю за Агенция „Фокус“ във връзка с фестивала за градска култура „София диша“.  Тя поясни, че това са неофициални, ориентировъчни данни, тъй като все още не са направили срещите с общинска полиция и с партньорите им от Столична община. Според нея интересът като цяло към фестивала става все по-голям през годините.  По думите ѝ от един малък градски фестивал, „София диша“ се е превърнал в голямо събитие. „Щастливи сме от този факт, това означава, че работата ни става все повече и ще имаме нужда от още по-голям екип“, допълни Данаджъ. Тя коментира, че началото на юнското издание на фестивала е било успешно. „Протече напълно нормално, нямаше никакви проблеми. Времето беше доста благосклонно към нас и хората успяха да дойдат и да се насладят на програмата, запознаха се с автори, видяха художници и творци“, каза Данаджъ. Организаторът допълни, че бюджетът, който Столична община е предвидила в културния си календар за „София диша“ е в рамките на  60 хил. лв. Данаджъ уточни, че целият бюджет на събитието възлиза на 160 хил. лв.\r\nДеница КИТАНОВА", "date": "2017-06-26", "title": "Суни Данаджъ, организатор: Над  40 хил. души посетиха юнското издание на фестивала „София диша“, през август очакваме интересът към него да бъде още по-голям"}
{"url": "http://www.focus-news.net/news/2017/06/26/2409015/smolyanskite-strukturi-na-mvr-aktivno-shte-se-vklyuchat-v-obyaveniya-za-5-yuli-natsionalen-protest.html", "text": "Смолянските структури на МВР активно ще се включат в обявения за 5 юли национален протест, както и в останалите планирани протести до края на годината, ако не се стигне до решение по исканията им. Това каза за Радио „Фокус” – Смолян Михаил Узунов, председател на Синдикално дружество 47 при Районно управление „Полиция” – Смолян. Първият протест, обявен от Синдикалната федерация на служителите в МВР,  ще се проведе пред храм-паметника „Св. Александър Невски“ в столицата от 11.00 часа на 5 юли. Вместо да празнуват професионалния си празник, те ще протестират, защото от осем години няма чуваемост на техните искания. „В момента на местно ниво се създава съответната организация – кой, как и откъде ще пътува, тъй като ние имаме право на протест, а не на стачка. В Смолян остават служителите, които са на работа в същия ден и те стриктно и пълноценно ще си изпълняват задачите. Това, че няма да има хора, че няма да има кой да обръща внимание на гражданите е интрига“, подчерта Узунов.  \r\nТой допълни, че ще видят как ще протече протестът в София, след което ще решават дали такива да има и по места. Основните им искания са отново за повишаване на заплатите на служителите между 15 и 25%, да има някаква категоризация и това да се направи в хода на преговори; редовно да се получават униформи и компенсиране на служителите, които не са получавали дълго време униформи поне с два лимита, за да могат да си покрият разноските, които са направили при покупка на такива.\r\nДаниела БОЙКОВА", "date": "2017-06-26", "title": "Смолянските структури на МВР активно ще се включат в обявения за 5 юли национален протест"}
{"url": "http://www.focus-news.net/news/2017/06/26/2409028/sport-chelsi-se-gotvi-da-podpishe-dogovor-s-timue-bakayoko.html", "text": "Британският футболен отбор Челси се готви да подпише договор с полузащитника на  Монако Тимуе Бакайоко, предава BBC. \r\nСпоред Антонио Конт, мениджъра на Челси, Бакайоко е играч, който ще засили отбора, спeчелил Английската висша лига. \r\nПреговорите вече са започнали и се очаква трансферът, който ще бъде първият за Челси това лято, да бъде завършен още тази седмица.", "date": "2017-06-26", "title": "Спорт: Челси се готви да подпише договор с Тимуе Бакайоко"}
{"url": "http://www.focus-news.net/news/2017/06/26/2409029/haskovo-obshtinata-priklyuchi-s-lyatnoto-zatsvetyavane-na-obshtestveni-prostranstva-v-grada.html", "text": "Община Хасково приключи с акцията по подмяна на цветята в паркове, градинки, саксии и зелени площи в града, съобщиха от пресцентъра на Общината. Подменени са с летни видове растенията на обща площ от над 4 548 квадратни метра. Средно на квадрат са засадени по около 35 коренчета нови цветя. Най-често това са петунии, тагетис,  фалвия (популярна и като „пламък“), агератиум, бегония, върбена и други видове. Разсадът е отгледан в разсадника на ОП „Екопрогрес“.", "date": "2017-06-26", "title": "Хасково: Общината приключи с лятното зацветяване на обществени пространства в града"}
{"url": "http://www.focus-news.net/news/2017/06/26/2409003/dimitar-popov-zam-predsedatel-na-sfsmvr-prez-2013-2015-godina-sluzhiteli-v-mvr-sa-zakupuvali-s-lichni-sredstva-uniformeno-obleklo.html", "text": "През 2013 – 2015 година служители в МВР са закупували с лични средства униформено облекло, за да могат да изпълняват служебните си задължения, заяви пред Радио „Фокус“ - Пирин Димитър Попов, заместник-председател на Синдикалната федерация на служителите на МВР. Този проблем е зароден не само по времето на това управление, а и няколко предхождащи. Става въпрос за нераздадено униформено облекло“, обясни Попов. По думите му, не всички артикули се продават в магазинната мрежа. „Съвсем обикновени панталони със син цвят и ризи, както и тениски, на които ние допълнително си пришиваме отличителни знаци на Министерството на вътрешните работи за различните служби, си ги направихме с лични средства, защото в същото време има доста служебни документи, които задължават служителите да работят в такова облекло и да бъдат в такъв вид. Поставени сме пред една абсурдна ситуация“, коментира Попов. По думите му, поради тази причина едно от исканията на служителите в МВР е за годините от 2013 до 2015 те да бъдат компенсирани с парична сума, тъй като им се дължи облекло в натура, т.е. пари за това не се дават. „Сега искаме за тези години, които пропуснаха да бъда облечени служителите, да бъдат изплатени сумите. Искането за сравняване на униформи в складовете си остава и това важи за 2016 и 2017 година. Проблемът е наистина сериозен“, каза още Попов. \r\nЛора КАЛЧЕВА", "date": "2017-06-26", "title": "Димитър Попов, зам.-председател на СФСМВР: През 2013 – 2015 година служители в МВР са закупували с лични средства униформено облекло"}
{"url": "http://www.focus-news.net/news/2017/06/26/2409022/tereza-mey-kam-imigrantite-ot-es-nie-iskame-da-ostanete-vav-velikobritaniya.html", "text": "В понеделник британският министър-председател Тереза Мей заяви, че тя иска да сложи край на тревогите на гражданите от Европейския съюз във връзка с тяхното бъдеще след Брекзит, обещавайки да защити правата им, предава AFP. \r\n„Ние искаме да останете“, беше категорична Мей.\r\nМеждувременно лидерът на опозиционната Лейбъристка партия Джереми Корбин отбеляза, че планът на премиера да помогне на 3,2 млн. европейци, живеещи във Великобритания, е „прекалено ограничен и е прекалено късно“ за него. Освен това Корбин призова за нов подход към Брекзит.  Мария Динкова", "date": "2017-06-26", "title": "Тереза Мей към имигрантите от ЕС: Ние искаме да останете във Великобритания"}
{"url": "http://www.focus-news.net/news/2017/06/26/2409025/d-r-aleka-strezova-ban-doklad-sas-svedeniya-za-dve-zasedaniya-na-brtsk-ot-kraya-na-1869-godina-i-nachaloto-na-1870-godina-be-predstaven-za-parvi-pat-na-nauchna-konferentsiya-v-karlovo.html", "text": "Доклад със сведения за две заседания на БРЦК от края на 1869 година и началото на 1870 година бе представен в Карлово на Националната научна конференция „Васил Левски и Вътрешната революционна организация в борбата за национално освобождение“. Това каза д-р Алека Стрезова от Института за исторически изследвания към БАН, благодарение на която ценният документ достига до обществеността. „Документът, който открих, се намира в архива на Османското външно министерство, съхраняван в Държавния архив в Истанбул. Ние всъщност познаваме тази история, но в твърде съкратен вариант. Изложението, което представих на научната конференция представлява подробен доклад, писан вероятно от полски имигрант и съобщен на Портата – външното министерство на Османската империя, със сведения за две заседания на БРЦК от края на 1869 година и началото на 1870 година, две заседания, на които самият автор на доклада е присъствал“, обясни д-р Алека Стрезова. Тя уточни, че откритието на ценните документи е дело на съвместната ѝ работа с колега от Турция, докато работят по издаването на сборника „Османски дипломатически извори за българската история“.", "date": "2017-06-26", "title": "Д-р Алека Стрезова, БАН: Доклад със сведения за две заседания на БРЦК от края на 1869 година и началото на 1870 година бе представен за първи път на научна конференция в Карлово"}
{"url": "http://www.focus-news.net/news/2017/06/26/2409027/predsedatelyat-na-pg-na-gerb-tsvetan-tsvetanov-obsadi-evropeyskata-perspektiva-pred-zapadnite-balkani-s-shefa-na-vanshnata-komisiya-v-evropeyskiya-parlament.html", "text": "Европейската перспектива пред Западните Балкани и приоритетите на българското председателство на ЕС – това бяха основните теми по време на работна среща между председателя на ПГ на ГЕРБ и заместник-председател на партията Цветан Цветанов със заместник-председателя на ЕНП и председател на Комисията по външни работи в Европейския парламент Дейвид Макалистър, съобщиха от пресцентъра на ПП ГЕРБ. Двамата разговаряха в рамките на 25-ата Среща на върха на председателите на парламентарните групи от ЕНП в националните парламенти на ЕС и Европейския парламент, която се провежда в Брюксел. \r\nЦветанов и Макалистър припомниха и изказването на българския премиер Бойко Борисов на срещата на лидерите миналата седмица, в което той заяви, че стабилността в Югоизточна Европа е свързана в огромна степен с европейската перспектива пред страните от Западните Балкани. Ето защо темата ще намери основно място сред приоритетите на българското председателство на ЕС следващата година, подчерта Цветанов. По време на разговора председателят на ПГ на ГЕРБ и шефа на външната комисия в Европарламента обсъдиха и отражението на политическите процеси в България върху ситуацията на Балканите. Дейвид Макалистър отбеляза, че след изборната победа на ГЕРБ и сформирането на правителство от премиера Бойко Борисов, България се възприема като остров на стабилност в региона. Вашият глас става все по-силен и се чува все по-високо в Европа, ето защо заслужавате поздравления за поредната изборна победа на ГЕРБ, каза още Макалистър пред Цветанов. \r\nВ края на срещата заместник-председателят на ЕНП и заместник-председателят на ГЕРБ си припомниха добрите резултати от срещата на кампанийните мениджъри на ЕНП, която се проведе в София. Дейвид Макалистър благодари на Цветанов за силната ангажираност на ГЕРБ към развитието и модернизирането на кампанийния процес на ЕНП.", "date": "2017-06-26", "title": "Председателят на ПГ на ГЕРБ Цветан Цветанов обсъди европейската перспектива пред Западните Балкани с шефа на външната комисия в Европейския парламент"}
{"url": "http://www.focus-news.net/news/2017/06/26/2409030/nimh-v-sandanski-e-izmerena-nay-visokata-temperatura-do-1500-chasa-35-gradusa.html", "text": "Към 15.00 ч. най-висока е била температурата в Сандански, където термометрите са показвали 35 градуса. Това съобщиха за Агенция „Фокус“ от Националния институт по метеорология и хидрология (НИМХ) към Българската академия на науките (БАН). Към 15.00 часа в Ново село, Кнежа, Силистра и Благоевград термометрите са показвали 34 градуса. В София са отчетени 30 градуса. От Института обясниха, че днес и в утрешния ден се очакват изолирани краткотрайни, но интензивни валежи с вероятност за градушки. \r\nВ утрешния ден също се очакват високи температури, но ще са с един-два градуса по-ниски от днешните. Измерените днес температури са нормални за сезона, но прогнозираните в сряда ще са необичайни за юни, когато се очакват над 40 градуса. Най-близката година, в която през юни е имало температури над 40 градуса е 2007 г., като те са били отчетени главно в Горнотракийската низина, Бургас, Велико Търново, Видин и Враца.\r\nДеница КИТАНОВА", "date": "2017-06-26", "title": "НИМХ: В Сандански е измерена най-високата температура до 15.00 часа - 35 градуса"}
{"url": "http://www.focus-news.net/news/2017/06/26/2409034/infotag-igor-dodon-pozdravi-sanarodnitsite-si-s-27-ta-godishnina-ot-podpisvaneto-na-deklaratsiyata-za-suvereniteta-na-moldova.html", "text": "Молдовският президент Игор Додон поздрави своите сънародници с 27-та годишнина от приемането на Декларацията за суверенитета на Република Молдова, предава Infotag. \r\nДодон написа в социалните мрежи, че този празник има особено значение, тъй като „заедно с независимостта, историята и химна, които са определящи елементи на националната идентичност, суверенитетът е единственото и необходимото условие за държавността на Молдова“. \r\n„Свещеното желание на целия народ, изразено в този документ, даде тласък за пробуждането на народното съзнание и за последвалото създаването на държавата Молдова. Минаха години, но волята на народа остава най-основният елемент при определянето на вътрешната и външната политика на държавата, при избора на партньори за развитие“, подчерта държавният глава.  Мария Динкова", "date": "2017-06-26", "title": "Infotag: Игор Додон поздрави сънародниците си с 27-та годишнина от подписването на Декларацията за суверенитета на Молдова"}
{"url": "http://www.focus-news.net/news/2017/06/26/2409036/the-hill-varhovniyat-sad-na-sasht-shte-izslusha-obzhalvaneto-na-donald-tramp-vav-vrazka-sas-zabranata-za-patuvane.html", "text": "В понеделник Върховният съд на САЩ се съгласи да изслуша правителството във връзка с обжалването на решението на съда от по-ниска инстанция, който блокира указа за имиграцията, пише The Hill. \r\nОсвен това съдът удовлетвори искането на правителството за частично възстановяване на действието на указа за забрана на пътуване, който засяга гражданите на Иран, Либия, Сомалия, Судан, Сирия и Йемен. \r\nВследствие на това решение, на гражданите от тези държави, които нямат добросъвестни отношения с физическо или юридическо лице в САЩ, ще им бъде забранено да влизат в страната. Заповедта ще влезе в сила до 72 часа.  Мария Динкова", "date": "2017-06-26", "title": "The Hill: Върховният съд на САЩ ще изслуша обжалването на Доналд Тръмп във връзка със забраната за пътуване"}
{"url": "http://www.focus-news.net/news/2017/06/26/2409037/gabrovo-propadnal-uchastak-ot-asfaltovata-nastilka-zatrudnyava-dvizhenieto-po-patya-mezhdu-selata-palauzovo-i-stomanetsite.html", "text": "Пропаднал участък от асфалтовата настилка затруднява движението по пътя между селата Палаузово и Стомонеците. Това съобщиха за Радио „Фокус” – Велико Търново от Областното пътно управление – Габрово. От там съветват водачите да карат внимателно при км 7+060, където една от лентите за движение е стеснена, поставена е необходимата сигнализация. Срокът за приключване на ремонта е до 30 юни. \r\nУсловията за пътуване в Габровска област са нормални. Трафикът е интензивен, но движението се осъществява без проблеми. Забранено е движението на моторни превозни средства с ширина по-голяма от 3,30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3,30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ремонтни дейности текат по пътя между селата  Чехлевци-Велчевци от км 11+770 до км 11+829. Движението се осъществява в една лента до 30 юни.\r\nЛуиза ТРАНЧЕВА", "date": "2017-06-26", "title": "Габрово: Пропаднал участък от асфалтовата настилка затруднява движението по пътя между селата Палаузово и Стоманеците"}
{"url": "http://www.focus-news.net/news/2017/06/26/2409032/sofiya-vazstanoveno-e-dvizhenieto-v-dvete-lenti-po-pat-iii-813-shuma-godech-v-rayona-na-shuma.html", "text": "Възстановено е движението в двете ленти по път III-813 Шума - Годеч, в района на Шума. Това съобщиха от пресцентъра на Агенция „Пътна инфраструктура”. Временната организация на движението бе наложена поради пътнотранспортно произшествие.", "date": "2017-06-26", "title": "София: Възстановено е движението в двете ленти по път III-813 Шума - Годеч, в района на Шума"}
{"url": "http://www.focus-news.net/news/2017/06/26/2409038/pregled-na-mezhdunarodnite-novini-do-18-chasa-agentsiya-fokus.html", "text": "Социалистическата партия на Албания печели мнозинство в парламента след изборите в неделя, показват резултатите от частичното преброяване.\r\nСоциалистите на премиера Еди Рама се стремяха да получат мандат, който да им помогне да отстранят по-малките партии и да управляват сами. Сега по всичко изглежда, че резултатите от изборите ще им дадат възможност да наложат икономически и съдебни реформи, които са жизненоважни за членството в Европейския съюз.\r\n„Според всички данни, ние ще бъдем на шофьорската седалка\", заяви Рама малко след приключването на изборите, проведени в най-горещия ден на годината, регистриран досега в Албания. В понеделник сутринта Рама нарече гласуването \"незавършен шедьовър\".\r\nСъгласно резултатите от преброяването на вота към 13 часа в понеделник (местно време), социалистите получават 76 места в 140-членния парламент в Тирана – или с 10 повече, отколкото получиха след вота през 2013 г.\r\n*** В понеделник британският министър-председател Тереза Мей заяви, че тя иска да сложи край на тревогите на гражданите от Европейския съюз във връзка с тяхното бъдеще след Брекзит, обещавайки да защити правата им. \r\n„Ние искаме да останете“, беше категорична Мей.\r\nМеждувременно лидерът на опозиционната Лейбъристка партия Джереми Корбин отбеляза, че планът на премиера да помогне на 3,2 млн. европейци, живеещи във Великобритания, е „прекалено ограничен и е прекалено късно“ за него. Освен това Корбин призова за нов подход към Брекзит.\r\n*** В понеделник Върховният съд на САЩ се съгласи да изслуша правителството във връзка с обжалването на решението на съда от по-ниска инстанция, който блокира указа за имиграцията.\r\nОсвен това съдът удовлетвори искането на правителството за частично възстановяване на действието на указа за забрана на пътуване, който засяга гражданите на Иран, Либия, Сомалия, Судан, Сирия и Йемен. \r\nВследствие на това решение, на гражданите от тези държави, които нямат добросъвестни отношения с физическо или юридическо лице в САЩ, ще им бъде забранено да влизат в страната. Заповедта ще влезе в сила до 72 часа.\r\n*** Експлозия разтърси армейски пункт в един от кварталите на сирийската столица Дамаск. Инцидентът се е случил при извършването на проверка на превозните средства на армията.\r\n„Силен взрив прогърмя на блокпост в Машруу Думар, възможно е да е предизвикан от заминиран автомобил. Има пострадали“, разказа източник на агенцията.\r\nКъм момента няма информация за причините, доведели до експлозията, а също и дали в резултат от произшествието има пострадали.\r\n*** Испанският съд наредил да бъде извършена ексхумация на останките на Салвадор Дали, след като жена, която твърди, че е дъщеря на световноизвестния художник, е подала иск за бащинство.\r\nСъдът в Мадрид съобщи в понеделник, че ексхумацията има за цел да \"вземе проби от останките му, за да определи дали е биологичен баща на жена от Херона (в североизточна Испания), която е заявила, че е призната дъщеря на художника\".\r\n*** Комисарят по въпросите на европейската политика за съседство и преговори за разширяване Йоханес Хан пристигна в сградата на правителството на Македония, където ще проведе среща с премиера Зоран Заев.\r\nЦелта на поредната визита на австрийския политик в Скопие е да разговаря за реформите, които Европейският съюз очаква от страната, както и да повтори съобщението на ЕС за препоръките и насоките за членство в Общността.\r\nСлед срещата с премиера Заев Хан ще разговаря с правителствена делегация, съставена от вицепремиера и министър на отбраната Радмила Шекеринска, вицепремиера за евроинтеграция Буяр Османи и министъра на външните работи Николай Димитров. След това Хан ще присъства на заседание на правителството, посветено на спешните приоритети за реформи за евроатлантическата интеграция на Македония.\r\n*** Северна Ирландия ще получи допълнителни един милиард лири от Лондон като част от сделката, която консерваторите на премиера Тереза Мей постигнаха с Демократичната юнионистка партия.\r\n„Приветстваме тази финансова помощ от един милиард лири през следващите две години“, заяви Арлийн Фостър, лидер на Демократическата юнионистка партия на Северна Ирландия, който ще подкрепя миноритарното правителство на министър-председателя Тереза Мей.\r\n*** Държавният глава на Франция Еманюел Макрон увери, че страната няма да признае руската „анексия“ на Кримския полуостров. \r\nГоворейки след срещата в Париж с украинския си колега Петро Порошенко, Макрон заяви: „Франция се ангажира със суверенитета на Украйна в признатите й граници\".\r\n*** Консерваторите подписаха споразумение със северноирландската Демократична юнионистка партия, която подкрепи миноритарното правителство на премиера Тереза Мей.\r\nСделката идва след двуседмични разговори между партиите. Депутатите на малката партия – общо 10 на брой, ще подкрепят торите в Камарата на общините. Официална коалиция обаче няма да има. \r\nДемократичната юнионистка партия твърди, че правителството на Обединеното кралство се е съгласило да подобри лечението на военните ветерани в Северна Ирландия като част от споразумението, но е отхвърли твърденията, че е поискала допълнително финансиране от два милиарда лири за Северна Ирландия в замяна на тяхната подкрепа.", "date": "2017-06-26", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/06/26/2409035/suni-danadzha-organizator-tarsehme-vazmozhnost-za-razgrashtane-na-festivala-sofiya-disha-v-drugi-mesetsi-i-zatova-tazi-godina-osven-prez-avgust-toy-se-provezhda-i-prez-yuni.html", "text": "Търсехме възможност за развиване  и разгръщане на фестивала „София диша“ в други месеци  и затова тази година освен през август, той се провежда и през юни. Това каза Суни Данаджъ, организатор и изпълнителен директор на Фондация „София диша“ в интервю за Агенция „Фокус“ във връзка с фестивала за градска култура „София диша“.  Тя поясни, че  август е един от най-отпускарските месеци през годината и част от публиката няма възможност да посети събитията, организирани в рамките на фестивала тогава. „Юнското издание на фестивала дава тази възможност. Ние сме отворени за доразвиване. Със Столична община предстои да направим анализ на събитието, което измина и да доразвием идеите и концепциите, които имаме за следващото издание през август и съответно за догодина. Тепърва предстои да си направим нашия вътрешен анализ по отношение на организацията“, коментира Данаджъ. По думите ѝ причината за разделянето на фестивала през юни и август е  обоснована и от предстоящото председателство на Съвета на ЕС. „След Брекзит председателството се премести в първата половина на 2018 г., което наложи промени не само в нашия график, но най-вероятно и на държавно ниво. Въобще изцяло трябва да се съобрази програмата за самото председателство. Това със сигурност оказва огромно влияние“, допълни Данаджъ. „Целта ни е да сме част от културната програма по време председателството и да можем да покажем на нашите гости съвременна българска култура, съвременните ни автори, творци и артисти. Те са на европейско и световно ниво и ние трябва да сме горди с това. \r\nДеница КИТАНОВА", "date": "2017-06-26", "title": "Суни Данаджъ, организатор: Търсехме възможност за разгръщане на фестивала „София диша“ в други месеци  и затова тази година освен през август, той се провежда и през юни"}
{"url": "http://www.focus-news.net/news/2017/06/26/2409039/dvizhenieto-v-dyasnata-traba-na-tunel-echemishka-shte-bade-pusnato-na-30-yuni-2017g.html", "text": "Министърът на регионалното развитие и благоустройството Николай Нанков заедно с председателя на УС на Агенция „Пътна инфраструктура“ инж. Дончо Атанасов направи днес оглед на участъци в ремонт на автомагистрала „Хемус“, съобщиха от пресцентъра на МРРБ. Проверен бе и напредъкът при рехабилитацията на виадуктите.\r\nПо време на инспекцията стана ясно, че в петък ще бъде пуснато движението в дясната тръба на тунел „Ечемишка“. Така от този уикенд съоръжението ще бъде изцяло проходимо и времето за пътуване до морето по северната магистрала ще се съкрати.", "date": "2017-06-26", "title": "Движението в дясната тръба на тунел „Ечемишка“ ще бъде пуснато на 30 юни 2017г."}
{"url": "http://www.focus-news.net/news/2017/06/26/2409042/vitseprezidentat-iliyana-yotova-shte-uchastva-v-obshtestvena-diskusiya-na-tema-chudesata-na-kalofer-novi-vazmozhnosti-za-razvitie-na-kulturno-istoricheski-turizam-v-regiona.html", "text": "На 27 юни, вторник, в град Калофер вицепрезидентът Илияна Йотова ще участва в обществена дискусия на тема „Чудесата на Калофер, съобщиха от прессекретариата на държавния глава. Нови възможности за развитие на културно-исторически туризъм в региона“. Инициативата е част от Националната кампания „Чудесата на България 2017“, организирана от в. „Стандарт“ под патронажа на вицепрезидента. Дискусията ще се състои в Младежки дом – Калофер.", "date": "2017-06-26", "title": "Вицепрезидентът Илияна Йотова ще участва в обществена дискусия на тема „Чудесата на Калофер. Нови възможности за развитие на културно-исторически туризъм в региона“"}
{"url": "http://www.focus-news.net/news/2017/06/26/2409040/meta-makedoniya-yohanes-han-pohvali-zoran-zaev-za-pokazanite-liderski-kachestva-i-podadenata-raka-na-sasedite.html", "text": "Еврокомисарят за политиката за съседство и преговорите за разширяване Йоханес Хан похвали министър-председателя на Македония Зоран Заев за показаните от него лидерски качества и подадената ръка към съседите, предава МЕТА. Това написа Хан в социалната мрежа „Туитър“ след разговора си с премиера. \r\n„Хубаво е да се срещна с министър-председтеля Зоран Заев тук в Скопие! Македония обърна нова страницата и създаде предпоставки за нова динамика от реформи в името на гражданите“, подчерта еврокомисарят. \r\nСлед личната си среща със Заев и с делегацията на правителството Хан се включи в тематична сесия, на която бяха обсъдени  приоритетните реформи. След сесията Заев и Хан ще дадат съвместна пресконференция.  Мария Динкова", "date": "2017-06-26", "title": "МЕТА (Македония): Йоханес Хан похвали Зоран Заев за показаните лидерски качества и подадената ръка на съседите"}
{"url": "http://www.focus-news.net/news/2017/06/26/2409043/vitsepremierat-valeri-simeonov-v-momenta-slanchev-bryag-e-edin-haos-i-tryabva-da-se-vavede-red.html", "text": "В момента „Слънчев бряг“ е един хаос и трябва да се въведе ред. Това каза вицепремиерът Валери Симеонов в предаването \"Тази сутрин\" по бТВ. „Смятам, че ще успеем да спрем т.нар. \"алкохолни обиколки\", защото има ясно разбиране, че те не носят някакви особени приходи и като цяло са в сферата на сивата икономика. Те плащат еднократно на туроператора, след като пристигнат или по някакъв друг начин, събират се на определено място и тръгват да обикалят по заведения, където никой не им издава касов бон за това, което пият“, посочи Симеонов. Според него при тази договорка между туроператорите и заведенията няма фактури и плащания. „И по тази причина рискът от менте алкохол е много голям, въпреки, че до момента, слава Богу, нямаме такъв случай, но една \"Якоруда\" на \"Слънчев бряг\" като нищо може да се повтори с всичките последици за туризма“, каза той. По думите му ръководството на „Слънчев бряг“ АД прави договори с туроператорите, като им дава правото да водят тези огромни групи от 150-200 човека, като за 150 човека таксата за извършването на тази обиколка, която плащат на държавата е 50 лв., а за 200 човека е 75 лева общо. „По тази причина, след като направихме разговори с ръководството на АД-то, прецени се, че България и АД-то няма особена печалба а това, а рисковете, хаусът и нарушенията са многократно по-големи. Създават много негативен образ на българския туризъм“, допълни вицепремиерът. Според него на всички е ясно, че „Слънчев бряг“ си е изградил една слава на до голяма степен на алкохолна дестинация и купонджийска туристическа дестинация. „Лошо няма в това. Който е решил да се възползва от това, че алкохолът в България е много по-евтин, отколкото в останалите държави на Европа, той ще се възползва. Който иска да се напие, ще се напие. Няма да се прекъсне този стремеж към бързото опияняване и по този начин да мине цялата смяна, но поне да не пречат на тези, които са дошли заради морето“, коментира Симеонов. „Моята болка и кауза е шумът. Установихме, че вече са започнали проверките. За 6 дни има съставени 11 акта за наказание от полицията, което е добра новина. Започва да се прилага споразумението, което сме подписали с институциите“, съобщи той. Вицепремиерът предупреди, че цели кланове джебчии от северна България са се насочили към „Слънчев бряг“. „Много са се усъвършенствали и вече работят с техника за термонаблюдение. „Слънчев бряг“ е най-нарицателният пример за това какъв точно туризъм не трябва да прави България“, каза той. Във връзка с т.нар. ограда по границата, Симеонов коментира, че България може да се гордее с това съоръжение. „То е на много високо инженерно ниво. Не навсякъде има камери. Точно затова са тези 320 млн. лв., с които сега ще бъдат сложени камери“, допълни вицепремиерът.", "date": "2017-06-26", "title": "Вицепремиерът Валери Симеонов: В момента „Слънчев бряг“ е един хаос и трябва да се въведе ред"}
{"url": "http://www.focus-news.net/news/2017/06/26/2409031/deputati-ot-gerb-stara-zagora-pametnikat-na-buzludzha-e-na-horata-na-balgariya.html", "text": "Паметникът на Бузлуджа не може да бъде третиран като собственост на БСП, само защото идеологията на тази партия до ден днешен не се е променила. Това заяви народният представител от ГЕРБ Маноил Манев, който заедно с депутатите Борис Кърчев и Радостин Танев участва в дискусия за бъдещето на монумента в Казанлък, съобщиха от пресцентъра на ГЕРБ. Форумът „Бузлуджа – перспективи и проекти“ бе организиран по инициатива на кмета на града Галина Стоянова. В него се включиха Областният управител на Стара Загора Гергана Микова, народни представители от ГЕРБ, ДПС и Обединени патриоти, архитект Дора Иванова, председателят на Общински съвет - Казанлък Николай Златанов, както и общински съветници. Участие отказаха всички депутати от БСП от 27-ми Избирателен район, както и представителите им в местния парламент в Казанлък.  \r\n„Паметникът на Бузлуджа е на хората на България“, подчерта Маноил Манев. Навремето той е изграден с дарения, това е факт доказан с документи. Не може да има две мнения по въпроса, че той трябва да остане свободен за всеки, който иска да го посети“. Според депутата от ГЕРБ е странно, като юридически казус, една политическа партия да кандидатства за придобиването на дълготраен материален актив, тъй като става въпрос за обект струващ изключително много средства. От друга страна политическата партия е юридическо лице, което взема колективни решения. „Ние до сега не сме видели и не сме чули БСП да вземе колективно решение на свой форум за този политически или икономически акт“, каза още Маноил Манев. \r\nСпоред народния представител Борис Кърчев, е изключително важно паметникът да скъса веднъж завинаги с идеологическата страна и да стане чисто архитектурен паметник на културата. Той трябва да е собственост на държавата или на Община Казанлък, която многократно е заявявала своето желание да го стопанисва.  \r\n„Днес на тази дискусия трябваше да сме всички 11 народни представители от областта. Тук присъстващите, заставаме твърдо зад Община Казанлък и кмета Галина Стоянова, зад областния управител Гергана Микова, за да можем ясно да представим пред Министерски съвет изразената позиция“, подчерта народният представител Радостин Танев. Според него паметникът привлича не само българи, но и чужденци, в това число е част и от хитови филмови продукции.  \r\n„В тази дискусия се обединяваме всички, че паметника Бузлуджа трябва да бъде консервиран, реставриран и социализиран“, подчерта Галина Стоянова. „Ние като местна власт обаче държим да отбележим, че този паметник не сме го искали формално, така както го направиха някои политически субекти. Знаем, че поредицата от представители на държавата - всички областни управители до сега, включително и г-жа Микова, са отправяли писмено искане до БСП като политическа партия, чрез покани, да стопанисват паметника“. Според кмета на Казанлък общината може да декларира, че ще се наеме и с тази инициатива стига да отговори на общественото желание, а то е паметникът да е национален, да се консервира и реставрира.", "date": "2017-06-26", "title": "Депутати от ГЕРБ – Стара Загора: Паметникът на Бузлуджа е на хората на България"}
{"url": "http://www.focus-news.net/news/2017/06/26/2409045/upravlyavashtiyat-organ-na-oprr-vazlozhi-na-obshtina-kyustendil-i-mezhdinnoto-zveno-da-napravyat-proverka-na-proekt-za-blagoustroyavane-na-gradskata-sreda.html", "text": "Управляващият орган на Оперативна програма „Региони в растеж“ 2014 – 2020 изиска от Община Кюстендил и Междинното звено да извършат пълна проверка на подготовката и изпълнението на инвестиционния проект „Благоустрояване на градската среда в град Кюстендил“. Това съобщиха от пресцентъра на МРРБ.\r\nПоводът за нея е получен писмен сигнал от гражданска инициатива „Спаси Кюстендил“ за премахване на по-голям брой здрави дървета спрямо декларираните  в одобрено проектно предложение на Община Кюстендил, както и съмнения за спазването на изискванията за публичност и комуникация по договора за предоставяне на безвъзмездна финансова помощ по проекта. \r\nОт утре – 27 юни, ще бъде в ход и разпоредена на Управляващия орган на програмата проверка на място относно обектите на интервенция с оглед на описаните в сигнала обстоятелства. \r\nАдминистративният договор за предоставяне на безвъзмездна финансова помощ „Благоустрояване на градската среда в град Кюстендил“ е сключен между Управляващия орган на ОПРР и общината на 07.12.2016 година. В рамките на проекта се предвиждат дейности по благоустрояване на паркова зона - парк \"Галерията\", обновяване на физическата среда по поречието на река Банщица, изграждане на улица и парцел за озеленяване в квартал 270 на Кюстендил. Дейностите по него трябва да приключат 07.09.2018 г., като размерът на предоставената БФП възлиза на 4 688 751,23 лв.", "date": "2017-06-26", "title": "Управляващият орган на ОПРР възложи на Община Кюстендил и Междинното звено да направят проверка на проект за благоустрояване на градската среда"}
{"url": "http://www.focus-news.net/news/2017/06/26/2409033/galina-stoyanova-kmet-na-kazanlak-grizhata-za-sastoyanieto-na-pametnika-na-vrah-buzludzha-e-edna-aktsiya-koyato-obshtina-kazanlak-vodi-ot-mnogo-vreme.html", "text": "Грижата, безпокойството, алармирането за състоянието на паметника на връх Бузлуджа е една акция, която Община Казанлък води от много време, още от първия мандат на Общинския съвет и на мен като кмет. Това каза по време на среща дискусия \"Бузлуджа - перспективи и проекти\" кметът Галина Стоянова, предаде кореспондент на Радио „Фокус“. Кметът поясни, че през това време местната власт е правила много инициативи, някои общи с арх. Дора Иванова, чиято е идеята за реставрацията на паметника – изложби за Бузлуджа и представяне на нейни проекти в София и Прага, предизвикване на държавата в лицето на министър-председателя за това, че трябва да се вземат сериозни решения по въпроса. Стоянова припомни, че преди една година през юни, по време на Празника на розата, въпросът е поставен на премиера Борисов, който тогава разпореди Министерство на културата и Цветан Цветанов да се заемат с темата. Оттогава досега в Министерство на културата е проведена дискусия за статута на паметника, защото това е един монумент, който все още няма определен статут, но има такова искане към Националния институт за паметниците на културата. „По повод на това, дискусията, която направихме и участвахме и аз, и арх. Иванова, и арх. Георги Стоилов, архитектът на сградата на паметника, стана ясно, че онова, около което се обединяват всички, е, че паметникът трябва да бъде консервиран, реставриран и социализиран. Като местна власт държа да отбележа, че до момента не сме поискали стопанисването на този паметник формално, както направиха някои политически субекти, защото съществува Постановление на Министерски съвет от 2011г., което още не е влязло в сила. Поредица от представители на държавата - всички областни управители досега, включително и Гергана Микова, са отправяли писмено искане до БСП като политическа партия, поканена с това постановление да стопанисва паметника. И очакваме тяхното становище, затова и не сме направили такава стъпка. Като община сме готови да се нагърбим и с такава инициатива, стига да отговорим на общественото желание, а то е да се консервира и реставрира паметникът и в същото време да си остане национален паметник, който да обслужва всички желаещи да се запознаят с неговата история и перспектива“, каза Стоянова.\r\nТя заяви, че е крайно време паметникът да бъде съхранен. Да се консервира, да се социализира и да придобие надежден и сигурен начин за посещение. Стоянова каза, че Община Казанлък е готова да изрази желанието на гражданите, да помогне на държавата да стопанисва този паметник и ако е необходимо, ще се включва формално с решения на Общинския съвет: „Но за нас е важно паметникът да бъде консервиран.“\r\nСлавяна ГАЙДАРОВА", "date": "2017-06-26", "title": "Галина Стоянова, кмет на Казанлък: Грижата за състоянието на паметника на връх Бузлуджа е една акция, която Община Казанлък води от много време"}
{"url": "http://www.focus-news.net/news/2017/06/26/2409026/rakovodstvoto-na-mvr-shte-provede-sreshta-s-predstaviteli-na-sindikalnite-organizatsii-na-29-yuni.html", "text": "Ръководството на МВР ще проведе среща с представители на синдикалните организации на 29 юни, съобщиха от пресцентъра на министерството. Участие в заседанието на Съвета за социално партньорство ще вземе министър Валентин Радев. По време на срещата ще бъде обсъден въпросът за предоставянето на униформено облекло и възможността за изплащане на паричната му равностойност. Ще бъдат дискутирани и начините за преодоляване на съществуващите към момента разлики в заплащането на служителите след влизането в сила от 1 февруари 2017 г. на Закона за изменение и допълнение на ЗМВР.", "date": "2017-06-26", "title": "Ръководството на МВР ще проведе среща с представители на синдикалните организации на 29 юни"}
{"url": "http://www.focus-news.net/news/2017/06/26/2409041/dora-chausheva-sbornikat-s-dokladi-ot-natsionalnata-nauchna-konferentsiya-za-vasil-levski-i-shte-ostavi-trayna-sleda-za-badeshtite-pokoleniya-mladi-izsledovateli.html", "text": "Сборникът с доклади на всички участници в Национална научна конференция: „Васил Левски и Вътрешната революционна организация в борбата за национално освобождение“ ще остави трайна следа в библиотеките за бъдещите поколения млади изследователи. Това каза пред Радио „Фокус“ директорът на Националния музей „Васил Левски“ в Карлово Дора Чаушева. „Имаше млади колеги, които регистрират своите първи участия в подобни научни конференции. Това е един добър знак за по-нататъшното изследване на националния ни герой Васил Левски в различни аспекти на неговото дело, на неговата революционна дейност, на онова идейно, епистоларно наследство“, обясни Дора Чаушева. Тя обърна внимание, че честванията по случай 180-годишнината от рождението на Левски съвсем не приключват с Националната научна конференция в Карлово. По думите ѝ на 1 и 2 юли предстои песенен фестивал, в който за първа година ще бъде поставен акцент върху създаването на нова песен за Апостола.", "date": "2017-06-26", "title": "Дора Чаушева: Сборникът с доклади от Националната научна конференция за Васил Левски и ще остави трайна следа за бъдещите поколения млади изследователи"}
{"url": "http://www.focus-news.net/news/2017/06/26/2409044/suni-danadzha-organizator-zona-balgariya-beshe-pilotna-za-yunskoto-izdanie-na-sofiya-disha-i-v-neya-predstavihme-malka-chast-ot-balgarskite-zanayati.html", "text": "Зона „България“ беше пилотна за юнското издание на \"София диша\" и в нея представихме малка част от българските занаяти.  Това каза Суни Данаджъ, организатор и изпълнителен директор на Фондация „София диша“ в интервю за Агенция „Фокус“ във връзка с едноимен фестивала за градска култура „София диша“. Данаджъ посочи, че тази година през юни зоните на „София диша“ са били разделени на 6: детска, творческа, базарна, зона „България“, спортна зона и релакс зона. „Те са тематични и сами по себе си подсказват какво се случва в тях. В детската имаше различни ателиета за деца, работилници за програмиране, за изработване на дървени предмети. Радио „Фемили“ забавляваха децата с детски песни. В базарна зона хората можеха да се запознаят със създателите на различни продукти и при желание да си закупят нещо“, коментира тя. Данаджъ поясни, че в творческа зона хората са имали възможност да видят Георги Господинов и Теодор Ушев. „Музикалната сцена беше изключително интересна. Завършихме тематично с Котарашки и неговата банда. По-рано чухме топ The Top Stoppers, Innerglow, Точка БГ, в събота завършихме с „Остава“, млади банди като VICK, Wet Pebbles. Като цяло идеята ни е да подпомагаме развитието на тези артисти, защото те имат нужда от сцена и изява. Това е и нашата мисия във фондацията чрез фестивала да им даваме такава възможност. Всеки артист трябва да показва това, което може пред публика, за да бъде конкурентоспособен на българска и европейска сцена“, заяви организаторът на фестивала. Суни Данаджъ поясни, че от „София диша“ през август искат да изненадат хората със силна програма с нови артисти. „Искаме да запознаем публиката ни с колкото се може по-добри артисти от сферата на музикалната сцена, театралните и визуални изкуства. Искаме да обогатим и детската зона с още повече ателиета, тъй като има изключително много деца. Като цяло искаме да представяме проекти, които са доказателство, че българската съвременна култура се развива и то на много високо ниво. Това дава възможност да се покаже смисленото лице на нашата култура“, поясни Данаджъ. \r\nДеница КИТАНОВА", "date": "2017-06-26", "title": "Суни Данаджъ, организатор: Зона „България“ беше пилотна за юнското издание на \"София диша\" и в нея представихме малка част от българските занаяти"}
{"url": "http://www.focus-news.net/news/2017/06/26/2409046/yohanes-han-vsichki-otgovorni-aktyori-tryabva-da-se-kontsentrirat-varhu-predstoyashtite-zadachi.html", "text": "По време на съвместната пресконференция с македонския премиер Зоран Заев еврокомисарят за политиката за съседство и преговорите за разширяване Йоханес Хан заяви, че сега всички трябва да се концентрират върху предстоящите задачи, предава МИА. Хан допълни: „Всички отговорни актьори и тук аз включвам опозицията и съдебната система и другите институции трябва да работят за създаването на модерно общество, което ще допринесе за просперитета на всички граждани независимо от техния произход“. \r\nОсвен това еврокомисарят обяви, че във вторник ще пристигне Райнхард Прибе с екип от експерти, който ще помогне за спешните реформи,  чието прилагане е важно не само, за да бъде зарадван ЕС, но и за да се подобрят условията на живот на гражданите в страната. Също така Хан отбеляза, че в сряда в Македония ще пристигне делегация от европейската дирекцията „Разширяване“. \r\nХан коментира позитивните стъпки, предприети от правителство във връзка с посещенията в България и Гърция, тъй като  според него установяването на добри отношения със съседите е изключително важно.  Мария Динкова", "date": "2017-06-26", "title": "Йоханес Хан: Всички отговорни актьори трябва да се концентрират върху предстоящите задачи"}
{"url": "http://www.focus-news.net/news/2017/06/26/2409048/ministar-lilyana-pavlova-osvobodi-direktora-na-ndk-miroslav-borshosh.html", "text": "С протокол на едноличния собственик на капитала на \"Национален дворец на културата - Конгресен център София\" ЕАД министър Лиляна Павлова днес освободи от длъжност изпълнителния директор и член на борда на НДК Мирослав Боршош. Променен е и съставът на Съвета на директорите на НДК. Това съобщиха от пресцентъра на Министерство за Българското председателство на Съвета на Европейския съюз 2018.\r\nВ момента се провежда заседание на новия Съвет на директорите. За негов председател ще бъде избрана Таня Милева, а за изпълнителен директор на НДК – Борислав Велков, досегашен председател на Съвета на директорите.\r\nМотивите за смяната са, че е налице системно неизпълнение на указания, дадени от страна на едноличния собственик на капитала, както и системно неизпълнение на решения на Съвета на директорите. Също така действията на досегашния изпълнителен директор поставят под съмнение както доброто финансово управление на дружеството, така и е застрашено изпълнението на всички дейности по привеждането на сградата на НДК за нуждите на Председателството. \r\nТаня Милева е началник на кабинета на министъра за Българското председателство на Съвета на Европейския съюз 2018 г. Тя е магистър по право от Софийския университет „Св. Климент Охридски“, хоноруван преподавател по гражданско, търговско, трудово и осигурително право в СУ „Св. Климент Охридски“, автор на учебната дисциплина „Законодателни основи на консултантската и посредническата дейност”. Има специализации по инструменти за финансов инженеринг и европейска интеграция и европейско право. В периода 2002 – 2013 г. е била държавен служител в дирекции „Държавно юристконсулство“ и „Национален фонд“ в Министерство на финансите. В периодите 2011 – 2013 г. и 2014 – 2017 г. е била началник на кабинета на министъра на регионалното развитие и благоустройството.\r\nНовият изпълнителен директор на НДК Борислав Велков от 2011 г. професионално участва в изграждането, развитието, оперативното и стратегическото управление на водещите спортни, развлекателни и културни инфраструктури в България. През 2011 г. след откриването на \"Арена Армеец София\" се присъединява към управленския екип на залата като заместник-ръководител, отговорен за екипа, маркетинга, рекламата и организацията на събития. През 2012 г. специализира в EVMI (European venue management institute, базиран в Лондон и Франкфурт) изграждане, оперативно и стратегическо управление на зали, стадиони, конгресни и интегрирани инфраструктури. През 2013 г. става главен консултант по изграждането на „Арена Русе“, а по-късно и поема поста на главен мениджър на залата. Основател е на Асоциацията за насърчаване и развитие на спортната и развлекателна инфраструктура в България. Борислав Велков е оказвал експертна помощ при изграждането на „Арена Бургас“ (в строеж), „Арена Колодрум“ - Пловдив, Софийската филхармония и др. От 2011 г. досега е участвал пряко в организацията на повече от 200 събития от различен характер, много от които от висок международен ранг – международни конгресни, културни и фестивални прояви, световни и европейски спортни първенства. \r\nПровеждал е обучения и специализации в Ню Йорк, Мадрид, Дъблин, Лондон по различни процеси от управлението на конгресни, културни, развлекателни и спортни инфраструктури.\r\nОт 26.05.2017 г. Борислав Велков е председател на експертно-консултативния съвет по управлението, наблюдението и контрола на дейностите по проектиране, преустройство и адаптация на основната сграда на НДК, създаден със заповед на Министъра за Българското председателство на ЕС през 2018 г.", "date": "2017-06-26", "title": "Министър Лиляна Павлова освободи директора на НДК Мирослав Боршош"}
{"url": "http://www.focus-news.net/news/2017/06/26/2409049/sport-novak-dzhokovich-nauchi-imeto-na-parviya-si-sapernik-na-tenis-turnira-v-iystbarn.html", "text": "На втория кръг от тенис турнира в Ийстбърн сърбинът Новак Джокович ще се изправи срещу канадеца Васек Поспишил, който днес победи Иржи Весел от Чехия с 6:3, 6:4\r\nПри срещите им Джокович води с 4:0, като последният път, когато двамата играха заедно в Шанхай през 2016г., сърбинът надделя с 6:4, 6:4.", "date": "2017-06-26", "title": "Спорт: Новак Джокович научи името на първия си съперник на тенис турнира в Ийстбърн"}
{"url": "http://www.focus-news.net/news/2017/06/26/2409050/predstoyashti-sabitiya-v-stranata-za-27-yuni-agentsiya-fokus.html", "text": "***\r\nДържавният глава Румен Радев ще посети Горна Оряховица. Той ще разгледа най-големия комплекс в България за производство на хранителни продукти „Захарни заводи“. По-късно Румен Радев ще проведе работна среща с кмета на община Горна Оряховица инж. Добромир Стойков Добрев, а след това на на площад „Алеко“ в Свищов държавният глава ще присъства на тържествената заря-проверка по повод 140 години от освобождението на града. Той ще произнесе тържествено слово, след което ще се проведе илюминация и стрелба със стрелково оръжие в памет на падналите за свободата на град Свищов.  \r\n***\r\nОт 10.30 часа в град Калофер вицепрезидентът Илияна Йотова ще участва в обществена дискусия на тема „Чудесата на Калофер.\r\n***\r\nОт 9.00 часа в София Хотел Балкан министърът на туризма Николина Ангелкова ще присъства на официалната церемония по откриването на Втория международен семинар „По Западния път на коприната“.  \r\n***\r\nОт 09.00 часа в хотел „Сенс“ ще се проведе Деветото заседание на Комитета за наблюдение (КН) на Оперативна програма „Региони в растеж” 2014-2020. В заседанието ще участват министърът на регионалното развити и благоустройството Николай Нанков, заместник-министърът и ръководител на Управляващия орган на ОПРР Деница Николова, членовете на КН и представители на Европейската комисия.  \r\n***\r\nОт 11.00 часа в Централния офис на Камарата на строителите в България ще се проведе кръгла маса „Възможности за намаляване на административната тежест в строително-инвестиционния процес“. Във форума ще вземат участие министърът на регионалното развитие и благоустройството Николай Нанков, главният архитект на Столичната община арх. Здравко Здравков и др. \r\n***\r\nОт 09.00 часа на паркинга на търговския комплекс на бул. „Ботевградско шосе“, преди АМ „Хемус“, ще се състои национална среща на автошколите и авто инструктурите от цяла страна под надслов „Ние не сме корумпирани“. \r\n***\r\nОт 09.00 часа в „София хотел Балкан“ ще се състои конференция на тема „Фалшиви новини, пропаганда и геополитика\".\r\n***\r\nОт 09.30 часа 31 състав на СГС  ще гледа делото срещу Димитър Димов (чл. 78А, чл. 325 ал.1 НК по реда на чл.375 НПК).\r\n***\r\nОт 10.00 часа във Френски институт в България ще се проведе четвъртият семинар, част от конкурс „ЕКООБЩИНА“, на тема „Подобряване на енергийната ефективност на обществените и жилищните сгради”.\r\n***\r\nОт 10.00 часа в зала „Мусала 1“ в хотел „Хилтън“ ще се проведе пресконференция, на която ще бъде представено германо-американско предложение за съвместна разработка и производство в България на нова бронирана бойна машина. \r\n***\r\nОт 10.00 часа в Специализирания наказателен съд ще се гледа делото срещу Х. Манукян, Пламен Т., М. Василев и др. за образуване и ръководене на организирана престъпна група. \r\n***\r\nОт 11.00 часа в Специализирания наказателен съд ще се гледа делото срещу  Валентин к. и Красимир Й. за образуване и ръководене на организирана престъпна група.\r\n***\r\nОт 11.00 часа в Националния исторически музей (НИМ) ще бъде открита изложбата „Гравирани медни съдове от колекцията на Дикран Балабанян“, която представя откупени през 2017 г. от НИМ етнографски материали.\r\n***\r\nОт 15.00 часа в постоянната приемна на ул. „Леге“ №10, етаж 1, народният представител от „БСП за България“ Михаил Христов и общинският съветник Владимир Даневще проведат приемна за граждани.\r\n***\r\nОт 15.00 до 17.00 часа на ул. „Леге\" №10, общинският съветник от БСП Владимир Данев и народният представител от БСП Михаил Христов ще имат приемен ден. \r\n***\r\nОт 16.00 часа в пленарната зала на Народното събрание председателят на Народното събрание Димитър Главчев ще наградите на лекарите, отличени в тазгодишното издание на инициативата „Лекарите, на които вярваме”.\r\n***\r\nОт 16.30 часа в Големия салон на Института, Институтът за исторически изследвания - БАН организира по повод 180-годишнината от рождението на Васил Левски семинар на тема „Актуални проблеми на историята и историографията”.\r\n***\r\nОт 18.00 часа ще се проведе протест за запазване и възстановяване на паметника 1300 години България. След 19:30 за кратко ще бъде блокирано движението на бул. „Патриарх Евтимий“ и „Витошка“.\r\n***\r\nОт 18.30 часа  в Борисовата градина ще се състои концерт на Представителния духов оркестър при Академията на МВР.\r\n***\r\nОт 18.30 часа в кино „Евро Синема“ ще се състои премиера н филма „Авиаторът“. Входът е свободен. \r\n***\r\nОт 19.00 часа в клуб „Перото“ ще бъде представена Стихосбирката „Поетът от стъкло“ на колумбийския поет Армандо Ромеро в превод на Ирен Иванчева и Кирил Мерджански.\r\n***\r\nОт 11.00 ч. в 305 зала в Община Асеновград ще се проведе пресконференция със заместник-кмет инж. Мария Вълканова, директор Дирекция \"Хуманитарни дейности\" Величка Стойчева и главен експерт дейност \"Младежки дейности и спорт\" Георги Златев.\r\n***\r\nНа стадиона в Балчик ще се проведе турнир по футбол за деца и ветерани.\r\n***\r\nОт 09.00 часа в сградата на Дома на нефтохимика Общинският съвет-Бургас ще проведе редовното си заседание.\r\n***\r\nОт 09.00 часа в сградата на областната структура на \"БСП за България\" (ул. \"Фердинандова\" 60) народният представител Тодор Байчев организира приемна за граждани.\r\n***\r\nОт 10.00 часа в зала \"Петя Дубарова\" на КЦ \"Морско казино\" ще се открие националният конкурс \"Аз имам дарба\".\r\n***\r\nОт 11.00 часа в хотел „Бижу“ ще се проведе заключителна пресконференция за изпълнението на проекта „За децата на Бургас с любов“. \r\n***\r\nОт 13.30 часа в Конферентната зала на хотел \"Приморец\" ще се открие регионалният семинар на заинтересованите страни по проект \"Регионално и транспортно развитие на региона Дунав - Черно море към транснационален и многопристанищен регион - портал към Каспийския регион и Далечния изток\".\r\n***\r\nОт 13.30 часа в Етнографския музей ще бъде открита изложба „Вотиви“.\r\n***\r\nОт 14.00 до 16.00 часа в офиса на ПП ГЕРБна ул. „Георги Бенковски” №, общинският съветник Людмила Колева ще има приемен ден. \r\n***\r\nОт 11.00 часа в Зала 302 ще се проведе Пресконференция за Международния реанакторски фестивал „Ежедневието на средновековен Търновград - Възходът на Цар Калоян”. \r\n***\r\nОт 19.00 часа в НЧ „Надежда 1869“  ще бъде представена„Любов в лудницата“ – театрална постановка от Емил Бонев. \r\n***\r\nОт 10.00 часа в сграда на Дирекция „Бюро по труда” ще се проведе пресконференция на представителите на Дирекция „Бюро по труда” – Видин, Дирекция „Инспекция по труда” – Видин и РД „Социално подпомагане” – Видин. \r\n***\r\nОт 19.00 часа в НЧ „Развитие 1869“ ще се състои „Споменът за утре“ – спектакъл на трупата на Нешка Робева с специалното участие на финалиста от „Гласът на България“ Христо Младенов.\r\n***\r\nОт 19.00 часа в камерна зала на ДКТ ще бъде представена постановката „Съвсем проста история“ от Марина Ладо.\r\n***\r\nОт 19.00 часа в градска концертна зала ще се състои Концерт на Симфониета Враца.\r\n***\r\nОт 10.00 до 12.00 часа в Регионална библиотека „Дора Габе“ – Интерактивна зала ще се състои летен детски клуб „Играй и учи“ за деца от 6 до 14 г. \r\n***\r\nОт 17.30 часа в Художествената галерия ще бъде открита изложба „Славянски мост“.\r\n***\r\nОт 19.00 часа на пл. „Свобода“ ще се състои концерт на Фолклорен ансамбъл „Кирилица“ и Танцов ансамбъл „Фантазия“. \r\n***\r\nОт 11.00 часа в сградата на Община Дупница ще се състои пресконференция по повод състоянието на общинската болница. \r\n***\r\nОт 10.30 часа в Младежки дом ще се проведе обществена дискусия на тема „Чудесата на Калофер. Нови възможности за развитие на култури-исторически туризъм в региона“.  \r\n***\r\nОт 13.00 часа в зала „В. Караиванов“ – Община Карлово ще се състои тържествено откриване на двудневен Национален ученически събор „С Левски в сърцето“, посветен на 180-тата годишнина от рождението на Апостола. От 17.00  часа ще се проведе шествие със знамена до паметника на Васил Левски. От 20.00  часа ще се състои Рок концерт на пл. „20-ти юли” Карлово. Съборът продължава и на 28 юни. \r\n ***\r\nОт 10.30 часа в сградата на Община Кюстендил ще се състои церемония по награждаването на Детския-юношески танцов ансамбъл „Кюстендилче”. \r\n***\r\nОт 14.00 часа в клуба на БТА ще се проведе пресконференция във връзка с разкриването на офис за правна помощ. \r\n***\r\nОт 9.30 часа, зала 1 Апелативният съд ще гледа за втори път делото срещу Ахмед Муса Ахмед. В първото заседание по делото съдът назначи съдебно-техническа, както и комплексна тюркологична, арабистка и теологическа експертиза. \r\n***\r\nОт 10.30 часа в Голяма конферентна зала на Дом на културата \"Борис Христов\"- \"София Мюзик Ентерпрайсис\" и Фондация \"Пловдив 2019\" Ви канят на пресконференция по повод предстоящото първо издание на фестивала Hills of Rock, част от програмата на \"Пловдив - Европейска столица на културата 2019. \r\n***\r\nОт 11.00 часа в Пресцентъра на БСП – Пловдив (ул. Кр. Пстухов 18) ще се проведе пресконференция на народния представител от „БСП за България” доц. д-р Георги Йорданов и общинския съветник от БСП в Пловдив Димитрина Вакрилова.\r\n***\r\nОт 16.00 до 18.00 часа в офиса на ПП ГЕРБ в район „Тракия”в блок 91, общинският съветник Иван Вичков, член на Постоянната комисия  „Здравеопазване и социални дейности”, ще има приемен ден за граждани. \r\n***\r\nОт 18.00 часа в зала „Княз Александър I“ на Историческия музей ще започне представянето на книгата „Ветровете ни мраморни“ на известния български писател Николай Табаков.\r\n***\r\nОт 11.00 часа до Братската могила в местността „Паметниците“ ще се проведе панахида в памет на загиналите войни в Руско-турската Освободителна война и церемония по полагане на венци и цветя.  Посланикът на Русия в България А. А. Макаров ще вземе участие в тържества, посветени на 140-годишнината от Освобождението на гр. Свищов. \r\n*** \r\nОт 10.00 часа в зала 203 в общината ще се проведе брифинг относно ремонт детските и спортните площадки в Шумен и обезпечеността им с камери за видеонаблюдение.", "date": "2017-06-26", "title": "Предстоящи събития в страната за 27 юни (Агенция „Фокус)"}
{"url": "http://www.focus-news.net/news/2017/06/26/2409052/mevlyut-chavushoglu-bazata-na-turtsiya-v-katar-garantira-sigurnostta-v-regiona.html", "text": "Целта на създаването на турската военна база в Катар гарантира сигурността на всички страни от Персийския залив, заяви министърът на външните работи на Турция Мевлют Чавушоглу, предава Anadolu Agency . \r\n„Всички играчи в региона трябва ясно да разберат, че Турция не е страна, на която може да се оказва натиск“, подчерта министърът. \r\n„Ако условията към Доха включват искането за затваряне на военната база на Турция в Катар, то Анкара несъмнено трябва да каже своето ясно „Не“! Подобно искане е грубо нарушване на суверенитета на Катар и  Турция“, подчерта Чавушоглу. Мария Динкова", "date": "2017-06-26", "title": "Мевлют Чавушоглу: Базата на Турция в Катар гарантира сигурността в региона"}
{"url": "http://www.focus-news.net/news/2017/06/26/2409047/mladezhi-ot-smolyan-i-kardzhali-otbelyazaha-mezhdunarodniya-den-za-borba-s-narkomaniite-i-nelegalniya-trafik-s-narkotitsi.html", "text": "Доброволците от Превантивно-информационните центрове (ПИЦ) по наркотични вещества към  общините Смолян и Кърджали обмениха добри практики по метода „Връстници обучават връстници”, съобщиха от пресцентъра на Община Смолян. Дейностите сред младите хора са свързани с повишаване нивото на здравни знания, умения и нагласи за недопускане и редуциране употребата на наркотични вещества под всякаква форма с цел опазване живота и здравето им. Тийнейджърите са категорични, че е добре в училище да има часове, в които да се разговаря открито по въпросите, свързани с употребата на дрога.\r\nПоканата за тази среща на нашите доброволци беше отправена от ПИЦ – Кърджали. Тя започна със запознанство и премина през много игри свързани с наркотиците, показване на много знания и желание да продължат да се занимават с тази дейност. \r\nПроявата е посветена на 26 юни, когато се отбелязва Международния ден за борба с наркоманиите и нелегалния трафик с наркотици. Тази година темата е „Първо слушайте!“.\r\nНаркоманията става все по масово явление. Тя унищожава щастието и живота на милиони хора по цял свят и всяка година взема значителен брой жертви. Това е болест, която трябва да бъде излекувана още преди да е започнала и чиито лекари сме всички ние.\r\nДатата 26 юни е ден, за да напомни на страните членуващи в ООН – да се създаде международно общество без наркотици. С отбелязването му се привлича вниманието на хората върху сериозността на проблема. Всеки трябва да бъде информиран, за да може да помисли с какво може да помогне на децата и подрастващите да се предпазят или преодолеят този проблем.", "date": "2017-06-26", "title": "Младежи от Смолян и Кърджали отбелязаха Международния ден за борба с наркоманиите и нелегалния трафик с наркотици"}
{"url": "http://www.focus-news.net/news/2017/06/26/2409054/vratsa-zapochvat-remonti-po-ulitsite-ivanka-boteva-i-boris-kotsev.html", "text": "На две улици във Враца стартират строително-ремонтни дейности по „Интегриран проект за воден цикъл на град Враца“ - фаза II. Поради тази причина ще бъде временно ограничено движението на два възлови булеварда в града, съобщиха от пресцентъра на Община Враца.\r\nЗа времето от 28 юни до 1 юли на ул. „Иванка Ботева“ започват належащи ремонти. В този период ще бъде въведено ограничение на пътното движение в участъка от бул. „Христо Ботев“ до ул. „Стоян Кялъчев“.\r\nВременна организация на движението ще бъде въведена от 28 юни до 16 юли в участъка от бул. „Христо Ботев“ до бул. „Васил Кънчов“. Причината за ограниченото движение в този район е стартирането на ремонтни дейности по Главен колектор IV по ул. „Борис Коцев“.\r\nВъв връзка с предстоящите ремонтни дейности, фирмата – изпълнител „Понсстройинженеринг“ АД е разлепила уведомления, с цел да се запознаят живущите в тези части на града с предстоящата временна организация на движение. Също така фирмата ще постави и съответната вертикална сигнализация за организация на пътното движение.\r\nДвижението на моторни - превозни средства ще се нормализира незабавно след приключване на ремонтните дейности.", "date": "2017-06-26", "title": "Враца: Започват ремонти по улиците „Иванка Ботева“ и „Борис Коцев“"}
{"url": "http://www.focus-news.net/news/2017/06/26/2409071/inzh-sashko-kamenov-rdg-berkovitsa-100-hektara-s-nasazhdeniya-ot-byal-bor-sa-napadnati-ot-varhov-koroyad.html", "text": "100 хектара с насаждения от бял бор са нападнати от върхов корояд, каза за Радио „Фокус” – Видин инж.Сашко Каменов директор на Регионална дирекция по горите – Берковица, стопанисваща горския фонд на територията на областите Монтана, Враца и Видин. Той посочи, че мерките срещу него са своевременно усвояване на дървесината и изнасянето й извън горските територии, за да не се разпространява болестта. „Това са едни жълти петна по боровете и този кръг се разширява. Налага се да се дават разрешения за сеч на тези заболели гори”, каза инж. Каменов. Той припомни че горите във Видинска област бяха изключително тежко засегнати преди три години от обледяване през зимата, довело до прекършване на дърветата на огромни територии. „Предимно са пострадали иглолистните насаждения в Чупренския балкан и горски площи край Белоградчик. 200 000 куб.м. дървесина бе засегната при инвентаризацията на щетите и до сега е усвоена около 70% от тази дървесина. До края на тази година се очаква да бъде усвоена и останалата дървесина”, обясни директорът на Регионална дирекция по горите инж. Каменов. 9% заемат иглолистините гори, които са изкуствено създадени и пострадаха най-много при обледяването в края на 2014 година на територията на дирекцията. Общата площ на горските територии на територията на РДГ-Берковица е 249 633 хектара.\r\nАнна ЛОЗАНОВА", "date": "2017-06-26", "title": "Инж. Сашко Каменов, РДГ – Берковица: 100 хектара с насаждения от бял бор са нападнати от върхов корояд"}
{"url": "http://www.focus-news.net/news/2017/06/26/2409053/aktsenti-v-sutreshniya-blok-dobro-utro-balgariya-na-radio-fokus.html", "text": "Опасно горещо време в цялата страна. Какви са рисковете и как да се предпазим в жегата? Очакваме полезните съвети на Д-р Никола Николов от Дирекция \"Мениджмънт на бедствия\" към БЧК.\r\nКомисия в парламента ще проверява решението за избора на нов военен самолет. Какви могат да бъдат последиците от забавяне на преговорите и сделката на изтребителите и възможно ли е зад инвестициите в отбрана да стоят лобистки и бизнес интереси? Темата ще коментираме с генерал Чавдар Червенков, бивш ръководител на Военното разузнаване и бивш министър на вътрешните работи.\r\nСвищов отбелязва 140 години от своето освобождение. Историческите събития и как ще премине кулминацията на тържествата ще ни каже кметът на Свищов Генчо Генчев. \r\nЗаедно с колегите от Велико Търново ще се пренесем в традициите на българската сватба и Първия национален фолклорен събор \"Болярска среща“.\r\nТези и други теми от деня, актуална трафик информация и много приятна музика ви очаква във времето от 6 до 10 часа. Водещ е Албена Иванова.", "date": "2017-06-26", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/06/26/2409073/sport-parviyat-mach-na-tsvetana-pironkova-v-iystbarn-shte-bade-sreshtu-monika-nikulesku.html", "text": "Първият мач на Цветана Пиронкова на тенис турнира в Ийстбърн ще бъде срещу румънката Моника Никулеску. Срещата ще започне от 13 ч. българско време. Пиронкова и Никулеску имат общо 5 срещи помежду си, като румънката води с 3:2 победи. \r\nВъв вторник ще играят също така германката Анджелик Кербер срещу чехкинята Кристина Плишкова, както и сърбинът Новак Джокович срещу канадеца Васек Поспишил.", "date": "2017-06-26", "title": "Спорт: Първият мач на Цветана Пиронкова  в Ийстбърн ще бъде срещу Моника Никулеску"}
{"url": "http://www.focus-news.net/news/2017/06/26/2409076/predstoyashti-mezhdunarodni-sabitiya-za-27-yuni-agentsiya-fokus.html", "text": "***  Първият министър на Шотландия Никола Стърджън ще изнесе реч за Брекзита. \r\n***  Германският министър на външните работи Зигмар Габриел ще разговаря със своя ирански колега Мохамад Джавад Зариф относно ядрената сделка на Иран и кризата в Персийския залив. \r\n***  Министър-председателят на Индия Нарендра Моди ще посети Хага, където ще се срещне с премиера  и краля на Нидерландия. \r\n***  Президентът на Азербайджан Илхам Алиев ще разговаря с държавния глава на Чехия Анджей Дуда. \r\n***  Специалният съветник на генералния секретар на ООН Еспен Барт Ейде ще даде пресконференция в навечерието на възобновяването на преговорите за Кипър. \r\n*** Германският министър на икономиката Бригите Циприс ще се срещне със своя американски колега Уилбър Рос.\r\n***  Австрийският президент Александър Ван дер Белен ще разговаря с държавния глава на Чехия Милош Земан.", "date": "2017-06-26", "title": "Предстоящи международни събития за 27 юни /Агенция „Фокус“/:"}
{"url": "http://www.focus-news.net/news/2017/06/26/2409070/afp-sotsialdemokratat-mihay-tudose-e-predlozhen-za-nov-ministar-predsedatel-na-rumaniya.html", "text": "В понеделник досегашният румънски министър на икономиката Михай Тудосе беше определен за нов министър-председател на Румъния, предава AFP. \r\nТудосе, който е на 50 г., има 10 дни, за да получи вот на доверие за правителството и програмата си. Миналата сряда румънският парламент гласува вот на недоверие за правителството на министър-председателя Сорин Гриндяну, обвинявайки го в „забавяне“ при прилагането на реформите във втората най-бедна държава от Европейския съюз.  Мария Динкова", "date": "2017-06-26", "title": "AFP: Социалдемократът Михай Тудосе е предложен  за нов министър-председател на Румъния"}
{"url": "http://www.focus-news.net/news/2017/06/26/2409078/zoran-zaev-do-1-yuli-shte-bade-izgotvena-patna-karta-i-tya-shte-bade-vodeshta-pri-pregovori-za-chlenstvoto-v-es.html", "text": "Правителството на Македония работи по план, наречен „Пътна карта“, който трябва да бъде завършен до 1 юли и да включва всички реформи в ключовите области като върховенството на закона, професионалните държавни институции, независимите регулатори и свободата на пресата, предава МЕТА. Това заяви министър-председателят Зоран Заев по време на съвместната си пресконференция с еврокомисаря на политиката за съседство и преговорите за разширяване Йоханес Хан.  \r\n„Ние ще определим краткосрочни, средносрочни и дългосрочни цели за реформи, заради които ще настояваме Европейската комисия да премахне условността на препоръките за започването на предприсъединителните преговори през есента. През следващата година държавите членки на ЕС трябва да се фокусират върху насрочването на начална дата за предприсъединителните преговори между блока и Република Македония“, обясни Заев.  Мария Динкова", "date": "2017-06-26", "title": "Зоран Заев: До 1 юли ще бъде изготвена „Пътна карта“ и тя ще бъде водеща при преговори за членството в ЕС"}
{"url": "http://www.focus-news.net/news/2017/06/26/2409079/aleksandar-aleksandrov-sayuz-na-zarnoproizvoditelite-vidin-tsenata-na-pshenitsata-tazi-godina-shte-bade-po-visoka-zashtoto-prekite-zapasi-ot-hlebno-zarno-v-stranata-sa-niski.html", "text": "Цената на пшеницата тази година ще бъде по-висока защото преките запаси от хлебно зърно в страната са изключително ниски, каза за Радио „Фокус” – Видин Александър Александров, председател на Видинския съюз на зърнопроизводителите. Той посочи, че има договори за изкупуване на пшеницата „на зелено” на цена от 240 лв. до 250 лв. на тон. „Имаме вече и сключени договори за изкупуване на пшеницата през август на цена от 270 лв. на тон. Това е близо с 20 лв. на тон по-висока цена в сравнение с миналогодишната”, каза Александър Александров. Според него по време на жътвената кампания цената на пшеницата ще се задържи около 250 лв. до 260 лв. на тон. „Очаквам по-високи цени, защото тази година се изнесе много пшеница от страната. При нас влияние оказват големите износителки на пшеница – Украйна и Русия. Но през август цената на пшеницата ще бъде около 270 лв. до 280 лв. за тон”, заяви Александров.\r\nАнна ЛОЗАНОВА", "date": "2017-06-26", "title": "Александър Александров, Съюз на зърнопроизводителите – Видин: Цената на пшеницата тази година ще бъде по-висока, защото преките запаси от хлебно зърно в страната са ниски"}
{"url": "http://www.focus-news.net/news/2017/06/26/2409080/smolyan-zapochna-izlachvaneto-na-filma-za-momchil-yunak-na-momchilovata-krepost.html", "text": "Започна излъчването на филма за Момчил юнак на Момчиловата крепост, съобщиха за Радио „Фокус” – Смолян от Туристическия център. Първата прожекция за този сезон е излъчена в събота. Тази година излъчването на филма започна почти месец по-късно, тъй като досега метеорологичните условия не позволяваха това. Цената не е променяна от миналата година и е 4.00 лева на човек. Прожекциите се правят в събота вечер, след 21.00 часа, но при предварителна заявка от по-големи групи може да се излъчва и в друг ден от седмицата. Цените за вход на крепостта през деня също са като миналогодишните – 3.00 лева на човек, за пенсионери – 2.00 лв., , за семейство с едно или две деца – 8 лв. Предлагат се екскурзоводски услуги, които се заплащат допълнително. Таксата за ползване на екскурзовод е 5.00 лв.\r\nДаниела БОЙКОВА", "date": "2017-06-26", "title": "Смолян: Започна излъчването на филма за Момчил юнак на Момчиловата крепост"}
{"url": "http://www.focus-news.net/news/2017/06/26/2409082/sport-stadionat-v-ekaterinburg-na-koyto-shte-se-igrayat-machove-ot-svetovnoto-parvenstvo-po-futbol-prez-2018-g-e-pochti-zavarshen.html", "text": "Централният стадион на руския град Екатеринбург, на който през 2018 г. ще се провеждат мачове от Световното първенство по футбол, е готов на 75%, съобщиха местните власти, предава ТАСС. \r\nОчаква се работата по стадиона да бъде напълно завършена до декември тази година. \r\nСветовното първенство ще продължи от 14 юни до 15 юли 2018 г., като срещите ще се играят на общо 12 стадиона в цялата страна. В Екатеринбург ще се играят четири мача от груповия етап на състезанието.", "date": "2017-06-26", "title": "Спорт: Стадионът в Екатеринбург, на който ще се играят мачове от Световното първенство по футбол през 2018 г., е почти завършен"}
{"url": "http://www.focus-news.net/news/2017/06/26/2409051/gergana-mikova-oblasten-upravitel-na-stara-zagora-pametnikat-na-buzludzha-e-stroen-sas-sredstvata-i-usiliyata-na-tsyal-edin-narod-i-tryabva-da-obedinyava-natsiyata.html", "text": "Категорично смятам, че паметникът на връх Бузлуджа, като част от комплекса „Шипка – Бузлуджа“ трябва да обединява хората, каза в Казанлък по време на дискусия \"Бузлуджа - перспективи и проекти\" областният управител на Стара Загора Гергана Микова. Това предаде кореспондент на Радио „Фокус“. Тя бе категорична, че не трябва да има един паметник като този на Шипка, който обединява цял народ, независимо от политически, социални и други пристрастия и в същото време да има един монумент като Бузлуджа, който в момента разделя нацията: „Този паметник е строен със средствата и усилията на цял един народ и по тази причина той трябва да бъде паметник, който по подобие на Шипка да обединява нацията.“ Микова каза още, че Бузлуджа е и едно място, което освен като символ, чисто икономически би могло да изкарва средства за държавата или за Община Казанлък, защото тя също би могла да стопанисва и да управлява тази сграда. В този смисъл Микова поясни, че към този паметник и сега има интерес в Европа от чисто архитектурна гледна точка: „Той би могъл да се превърне в една обществена сграда, в която нека хората да кажат какво да има. Би могло част от него да остане история, да има конгресен център, а има и предложения една част да остане консервирана в този вид, в който е в момента, защото такъв интерес има от чужди и наши туроператори.“\r\nОбластният управител на Стара Загора поясни, че и в момента не малко хора изкарват средства и в сегашното състояние на паметника, само че той е в изключително лошо състояние и отговорност за това носи държавата в лицето на областния управител. В тази връзка Микова цитира случай от вчера, когато е имало опит за проникване в паметника. Охраната е заловила хора с алпинистко оборудване готови да се качат през отворите на чинията. „Не трябва така да продължават нещата. Това е едно място, което би могло да се превърне в притегателен център“, каза Микова.\r\nГергана Микова поясни, че към момента годишно поддръжката на паметника на Бузлуджа струва на Областна управа – Стара Загора близо 5-6 хиляди лв., като сумата включва таксите към Община Казанлък и охрана на паметника.\r\nСлавяна ГАЙДАРОВА", "date": "2017-06-26", "title": "Гергана Микова, областен управител на Стара Загора: Паметникът на Бузлуджа е строен със средствата и усилията на цял един народ и трябва да обединява нацията"}
{"url": "http://www.focus-news.net/news/2017/06/26/2409083/targovishte-zapochva-prehvarlyane-sobstvenostta-na-rannovizantiyskiya-i-srednovekoven-grad-misionis-na-obshtinata.html", "text": "Стартира процедура за издаване на акт за собственост на ранновизантийския и средновековен град Мисионис. Това съобщиха от Община Търговище. Тази седмица се очаква междуведомствена комисия да посети обекта, за да изготви предложение за промяна статута на археологическия обект и прехвърлянето му за стопанисване на Община Търговище. В комисията ще вземат участие експерти от Националния археологически институт с музей – БАН, Министерството на културата, Министерството на регионалното развитие и благоустройството, Областната администрация, Службата по геодезия, картография и кадастър – Търговище и Държавното горско стопанство. Главният архитект Дарина Димитрова ще представлява Община Търговище, а от името на Регионалния исторически музей ще участва археологът Ангел Конаклиев. Националният институт за недвижимо културно наследство ще бъде представляван от двама археолози, архитект и геодезист. Областният управител Митко Стайков също съдейства за решаване на ситуацията около собствеността на археологическия обект. Прехвърлянето му на Община Търговище ще позволи създаването на план за развитието и популяризирането на Мисионис. Въпреки ограниченията, археологическата дейност не е прекъсвана от 2003 г. Тя се финансира от бюджета на местната администрация и бизнесмени. За тази година от бюджета на Общината са предвидени 35 хил. лв. за продължаване на разкопките и проучвания.", "date": "2017-06-26", "title": "Търговище: Започва прехвърляне собствеността на ранновизантийския и средновековен град Мисионис на Общината"}
{"url": "http://www.focus-news.net/news/2017/06/26/2409072/gen-konstantin-popov-napravena-e-kompleksna-i-zadalbochena-otsenka-predi-kupuvaneto-na-iztrebitelya-za-stranata-ni.html", "text": "Направена е комплексна и задълбочена оценка преди купуването на изтребителя за страната ни. Това коментира в обзорното предаване „Това е България“ по Радио „Фокус“ генерал Константин Попов, председател на парламентарната комисия по отбрана. По думите му критериите, по които изтребителят е избран, са много, оценката е направена по методики и формули. \"Отчитат се факти като оперативната способност на самолета, продължителност на експлоатация, плащане и други\", каза още генерал Попов. Той коментира, че критериите „нов изтребител“ и „втора ръка изтребител“ са популистки. \r\n„Всъщност критериите са достатъчно много. Те са разпределени на нива. Всеки критерий е сума от много други критерии, които се оценяват по различни методики, формули с коефициенти за тежести и така нататък. В оценките всичко това е предвидено. Разделянето и елементаризирането на „нов“ и „стар“ надали е разговор между специалисти“, коментира Константин Попов.\r\nТой каза още, че e сключен договор между държави за това, което дава гаранции, че условията ще бъдат изпълнени.  Това е причината страната ни да не се обърне към компанията производител на F-16 за нов изтребител. По думите му няма защо парламентът да отлага решението върху другите два военни проекта – за купуването на двата нови кораба и бронираните машини. Според него може да се повдигне въпросът, защо от служебното правителство този проект беше движен ускорено, а другите два - не толкова.", "date": "2017-06-26", "title": "Ген. Константин Попов: Направена е комплексна и задълбочена оценка преди купуването на изтребителя за страната ни"}
{"url": "http://www.focus-news.net/news/2017/06/26/2409077/limitite-za-gorivo-na-patrulkite-otpadat-premierat-prizova-nezabavno-da-se-razpredelyat-10-mln-lv-za-letni-uniformi-na-politsaite-obzor.html", "text": "Премиерът Бойко Борисов обяви, че лимитите за гориво на патрулките ще отпаднат и призова незабавно да бъдат разпределени 10 млн. лв. за летни униформи на полицаите. Това стана ясно по време на Националното съвещание на МВР, което се проведе дни преди насрочените протести на служителите в системата. Борисов обаче уточни, че това решение категорично не е провокирано от синдикатите и протеста, а защото исканията са основателни. „Сега и една друга глупост – готови са им зимните униформи. Трябва веднага да се поправим. Имаш 10 млн. лв., незабавно ги раздай, стига законът да позволява, за летни униформи. Незабавно да им се изплатят парите, но не защото синдикатите са казали, Господ ми е свидетел, че първата ми работа беше да кажа, че искам да ги облека, да ги приготвим и правителството да покаже отношение към полицаите. Вие се мотахте, за да може сега синдикатите да кажат, че под натиск се е направило. Месец и половина се занимавам с това“, подчерта той. По думите му, ако трябва за сряда постановление да се измени, ще се измени. „И незабавно им давате парите на тези униформени да отидат и да си напазаруват каквото им трябва. Да ви облека ли сега със зимните дрехи да ви изкарам на улицата? Веднага парите, да отидат да си купят дреха, къс ръкав, лека дреха, да му е удобно да отиде да работи. Милиарди изплатихме, не искам за 10-15 млн. лв. въобще да става дума. Ако не стигнат 10 млн. лв., 15 млн. лв. ще им дадем. Колкото трябва ще им дадем. Тук имат основание. Пари има и всичко има, избутайте ги бързо“, категоричен бе премиерът. \r\nВъв връзка с битовата престъпност той подчерта, че не иска да чува, че няма пари за бензин или нафта. Борисов уточни, че е стигнал до извода, че не трябва да има лимит за горивата, но „разбира се, да не се мине до другата крайност да почнете да крадете бензина и нафтата. Средно 123 км минава на ден един патрул. Колкото пари допълнително изразходите, както направих с ин-витрото, директорите носят отговорност за маршрутите, ще ви го платя отгоре. Най-голямата сметка, която направих са още 4-5 млн. лв. на година“, добави премиерът. \r\nБорисов разкритикува МВР и по темата за административното обслужване. Той даде за пример това, че на едно и също гише се иска и лична карта, и акт за раждане. Премиерът обърна внимание на това, че МВР има 700 души изчислителен център и изрази учудване както толкова изчисляват те. „Откъде-накъде държавното електронно обслужване се занимава сега да прави връзката помежду ви с прокурора и с останалите дирекции?“, запита още той.\r\nГлавният прокурор Сотир Цацаров също разкритикува работата на МВР. Конкретен пример даде с „Икономическа полиция“, като заяви, че тя е изпаднала в пълна летаргия. По думите му слабите места са там, където съществуват, не само в областните дирекции на МВР, но и в прокурорските структури. Според него дирекциите могат да бъдат разделени на работещи и \"тихи\", но по същия начин могат да бъдат разделени и окръжните прокуратури. Според него има места, в които се работи изключително активно, като Бургас, София и Пловдив, и такива, в които цари пълна летаргия. „Примерите, които дадох, без да се сърдят колегите са Търговище и Силистра. Що се отнася до национално ниво, считам, че структурите на „Икономическа полиция” в състава на ГД „Национална полиция” са в същото състояние. Техните действия за противодействие, разследване на корупция, на икономически престъпления, в много случаи граничат с откровено бездействие“, заяви главният прокурор. Той обърна внимание и на това, че Академията на МВР има пълния капацитет да започне курсове за квалификация или начално обучение на новоназначените разследващи полицаи. „Тези хора трябва да бъдат научени. 6-месечен курс е голям, но 3-месечен е напълно достатъчен. Това прокуратурата го предлага на трети пореден министър на вътрешните работи. За съжаление, г-жа Румяна Бъчварова не го и чу“, допълни главният прокурор. \r\nМинистърът на вътрешните работи Валентин Радев коментира пред журналисти, че понеже премиерът е казал той да се срещне със синдикатите, ще го направи. Радев бе категоричен, че не иска условия, а аргументи и отхвърли твърденията, че е прекратил диалога със синдикатите. \"Няма такова нещо. Не искам да си говорим през медиите - има Съвет за социално партньорство, да говорят там. Не разбирам защо говорят пред медиите, дават интервюта - гледам ги и аз по телевизията като вас. Готов съм по всяко време да се срещнем и процедурата е да се срещна аз с моя заместник - все едно съм аз. Той ми докладва всичко и аз взимам решение\", обясни силовият министър. \r\nГлавният секретар на МВР гл. комисар Младен Маринов коментира пред журналисти, че след като премиерът Бойко Борисов и главният прокурор Сотир Цацаров отправят критики към „Икономическа полиция“, най-вероятно имат основания. Той обясни, че е поставил пред директорите на Областните дирекции нещата, на които ще държи - отношението към хората и незабавната реакция. Според него МВР без администрация не може да работи, но друг е въпросът доколко са ефективни.\r\nЛидерът на БСП Корнелия Нинова също коментира темата, като посочи, че полицаите са в пълното си право и имат основания за протест, но се надява да не се спрат след днешното арогантно отношение към тях. „Не приемаме премиерът Борисов да прехвърля отговорности, защото трима министри от ГЕРБ години наред управляват министерството: Цветан Цветанов, Румяна Бъчварова, Валентин Радев. Това състояние на МВР се дължи на техните промени в Законите, на реформата „Бъчварова“, заяви лидерът на БСП. Освен това, Нинова посочи, че управляващите трябва да назначат спешно 1000 човека, за да се подпомогне кадровия състав, да се увеличат заплатите на служителите, да им се купят униформите, обувките, горивото, компютърните и техническите средства, които са им най-необходимото за работа. \r\nМалко по-късно от пресцентъра на МВР разпространиха до медиите информация, че заседанието на Съвета за социално партньорство, на което ще присъства министърът на вътрешните работи Валентин Радев, ще се проведе на 29 юни, четвъртък. По време на срещата ще бъде обсъден въпросът за предоставянето на униформено облекло и възможността за изплащане на паричната му равностойност. Ще бъдат дискутирани и начините за преодоляване на съществуващите към момента разлики в заплащането на служителите след влизането в сила от 1 февруари 2017 г. на Закона за изменение и допълнение на ЗМВР. \r\nЛюба АЛЕКСИЕВА", "date": "2017-06-26", "title": "Лимитите за гориво на патрулките отпадат, премиерът призова незабавно да се разпределят 10 млн. лв. за летни униформи на полицаите (ОБЗОР)"}
{"url": "http://www.focus-news.net/news/2017/06/26/2409085/dobrich-zapochna-programa-eko-lyato-v-obshtinskiya-mladezhki-tsentar.html", "text": "Започна Програма „Еко лято“ в Общинския младежки център (ОМЦ) „Захари Стоянов“. Тя ще продължи до края на месец юли. Това съобщи Надя Неделчева, организатор „Младежки дейности“, предаде кореспондентът на Радио „Фокус” – Варна. Летните занимания са организирани в два модула – развлекателен и образователен. Първият включва кинопрожекции, посещение на плувен басейн, занимателни игри в парка, пикници в Центъра за защита на природата и животните, конна езда, картинг, еко акции. Образователната програма е с тема „Страните членки на Съвета на Европа“. Децата имат възможност да научат повече за 47-те страни, техните национални флагове. Предстоят посещения в Окръжния съд на Добрич. Ще бъдат организирани лектории с тема превенция на агресията в училище, също и начални курсове по карате, за да могат децата да придобият първи познания по самоотбрана. В групата са включени 65 деца. Има и списък на чакащи, ако някое дете се откаже. Надя Неделчева отбеляза, че капацитетът на групата е запълнен. В последния ден на „Еко лято“ край басейна ще бъде организиран конкурс „Мис и Мистър Еко лято“, с парти и подаръци за всички деца. Те ще получат папки със знамената на всички страни членки на Съвета на Европа. Програмата „Еко лято” се провежда за първи път през месец юни 1999 г. Тя е насочена към децата от 9 до 16 годишна възраст с цел пълноценно осмисляне на тяхното свободно време през летните месеци. Идеята е чрез забавление децата да се обучават в посока на развитие и повишаване на общата екологична култура, правно-обществена просвета, обществена ангажираност, да придобият знания за здравословен начин на живот, познания в областта на етнографията, историческото минало, изящните и приложни изкуства. Програмата е разнообразна, свързана е с полезни и приятни дейности и всяка година се радва на огромен интерес.\r\nЖулиета НИКОЛОВА", "date": "2017-06-26", "title": "Добрич: Започна Програма „Еко лято“ в Общинския младежки център"}
{"url": "http://www.focus-news.net/news/2017/06/26/2409086/ria-novosti-ukrainskiyat-poslanik-v-minsk-e-e-prizovan-v-belaruskoto-vanshno-ministerstvo.html", "text": "Украинският посланик Игор Кизима в Минск е призован в беларуското външно министерство по повод „тенденциозни изказвания“, съобщава РИА „Новости“.\r\nПовод за дипломатическия спор са изказванията на Кизима във връзка с ученията „Славянско братство — 2017\".\r\nМинистерството на външните работи на Беларус заявява, че „Изказванията не отговарят на високата степен на доверие между Беларус и Украйна и съдържат необосновани обвинения, които са в нарушение на мерките на Организацията за сигурност и сътрудничество в Европа“. Николай Братанов", "date": "2017-06-26", "title": "РИА „Новости“: Украинският посланик в Минск е е призован в беларуското външно министерство"}
{"url": "http://www.focus-news.net/news/2017/06/26/2409075/okolo-550-570-hilyadi-dushi-u-nas-sa-upotrebili-narkotik-pone-vednazh-v-zhivota-si.html", "text": "По принцип употребата на канабис е най-разпространена в общата популация. Да речем от около 550-570 хиляди са употребили поне веднъж в живота наркотик, около 330-350 хиляди са употребили канабис. Това каза в интервю за Агенция „Фокус“ директорът на Дирекция „Намаляване на търсенето на наркотици” от Националния център по наркомании Виолета Богданова. По думите й възрастта при първия досег с канабиса е изключително ниска, като има данни за употребата му от деца под 13-годишна възраст. „Установено е, че към 1999 г. 2% от 13 или под 13-годишните са посегнали към канабис. През 2015 г. 5% от 13 и под 13-годишните ученици са употребили поне веднъж в живота си канабис. За сравнение цифрата в Европа е под 3%“, посочи Богданова. Според нея към другите наркотици децата посягат на 14-15 годишна възраст, най-често в местата за забавление. „Много са причините, които могат да накарат младия човек да посегне към наркотиците. Разбира се, любопитството, възрастта е такава“, коментира тя. По думите ѝ фактори за ранния досег на децата с наркотиците могат да бъдат самотата, липсата на перспектива, неразбирателство с родителите, липса на интерес от страна на родителите, компанията, както и достъпността на забранените вещества. Според нея възрастовата група, в която хората употребяват най-много наркотици е между 18 и 30-34 години.\r\nСтефан ПЕТРОВ", "date": "2017-06-26", "title": "Виолета Богданова, Национален център по наркомании: Около 550-570 хиляди души у нас са употребили наркотик поне веднъж в живота си"}
{"url": "http://www.focus-news.net/news/2017/06/26/2409074/krasimir-uzunov-pobedata-na-sotsialisticheskata-partiya-na-edi-rama-v-albaniya-ne-e-neochakvana.html", "text": "Победата на социалистическата партия на Еди Рама в Албания не е неочаквана. Това коментира президентът на Агенция и Радио „Фокус“ Красимир Узунов за обзорното предаване „Това е България“ по  Радио „Фокус“.  По думите му това означава продължаване на досегашната политика, като ще е много по-удобно за новия стар премиер на Албания да взима по-лесно самостоятелни решения, да не се съобразява с коалиционни мнения, да предопредели и по-гъвкава и настъпателна албанска политика в Западните Балкани. Красимир Узунов бе категоричен, че всеалбанската теза се владее добре от Еди Рама и това дава добри резултати. „Западните Балкани са място, на което се набира жива сила за тези, които воюват на бойните полета в Ирак и Сирия. Западните Балкани не отстъпват на Западна Европа, където става въпрос за радикализиране на деца на имигранти второ и трето поколение, които са родени в Западна Европа и се връщат в тези места, за да воюват, а за хора, които са придобили боен опит – бивши партизани от армията за освобождения на Косово, бивши партизански командири. Както с най-известните албански терористи, работили по базите, минали военно обучение, след това заминали в района на Близкия Изток. От друга страна, ще зависят много и от отношенията Косов-Сърбия“, коментира Красимир Узунов.\r\nТой каза още, че албанците са млада нация, която иска да се утвърди, а това включва и създаването на еднонационална държава на Балканите с приобщаване на териториите и бъдещо обединение с Косово. Политиката в Албания зависи много от това, как ще се развие ситуацията в Македония, а тя не обещава спокойствие, добави Узунов.", "date": "2017-06-26", "title": "Красимир Узунов: Победата на социалистическата партия на Еди Рама в Албания не е неочаквана"}
{"url": "http://www.focus-news.net/news/2017/06/26/2409081/politsiyata-e-zadarzhala-29-godishen-mazh-ubil-priyatelkata-si-po-osobeno-zhestok-nachin-obzor.html", "text": "Млада жена е била убита по жесток начин в петък на 23 юни в столицата, полицията е задържала извършителя в Созопол. Това стана ясно от думите на главния прокурор Сотир Цацаров по време на Национално съвещание на ръководството на МВР. Той поздрави СДВР за изключително бързите и активни действия по разкриване на извършеното изключително тежко и жестоко убийство. Цацаров добави, че в действията по разкриването на извършителя на престъплението активното са участвали и служители на ОДМВР-Бургас. \r\nМалко по-късно през деня административният ръководител на Софийска градска прокуратура Емилия Русинова и директорът на СДВР старши комисар Ивайло Иванов дадоха повече информация за престъплението на брифинг в Съдебната палата. Прокурор Емилия Русинова уточни, че и извършителят, и убитата са 29-годишни. Тя поясни, че най-вероятната причина е ревност и неразбирателство на тази основа и употреба на наркотици. От думите й стана ясно, че в дома му са намерени наркотични вещества - хапчета. На 24 юни в събота е било образувано досъдебно производство от Столична дирекция на вътрешните работи под ръководството на Софийска градска прокуратура за извършеното убийство. Извършителят на деянието е бил заловен и задържан за 72 часа. По думите на Русинова става въпрос за поредица от деяния, които лицето е извършило на 23 юни в петък, около 5.00 часа. Тя поясни, че обвиняемият умишлено е умъртвил приятелката си, с която е живял около 2-3 месеца. „По изключително жесток начин е извършено убийството с множество удари по тялото, с метален стик, след което имало душене. Самият той е споделил, че за да спре страданията й е забил нож в областта на врата, като освен забития нож има и дълбок прорез от средата на врата към гръкляна“, коментира Русинова. Тя посочи, че това е било почти като опит да се отреже главата на починалата. По думите й съседите са чули шума и виковете на момичето. Малко по-късно обвиняемият се обадил на своя позната, приятелка и под претекст да го закара до някъде с неговата кола, приятелката му е отишла близо до адреса. Русинова поясни, че двамата са се качили в неговия апартамент и той е започнал да говори несвързани неща. По думите й обвиняемият е завел познатата си в стаята, където е лежало починалото момиче и свидетелката е видяла трупа, завит с одеяло. Свидетелката успяла да се овладее и да запази самообладание, за да си тръгне от дома на обвиняемия. Преди да си тръгне, тя е видяла двата ножа, по които личало, че има следи от кръв, макар да е опитал да ги почисти. „След това не е сигнализирала веднага органите на реда, тъй като е нормално да се притесни. Обадила се е на своя приятел, който е приятел и на обвиняемия. Той е бил извън София. Прибрал се е вечерта, поговорили са, след което са направили връзка с обвиняемия, опитали са се да го убедят, че трябва да се предаде“, каза тя. Прокурорът разказа, че обвиняемият ги е посетил същата вечер и са му казали, че ако не се предаде, ще сигнализират в полицията. По-късно през нощта в петък срещу събота са се опитвали многократно да се свържат с него по телефона. По доказателствата и по данни от събраните в хода на разследването се е установявило, че още същата нощ обвиняемият е заминал за морето. По пътя около 2.00 часа е качил на стоп момче и момиче, като в началото на пътуването обвиняемият е бил мил и любезен с пътниците си. „Между 3.30 и 4.00 часа при село Зимница, Ямболско е спрял колата на магистралата под претекст, че трябва да отиде до тоалетната. Сложил е бокс на ръката си, извадил е момчето от колата и му е нанесъл удар“, обясни прокурорът. По думите й момчето е получило спукана околоочна орбита, което представлява средна телесна повреда. Прокурорът обясни, че момичето е успяло да избяга от колата. И по това престъпление е образувано досъдебно производство в Ямбол. Русинова допълни, че в резултат на активните действия на органите на реда, обвиняемият е задържан в събота в Созопол. Той е привлечен за извършване на убийство и е задържан за 72 часа. Предстои внасяне на СГС за искане на постоянна мярка „задържане под стража. \r\nДиректорът на СДВР старши комисар Ивайло Иванов допълни, че 29-годишният мъж, убил приятелката си, не съжалява за извършеното. По думите му един от вероятните мотиви за деянието му е изневяра от страна на приятелката му. Той  коментира, че извършителят е споделил, че смята, че след като я е умъртвил, й е помогнал да спре с тези пороци. Ивайло Иванов уточни, че лицето не е криминално проявено до този момент. „Починалата също няма криминални прояви. Предстои да бъде изяснено дали и тя е използвала наркотици“, каза Ивайло Иванов. Той поясни, че около 15.00 часа в събота в Трето районно са се явили свидетелите. Изпратените на място полицейски екипи потвърждават сигнала. Иванов уточни, че с помощта на бащата на извършителя, е отворен апартаментът, където се е намирал трупът на момичето. Полицията в Созопол е задържала извършителя на убийството в близост до джипа му. „Имаме данни, че е употребявал наркотици, най-вероятно родителите са му помагали със средства. Джипът, с който се е придвижвал към морето, е закупен от неговата майка“, допълни още Ивайло Иванов. \r\nЛюба АЛЕКСИЕВА", "date": "2017-06-26", "title": "Полицията е задържала 29-годишен мъж, убил приятелката си по особено жесток начин (ОБЗОР)"}
{"url": "http://www.focus-news.net/news/2017/06/26/2409084/nine-oclock-prezidentat-na-rumaniya-e-odobril-naznachavaneto-na-mihay-tudose-za-ministar-predsedatel.html", "text": "В понеделник вечерта президентът на Румъния Клаус Йоханис обяви, че подкрепя предложението на управляващата коалиция за назначаването на бившия министър на икономиката Михай Тудосе за министър-председател, предава Nine O’clock. \r\n„Според мен трябва да се сложи край на тази криза, колкото е възможно по-бързо. Освен това максимално скоро трябва да имаме правителство, което да разреши проблемите“, обясни държавният глава. \r\n„Взимайки всичко това под внимание и фактът, че е необходимо ново правителство, аз назначавам г-н Тудосе за премиер, за да състави кабинет“, отбеляза Йоханис. \r\nТой предложи партиите в парламента да изготвят график, който да позволи процедурата да бъде завършена по-късно тази седмица.  Мария Динкова", "date": "2017-06-26", "title": "Nine O’clock: Президентът на Румъния е одобрил назначаването на Михай Тудосе за министър-председател"}
{"url": "http://www.focus-news.net/news/2017/06/26/2408986/temenuzhka-lyubenova-obshtinski-savet-po-narkotichni-veshtestva-blagoevgrad-10-godishni-detsa-upotrebyavali-narkotitsi-sa-registrirani-pri-nas.html", "text": "Най-малките деца в областта, които употребяват наркотици и са регистрирани при нас, са на 10-годишна възраст. Това каза пред Радио „Фокус“ – Пирин д-р Теменужка Любенова, председател на Общинския съвет по наркотичните вещества в Благоевград. Проблемът с наркотиците не е само в Благоевград, а съществува във всички общини в областта и в цялата страна. „Трябва да работим съвместно, за да намалим употребата в малките населени места, за да може да се повлияе употребата и в Благоевград. Искам да помоля всички, които работят в общините в областта, така както кметът на Благоевград д-р Атанас Камбитов и кметът на Банско Георги Икономов, заделят пари, за да могат да бъдат изработени едни добри и ефективни информационни материали за децата, така да постъпват и другите общини, защото когато обикаляме общините в областта, всички казват: „Дайте ни материали“, а реално тези материали са платени от Община Благоевград. За да направим нашите информационни материали понякога са ни необходими 4-5 месеца, а това е много сериозен труд“, обясни д-р Любенова. Вече има много сериозна продажба на наркотици в малките населени места. Има дори деца, които са отключили шизофренно-подобни състояния в резултат на употребата на наркотици. В едно от тези малки населени места едно момиче, което е пушило марихуана, е отключило шизофрения и е направило 7 опита за самоубийство, каза още Теменужка Любенова.\r\nНатали СТЕФАНОВА", "date": "2017-06-26", "title": "Теменужка Любенова, Общински съвет по наркотични вещества – Благоевград: 10-годишни деца, употребявали наркотици, са регистрирани при нас"}
