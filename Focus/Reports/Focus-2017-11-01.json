{"url": "http://www.focus-news.net/news/2017/11/01/2452968/sport-zavarshiha-vtorite-osem-macha-ot-chetvarti-krag-na-grupovata-faza-na-shampionska-liga.html", "text": "Футбол: Завършиха  вторите осем мача от четвърти кръг на груповата фаза на Шампионска лига.  След тях в група „Е“ продължава да води Ливърпул, в група „F“ Манчестър Сити, в група „G“ Бешикташ, а в група  „H“ Тотнъм.Ето и резултатите от изиграните мачове \r\nГрупа „E“\r\nЛивърпул – Марибор 3:0\r\nСевиля - Спартак (Москва) 2:0\r\nГрупа „F“\r\nНаполи - Манчестър Сити 2:4\r\nШахтьор (Донецк) – Фейенорд 3:1\r\nГрупа „G“\r\nБешикташ – Монако 1:1\r\nПорто - РБ (Лайпциг) 3:1\r\nГрупа „H“\r\nБорусия (Дортмунд) - АПОЕЛ (Никозия) 1:1\r\nТотнъм - Реал Мадрид 3:1", "date": "2017.11.01", "title": "Спорт: Завършиха вторите осем мача от четвърти кръг на груповата фаза на Шампионска лига"}
{"url": "http://www.focus-news.net/news/2017/11/01/2452938/pazardzhik-v-obshtina-peshtera-se-preustanovyava-podavaneto-na-polivna-voda-do-1-april-2018-g.html", "text": "В община Пещера се преустановява подаването на поливна вода от 1 ноември до 1 април следващата година, съобщиха за Радио „Фокус“ – Пазарджик от водоразпределителното дружество в родопския град. Решението е взето на сесия на Общинския съвет в Пещера.", "date": "2017.11.01", "title": "Пазарджик: В община Пещера се преустановява подаването на поливна вода до 1 април 2018 г."}
{"url": "http://www.focus-news.net/news/2017/11/01/2452939/afp-holandskiyat-cherven-krast-se-izvini-che-e-predal-evreite-po-vreme-na-vtorata-svetovna-voyna.html", "text": "Холандският Червен кръст поднесе „искрените си извинения“, че не е направил достатъчно, за да предпази и да помогне на евреите по време на Втората световна война, след като получи остри критики от уважаван изследователски институт, предава AFP.\r\n„Военните години, без съмнение, са черно петно в 150-годишната ни история“, заяви председателят на Червения кръст на Нидерландия Инге Бракман и изрази съжаление за „липсата на смелост“, която е показала организацията по време на нацистката окупация на страната.\r\n„Ние поднесохме искрените си извинения на жертвите и техните близки“, добави тя, подчертавайки, че организацията „признава грешките, които е направила по време на войната и след нея“.\r\nВ проучване, поръчано от Червения кръст, базираната в Амстердам агенция NIOD, занимаваща се с изследване на войната, „Холокоста“ и извършените тогава геноциди, откри, че има „сериозни пропуски в усилията да се помогне на преследваните евреи в Нидерландия“.\r\nАгенция „Фокус“ припомня:\r\nНидерландия е страната, в която са предадени най-голям процент от евреите, по време на Втората световна война. Холандските граждани и власти предават около 90% от своите евреи на нацистите.", "date": "2017.11.01", "title": "AFP: Холандският Червен кръст се извини, че е предал евреите по време на Втората световна война"}
{"url": "http://www.focus-news.net/news/2017/11/01/2452940/nad-5-000-tezhki-patnotransportni-proizshestviya-sa-registrirani-v-stranata-ot-nachaloto-na-godinata.html", "text": "5 086 тежки пътнотранспортни произшествия са регистрирани у нас от началото на годината. При тях има 473-ма загинали и 6 457 – ранени. Данните са на Министерство на вътрешните работи. Говорителят на Областна дирекция на МВР – Велико Търново Марияна Христова обобщи пред Радио „Фокус“ – Велико Търново, че една от основните причини за катастрофи през зимата е движението на необозначени пътни превозни средства по републиканската пътна мрежа в тъмната част на денонощието. „Затова и в Акция „Зима“ ние активно препоръчваме колелета, каруци и селскостопанска техника без обозначение да не се движат по пътищата от републиканската пътна мрежа в тъмната част на денонощието през зимните месеци. Става въпрос за главните пътища, където се движат и много товарни автомобили, което е и друга предпоставка за инциденти“, каза още Марияна Христова. Според данните на полицията най-честата причина за предизвикване на тежки катастрофи са нарушенията на водачите. За 9-месечието на 2017 година у нас са регистрирани 4 822 такива произшествия или 95% от всички инциденти. Поради нарушения на пешеходците са настъпили 65. Пътните условия са причина за настъпването на 24 произшествия с 1 загинал и 30 ранени.\r\nЛуиза ТРАНЧЕВА", "date": "2017.11.01", "title": "Над 5 000 тежки пътнотранспортни произшествия са регистрирани в страната от началото на годината"}
{"url": "http://www.focus-news.net/news/2017/11/01/2452941/sport-beshiktash-i-monako-zavarshiha-naravno-11.html", "text": "Отборите на Бешикташ и Монако завършиха наравно 1:1, в ранния мач от група „Джи“ на Шамионската лига, игран на стадион „Исмет Иньоню“ в Истанбул. Турският гранд пропусна да си осигури класирането в следващата фаза, което щеше да стане факт, ако беше победил в днешната среща. По-късно тази вечер предстоят останалите седем срещи от турнира.", "date": "2017.11.01", "title": "Спорт: Бешикташ и Монако завършиха наравно 1:1"}
{"url": "http://www.focus-news.net/news/2017/11/01/2452942/kyustendil-izgotveni-sa-operativni-planove-za-poddarzhane-na-avtomagistrala-struma-prez-zimniya-sezon.html", "text": "Изготвени са оперативни планове за поддържане на автомагистрала „Струма” през зимния сезон. Това съобщи за Радио „Фокус” – Кюстендил Гергана Светославова, експерт „Връзки с обществеността” към Областна администрация – Кюстендил. В администрацията е представен доклад от Областно пътно управление – Кюстендил във връзка с плана за зимно поддържане на републиканската пътна мрежа. За борба с поледицата са предвидени сол – 3180 тона и химически материал – 22 тона, а за опесъчаване с пясък – 7150 тона. Съвместно с областните пътни управления в Перник и София са разработени варианти за временна организация на движението при влошена метеорологична обстановка на територията на трите региона. Общо 21 машини ще поддържат лот 2 на автомагистрала „Струма“, а 61 ще обслужват републиканските пътища. За участъкът от лот 1 на магистралата,  за която има ангажимент пътното управление в Кюстендил са в готовност 12 машини с налични 600 тона сол и 3 тона химическо вещество.\r\nВенцеслав ИЛЧЕВ", "date": "2017.11.01", "title": "Кюстендил: Изготвени са оперативни планове за поддържане на автомагистрала „Струма” през зимния сезон"}
{"url": "http://www.focus-news.net/news/2017/11/01/2452943/washington-examnier-amerikanskiyat-poslanik-v-oon-se-izvini-na-kubintsite-za-neprednamerenata-zhestokost-na-administratsiyata-na-obama.html", "text": "Администрацията на бившия президент на САЩ Барак Обама е показала „непреднамерена жестокост“ към кубинския народ в последната година на управлението си, пише американското издание Washington Examiner, като цитира думите на посланика на САЩ за ООН Ники Хейли.\r\nТя се е извинила за действията на предходната американска администрация, по време на заседание на ООН относно приемането на резолюция срещу САЩ за тяхното ембарго спрямо Куба. Хейли е обяснила отказа на тогавашния американски посланик в ООН да гласува, с широката опозиция от страна на Общото събрание на организацията.\r\n„Когато Съединените американски щати се въздържаха в гласуването по резолюцията миналата година, това беше обяснено с думите, че САЩ „разбират, че бъдещето на острова е в ръцете на кубинския народ““, заяви тя, обръщайки се към кубинската нация. „Има непреднамерена жестокост в това изказване, за което изключително много съжаляваме. За съжаление, към момента, бъдещето на Куба не е във вашите ръце. То остава в ръцете на вашите диктатори“.\r\nХейли декларира, че САЩ няма да прекъсват дипломатическите връзки с режима на Раул Кастро, въпреки че някои депутати настояват за прекратяването им, основавайки се на мистериозните атаки срещу американски дипломати в Хавана. \r\nПревод и редакция:", "date": "2017.11.01", "title": "Washington Examnier: Американският посланик в ООН се извини на кубинците за „непреднамерената жестокост“ на администрацията на Обама"}
{"url": "http://www.focus-news.net/news/2017/11/01/2452944/validiraha-marka-za-parvoto-ni-rotatsionno-predsedatelstvo-na-saveta-na-es-obzor.html", "text": "Министърът за Българското председателство на Съвета на ЕС 2018 Лиляна Павлова и министърът на транспорта, информационните технологии и съобщенията Ивайло Московски валидираха в Деня на народните будители специална пощенска марка „Първо Българско председателство на Съвета на ЕС“.\r\nПо време на церемонията министър Павлова заяви, че българското маркоиздаване се е превърнало в традиция. Тя отбелязва значимите български събития и личности, които остават в хрониката на историята. „Много се радвам, че и Българското председателство влиза като важна част от съвременната история на България и на него вече има посветена пощенска марка“, коментира министър Павлова. Тя лично благодари на министър Московски, на целия екип на министерство и на всички, с които заедно са работили за това Българското председателство да има своя пощенска марка.\r\nЛиляна Павлова благодари на художника Тодор Ангелиев, създателят на логото и визуализацията на марката за Българското председателство. По думите й марката съчетава трите най-важни български символа - кирилицата, шевицата и българският трибагреник, с които се гордеем. „Вярвам, че чрез тях ще представим България по запомнящ се и достоен начин“, каза още министър Павлова. \r\nТиражът на пощенската марка е 62 000 броя и тя ще е част от официалните подаръци, които България ще даде на гостите на председателството. Министър Лиляна Павлова допълни, че марката има своята колекционерска стойност, която с годините ще се повишава и през 2031 г., когато България ще поеме своето второ председателство, ще се издаде и втора. Тя заяви, че в ерата на дигиталната комуникация и IT-технологиите, в издаването на марка има нещо романтично, емоционално, защото всеки би се зарадвал да получи картичка с пощенска марка, не само дигитална. „Затова официалната кореспонденция, която ще водим по време на Българското председателство и на хартия, също ще бъде изпращана със специалната пощенска марка“, каза още министър Павлова.", "date": "2017.11.01", "title": "Валидираха марка за първото ни ротационно председателство на Съвета на ЕС (ОБЗОР)"}
{"url": "http://www.focus-news.net/news/2017/11/01/2452945/d-r-kaloyan-metodiev-politolog-zdraveopazvaneto-v-balgariya-e-bolno-zatova-chesto-stava-arena-na-politicheski-sblasatsi.html", "text": "Здравеопазването в България е „болно“, затова често става арена на политически сблъсъци. Това каза за Радио „Фокус“ – Пирин политологът д-р Калоян Методиев. Според него масовото напускане на лекари и медицински сестри се дължи на лошите практики в здравния сектор. „По региони няма специалисти, а на места изчезват и самите болници. Едни плащат здравни осигуровки, а други не, но въпреки това ползват системата“, каза още политологът. По думите на д д-р Методиев демографската картина в страната е една „потенциална бомба“. „Милиони стари хора, които имат нужда от много повече здравни услуги и намаляващи млади – това е социална бомба за бъдещето. Тоест ще се изисква драконовско харчене на парите оттук насетне, ако искаме тя да не избухне“, добави политологът. По думите на д-р Методиев, над 2/3 от народните представители в парламента са избрани заради техните обещания за премахване на здравния монопол. „Не може да се пълни една каца, която е пробита и апетитът ѝ за финанси постоянно да расте. Същевременно обществото е все по-недоволно от услугите, тъй като здравеопазването се финансира от вноските на всички граждани, затова е нормално да има политически интерес към него“, заяви д-р Методиев.\r\nЛивия НИНОВА", "date": "2017.11.01", "title": "Д-р Калоян Методиев, политолог: Здравеопазването в България е „болно“, затова често става арена на политически сблъсъци"}
{"url": "http://www.focus-news.net/news/2017/11/01/2452946/plovdiv-otpravena-e-pokana-kam-chitalishtata-v-grada-i-regiona-za-vklyuchvane-v-programata-na-plovdiv-evropeyska-stolitsa-na-kulturata-2019.html", "text": "Фондация „Пловдив 2019“ обявява от днес отворена покана за финансиране на проекти, инициирани от и за читалищата в Пловдив и региона, с направление „Читалища: общностно участие и иновации“. Това съобщиха за Радио „Фокус“ – Пловдив от отдел „Връзки с обществеността“ на фондацията.  Основният мотив за поканата е, че като уникален български принос в многообразието на европейската култура, читалищата са основен фокус в програмата на Европейска столица на културата и клъстера „Културата среща хората“. „След вдъхновяващото изложение на читалища от Пловдив и пловдивски регион, организирано преди година, сега фондация „Пловдив 2019“ предоставя специална възможност на самобитните общностни центрове и техните партньори да развият проекти и организират събития специално по повод 2019 година. Поканата е насочена към целия Южен Централен район, който включва областите Пловдив, Смолян, Хасково, Кърджали и Пазарджик. Могат да кандидатстват както читалищата в тези области, така и техните партньори, които са приготвили специално проекти по повода, заедно с тях и местните общности. Поощряват се най-разнообразни културни изяви и възможности за обогатяване на културния живот на тези общности, както и за развиване на социално предприемачество“, обясниха от фондация „Пловдив 2019“.  Отворената покана с общ бюджет от 250 000 лв. е с максимално облекчени условия за реализация на малки проекти и включване на малки организации. Ще се разпределят не повече от 5000 лв. на проект, при минимално собствено финансиране от страна на кандидата от 20 %, което включва собствено оборудване и сгради. Според договора сумата на финансирането ще се изплаща с 80% аванс. Срокът за кандидатстване по отворената покана за и с читалища е 31 януари 2018 година.\r\nФондация „Пловдив 2019“ се ангажира с информационни и обучителни срещи за читалищата в областта и региона за 3-месечния период, отворен за кандидатстване. Одобрените събития ще бъдат със срок за реализация до края на 2019 година и ще станат част от официалната програма на Европейска столица на културата.\r\n„В началото на 2018 година предстои още една отворена покана, специално насочена към малки проекти в рамките на програмата, която да даде допълнителна възможност на малките организации да осъществят своите идеи вече в по-широки партньорства“, посочиха от фондация „Пловдив 2019“.\r\nТони МИХАЙЛОВ", "date": "2017.11.01", "title": "Пловдив: Отправена е покана към читалищата в града и региона за включване в програмата на Пловдив – Европейска столица на културата 2019"}
{"url": "http://www.focus-news.net/news/2017/11/01/2452948/politico-liderat-na-germanskite-liberali-zayavi-che-shansovete-za-koalitsiya-sa-50-na-50.html", "text": "Лидерът на „Свободната демократическа партия“(СвДП) Кристиян Линднер заяви, че шансовете за съставяне на коалиция с блока на Меркел (Съюза ХДС/ХСС) и „Зелените“ е 50 на 50, пише Politico.\r\nТрите политически групи са в средата на предварителни разговори, преди да започнат формалните преговори за съставяне на управляваща коалиция.\r\nВ интервю пред германско издание, Линднер заяви, че неговата партия „има най-големи различия със Зелените“ и подчерта, че природозащитниците трябва да направят компромис по въпроса за миграцията. „Германия е достигнала лимита по отношение на това, което повечето хора са готови да предоставят като хуманитарна помощ“, обясни позицията си той.\r\n„На първо място, ние не сме близо до разрешаване на конфликтите“, подчерта лидерът на либералите, отговаряйки на въпрос за развитието на преговорите. „Заради това, все още виждам шансовете (за съставяне на коалиция) като 50 на 50“.\r\nПревод и редакция:", "date": "2017.11.01", "title": "Politico: Лидерът на германските либерали заяви, че шансовете за коалиция са 50 на 50"}
{"url": "http://www.focus-news.net/news/2017/11/01/2452949/deputatite-dadoha-vazmozhnost-za-vpisvane-na-bashtino-ime-v-akta-na-razhdane-na-balgarskite-detsa-rodeni-izvan-stranata-obzor.html", "text": "Депутатите дадоха възможност за вписване на бащино име в акта на раждане на българските деца, родени извън страната. Това се случи след като Народното събрание прие на първо и второ четене промените в Закона за гражданската регистрация, внесени от „Обединени патриоти. Тази промяна се налага, тъй като в резултат на досегашната практика тези деца се записват в регистъра на населението само с две имена – собствено и фамилно. Според тях в българската именна система бащиното име е особено ценно, тъй като олицетворява кръвната, но и социалната връзка с родителя. Избраният правно-технически похват е аналогичен на предвидената от законодателя възможност за добавяне на наставки –ов и –ев и окончание -а за женски род на децата, родени извън страната, така че те да придобият имена, съгласно българската именна система. \r\nС 23 гласа \"за\", 61 - \"против\" и - 66 \"въздържали се\" депутатите отхвърлиха законопроекта на ДПС за промени в Закона за гражданската регистрация, с които се предлагаше да се заличат насилствено наложените имена при „възродителния процес“ в ЕСГРАОН. В рамките на дебата депутатът от \"Обединени патриоти\" Павел Шопов поясни, че законопроектът на \"Обединени патриоти\" е насочен към новородените български граждани в чужбина, а другият, внесен от ДПС, е за починали хора. Той призова всички да гласуват \"против\" законопроекта на ДПС. Халил Летифов от ДПС поясни, че не става въпрос за починали хора, а колегата му Велислава Кръстева посочи, че Павел Шопов и неговата политическа сила са срам за патриотизма. \"Вие сте позор за парламентаризма и политическия елит за България, вие сте \"камък на шията\", който ще потопи ГЕРБ и понеже днес е Ден на будителите ще цитирам Ботев: \"Вий, вий сте идиоти\", каза Кръстева. На това Павел Шопов отговори, че това са били думи на \"една еничарка\". \r\nДеница КИТАНОВА", "date": "2017.11.01", "title": "Депутатите дадоха възможност за вписване на бащино име в акта на раждане на българските деца, родени извън страната (ОБЗОР)"}
{"url": "http://www.focus-news.net/news/2017/11/01/2452950/sport-zapochnaha-machovete-ot-shampionskata-liga.html", "text": "Започнаха и последните седем мача от 4-ия кръг на груповата фаза на Шампионската лига,  от групите E,F,G и H. В ранния мач Бешикташ и Монако завършиха наравно 1:1 в Истанбул.", "date": "2017.11.01", "title": "Спорт: Започнаха мачовете от Шампионската лига"}
{"url": "http://www.focus-news.net/news/2017/11/01/2452951/stara-zagora-daritelska-aktsiya-za-sabirane-na-sredstva-za-zakupuvane-na-nova-aparatura-obyavi-bolnitsata-v-kazanlak.html", "text": "Дарителска акция за събиране на средства за закупуване на нов видеогастроскоп и колоноскоп за „Отделението по гастроентерология” обяви Многопрофилната болница за активно лечение „Д-р Христо Стамболски“, каза за Радио „Фокус“ управителят на лечебното заведение д-р Кети Маналова. Тя поясни, че болницата разполага с ендоскопска апаратура, получена през 2010 година от Японското посолство по „Програма за отпускане на безвъзмездна помощ за проекти на местно равнище”, която се нуждае от подмяна с нов и съвременен модел. „Ръководството на здравното заведение ясно осъзнава, че без тази апаратура, за закупуването на която ние не разполагаме с финансов ресурс, населението на петте общини и голям брой социално слаби и неосигурени слоеве от населението ще бъдат лишени от качествена медицинска помощ. Ендоскопската апаратура, без която отделението не може да работи, е необходима за превенция и лечение на следните най-често срещани заболяванията: язвена болест, кръвоизливи от стомашно-чревния тракт, новообразования на стомах и дебело черво, възпалителни чревни заболявания и други“, каза Маналова.\r\nРъководството се обръща към всички фирми, партии, организации и физически лица, към всички, които искат да се запази и да се развива болницата в Казанлък. Тя е единствената на територията на Общините Казанлък, Мъглиж, Павел Баня, Гурково и Николаево, която има възможност да извършва тази дейност.\r\nСредствата могат да се внасят, както в болницата, така и по банкова сметка. \r\nСлавяна ГАЙДАРОВА", "date": "2017.11.01", "title": "Стара Загора: Дарителска акция за събиране на средства за закупуване на нова апаратура обяви болницата в Казанлък"}
{"url": "http://www.focus-news.net/news/2017/11/01/2452952/stanislava-etova-veganite-sa-chast-ot-buditelite-na-nasheto-savremie-tay-kato-propovyadvat-iztsyalo-zdravosloven-i-palnotsenen-nachin-na-zhivot.html", "text": "Веганите също са част от будителите на нашето съвремие, тъй като те проповядват изцяло здравословен и пълноценен начин на живот в полза на всички хора, каза за Радио „Фокус“ – Пазарджик Станислава Етова, председател на Вегетарианския клуб в Пазарджик по повод Световния ден на веганството – 1 ноември. По думите й в световен мащаб веганите са едни от най-дейните и просветлени хора, те са много организирани и много разчитат един на друг. „Винаги са много добре подготвени за това какво е екологичното състояние на Земята, какви са най-наболелите проблеми в екологията, винаги имат открит интерес към всякакви алтернативни иновации в света за подобряване живота на хората и този на животните. Те са хуманитарно и глобалистично настроени и са един вид представители на съвременните будители“, каза Етова. Тя добави, че веганството и вегетарианството не са просто диета и самоинициативен отказ от ядене на меса, а са философия на живот. Вегетарианският клуб в Пазарджик има около 20 членове, които обменят своите идеи за здравословно хранене и пълноценен начин на живот от хранителна и емоционална гледна точка.\r\nАлбена ЖИЛЕКОВА", "date": "2017.11.01", "title": "Станислава Етова: Веганите са част от будителите на нашето съвремие, тъй като проповядват изцяло здравословен и пълноценен начин на живот"}
{"url": "http://www.focus-news.net/news/2017/11/01/2452953/pochetohme-narodnite-buditeli-obzor.html", "text": "С различни събития в цялата страна бе отбелязан Денят на народните будители, 1 ноември – празник на всички ученици, учители, студенти, университетски преподаватели, книжовници, читалищни работници, учени и журналисти. \r\nПразникът е честван за пръв път в Пловдив през 1909 г. В този ден православната църква отдава почит към покровителя на българския народ Св. Иван Рилски. В Деня на народните будители почитаме делото на всички просветители, възрожденци и борци за духовна независимост на България. Официалното включване в празничния календар на страната става през 1922 г. В 1945 г. честването на деня е отменено от комунистическия режим. Традицията е възобновена през 1992 г. по идея на проф. Петър Константинов. Сред най-тачените български народни будители са Свети Иван Рилски, Неофит Бозвели, Неофит Рилски, Иван Селимински, братята Димитър и Константин Миладинови, Георги Стойков Раковски, Васил Априлов, Васил Левски, Христо Ботев, Стефан Караджа, Хаджи Димитър, Любен Каравелов, Добри Чинтулов, Никола Бацаров, Иван Вазов, Григор Пърличев, Александър Екзарх, Никола Бобев, Стефан Антонов, Иван Богоров, Нешо Бончев, Найден Геров и много други. \r\nВ словото си по случай празника държавният глава Румен Радев заяви, че в съзнанието на българина будителството сродява светеца, писателя, артиста, даскала, революционера и просветителя. Радев допълни, че в демократични времена будителите са призвани да се борят с невежеството и конформизма, с примирението и кича, с лукавата реч и посредствеността. „Будителите са мисионерите на културата, морала и свободата. Но будителите не са само хората от портретите – често това са и тихите герои на нашето съвремие. Учители в селски училища, пазители на правописа в социалните мрежи, почтени журналисти – на тях днес искам да благодаря. А на вас, днешните будители, благодаря за честта да отбележим заедно този светъл за всеки българин ден. Честит празник!“, каза още Румен Радев.Петър Стоянов коментира, че въпросът е не само да отдадем дължимата почит на народните будители, а да се замислим какво трябва да направим днес.  По думите му трябва да сме наясно, че нищо няма да се постигне, ако не обърнем взор към семейството, училището и църквата. „Там се създава манталитетът на една нация, манталитетът на бъдещето. Този манталитет, тази тъкан на българския народ, която беше разрушена по времето на комунистическия режим, поради което деморализацията продължава и днес. Ето защо, ако днес говорим за народни будители, то това трябва да са хората, които да започнат от началото, от дъното, от най-отдолу – от семейството, от училището, от църквата“, каза още Петър Стоянов.Георги Първанов заяви, че вероятно мнозина мислят, че от тях вече нищо не зависи. „Надявам се да се събуди националният дух. Денят на будителите е много силен национален празник, с общославянски измерения“, каза още той и допълни, че не са много народите в Европа, а и по света, които имат два празника на духовността, както ние имаме 24 май и 1 ноември. „Това е една признателност за онези, които са дали всичко от себе си, дори живота си, за да я има България, българската нация. Освобождението на България първо става духовно. Духовната Санстефанска България е била очертана благодарение на усилията на православната ни църква, училища, читалища“, коментира още Георги Първанов.\r\nСпоред Росен Плевнелиев трябва да се върнем отново към идеята, че това е празник, който се обръща преди всичко към младите, които да научат урока на историята. „Нагледахме се на криво разбран национализъм, на популизъм, на хора, които се кълнат в Левски и Ботев, но правят точно обратното на техния завет“, коментира Плевнелиев. По думите му затова трябва да се даде на младите истината за миналото, да им се помогне да гледат напред, стъпили здраво на корените на нашата история. „Защото Левски ни казваше, че трябва да бъдем равни на европейските народи, това още не е постигнато. Левски ни казваше, че трябва да изградим чиста и свята република, не сме я постигнали, а това зависи от всеки един от нас. Зависи от всеки един от нас да постигнем завета“, допълни Росен Плевнелиев.\r\nПо повод празника министър-председателят Бойко Борисов заяви, че националното самосъзнание, ценностите и културата ни днес са плод на усилията на хиляди българи - книжовници, просветители и революционери. По думите му именно осъзнатата почит към предците и оценяването на съвременните будители са мостът към по-доброто ни бъдеще. Вицепремиерът Валери Симреонов отбеляза, че българинът трябва да се събуди най-вече от късогледството, от това да гледа само в ежедневието си и да се опита да разбере, че хубава или лоша, това е единствената родина, която имаме. Той пожела на хората да се гордеят, че са българи, да изживеят пълноценно този празник и всеки божи ден да се опитват нещо да направят не само за себе си и за семействата си, но и за държавата.\r\nВ интервю за Агенция „Фокус“ началникът на Военна академия „Г. С. Раковски“ ген.-майор Груди Ангелов коментира, че Денят на народните будители показва единството на българската нация – днес празнуват хората с перо и хората с оръжие. По повод празника ген.-майор Ангелков поздрави курсантите, читателите и слушателите на „Фокус“, преподавателите и всички студенти, които се обучават във Военна академия и във всички военни учебни заведения – Военния университет във Велико Търново със своите филиали в Шумен и Долна Митрополия и Военноморското училище във Варна. „Искам да им пожелая да бъдат преди всичко здрави, да не забравят, че са българи и че трябва да са готови винаги да защитят своята Родина“, каза ген.-майор Груди Ангелов.", "date": "2017.11.01", "title": "Почетохме народните будители (ОБЗОР)"}
{"url": "http://www.focus-news.net/news/2017/11/01/2452572/predstoyashti-sabitiya-v-stranata-za-1-noemvri-agentsiya-fokus.html", "text": "***\r\nПрезидентът и върховен главнокомандващ на Въоръжените сили Румен Радев ще приеме почетния строй на Националната гвардейска част. След церемонията държавният глава ще проведе среща от 10.20 часа на „Дондуков“ 2 с ръководители на институции в областта на науката, образованието, културата и изкуството. По-късно държавният глава ще участва в тържественото събрание на Българската академия на науките по случай Деня на будителите и ще връчи наградите за млади и най-млади учени на БАН –„Професор Марин Дринов“ и „Иван Евстатиев Гешов“.\r\n***\r\nОт 10.00 часа в зала „Тържествена“ на Министерството на отбраната, министърът на отбраната Красимир Каракачанов ще награди учени и общественици за съществен принос към Министерството на отбраната. Той ще връчи Плакет на Министерството на отбраната на академик Георги Марков, професор д-р Никола Владов д.м.н., архитект Христо Генчев, професор Крум Дамянов, професор Божидар Димитров, доцент Христо Смоленов, Татяна Лолова, Венелина Гочева, Росен Петров и Орлин Горанов.\r\n***\r\nОт 10.00 часа в Музея на съобщенията министърът за Българското председателство на Съвета на ЕС 2018 Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка „Първо Българско председателство на Съвета на ЕС“.\r\n***\r\nОт 11.00 часа заместник министър-председателят Валери Симеонов ще присъства на тържествата по случай Деня на народните будители в Калофер.\r\n***\r\nОт 18.30 часа министърът на регионалното развитие и благоустройството Николай Нанков ще присъства на тържествата по повод 75-ата годишнина на Университета по архитектура, строителство и геодезия.\r\n***\r\nОт 09.00 часа ще започне заседанието на Народното събрание.\r\n***\r\nОт 09.30 часа министърът на финансите Владислав Горанов заедно с ръководството на Българска фондова борса - София ще дадат официален старт на търговията с държавни ценни книжа (ДЦК) в сградата на Българска фондова борса-София, на ул. „Три Уши“ 6.\r\n***\r\nОт 09.30 часа заместник-министърът на регионалното развитие и благоустройството Валентин Йовев ще участва в откриването на Международната юбилейна научна конференция, която се провежда по повод 75-ата годишнина на Университета по архитектура, строителство и геодезия. Тя ще се проведе също в Аула Максима.\r\n***\r\nОт 09.30 часа 15-и състав на Специализирания наказателен съд ще заседава по делото срещу А. Петров, А. Петров и др., на които са повдигнати обвинения за организиране и ръководене на организирана престъпна група, създадена с цел изнудване и рекет.\r\n***\r\nОт 09.30 часа 13-и състав на Специализирания наказателен съд ще заседава по делото срещу И. Попов, на когото е повдигнато обвинени за организиране и ръководене на организирана престъпна група. \r\n***\r\nОт 10.00 часа в градинката пред храм „Св. Седмочисленици“ Синдикатът на българските учители, съвместно с Министерство на образованието и науката и Столична община, организира тържествено  честване на 1.ноември – Денят на народните будители, под надслов „Децата и мирът“.\r\n***\r\nОт 10.00 часа 5-и състав на Специализирания наказателен съд ще заседава по делото срещу И. Илиев, С. Желязков и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Д. Викторова, А. Митков и С. Каменов, на които са повдигнати обвинения за организиране и ръководене на организирана престъпна група.\r\n***\r\nОт 10.00 часа по случай Деня на народните будители Софийската опера и балет за трета поред година отваря вратите си за ученици и студенти.\r\n***\r\nОт 10.00 часа в Националния пресклуб на БТА ще се състои пресконференция на тема „Нов поглед върху древната балканска история: Възможно ли е сближаване на позициите?“. Участие в нея ще вземат Андрей Киряков - археолог, Александър Мошев - историк, д-р Ирена Янчева - етнолог, доц. Любомир Цонев, Мартин  Константинов - докторант.\r\n***\r\nОт 10.30 часа в хотел Best Western Expo, (бул. „Цариградско шосе“ 148)  ще се състои пресконференция на ЧЕЗ България, на която компанията ще обяви стартирането на проект за разкриване на работни места за безработни хора без квалификация или хора от уязвими социални групи.  \r\n***\r\nОт 10.30 часа пред сградата на БАН ще бъде дадено началото на протестно шествие на учените за  достойни доходи и в защита на българската наука. Шествието ще поднесе венци на признателност пред паметника на Васил Левски и Св. Св. Кирил и Методий и ще връчи декларации  в Министерството на финансите, Министерски съвет и Народно събрание.\r\n***\r\nОт 10.30 до 18.30 часа пред сградата на Министерството на земеделието, храните и горите ще се проведе първото ноемврийско издание на фестивала „От нашата ферма – с любов за вас!“.\r\n***\r\nОт 10.45 часа на гише „Информация“ в Деня на народните будители летище София стартира новата си доброволческа инициатива „Училище за авиация“.\r\n***\r\nОт 11.00 часа в сградата на ГДБОП директорът на главен комисар Ивайло Спиридонов, Албена Спасова - Международната академия за обучение по киберразследвания и Нели Вачева - IDC България ще представят резултатите от Четвъртия международен форум по киберсигурност и киберпрестъпност за държавите от Югоизточна Европа.\r\n***\r\nВ зала „Конферанс“ на парк-хотел „Москва“ ще се проведе Национална среща между младежи и отговорните за младежката политика по  програма „ЕРАЗЪМ +“. Събитието се отганизира от Института за риск мениджмънт и комуникация при кризи – ИРМКК и с подкрепата на Българската агенция за инвестиции /БАИ/. \r\n***\r\nОт 11.00 часа екипите на Националната библиотека „Св. св. Кирил и Методий” (НБКМ) и Националния литературен музей  ще отбележат заедно Деня на народните будители като положат венци пред паметника на св. Паисий Хилендарски (в градинката зад катедралния храм „Св. Александър Невски”).\r\n***\r\nНа церемония в хотел Best Western Premier ще се състои седмото издание на наградите за луксозно строителство.\r\n***\r\nОт 11.30 часа в Изложбена зала ЦУМ ще бъде открито 3-то специализираното  търговско изложение „Здраве и красота с натурални и био продукти“.\r\n***\r\nОт 13.00 часа в Националния пресклуб на БТА ще се съсои пресконференция на Български арт и фолклорен център „Нестия“ и фондация „Бъдност за талантите на България“ на тема „Възвръщане към ценностите, оставени ни от народните будители и ролята на занимаващите се с български фолклор за запазване на българската идентичност!“ и време ли е за закон за защита на българския фолклор.\r\n***\r\nОт 13.30 часа от стълбите пред СУ „Св. Климент Охридски“ ще тръгне шествие, организирано от Български вегански съюз по случай Световния ден на веганизма – 1-ви ноември.\r\n***\r\nОт 13.30 часа 10-и състав на Специализирания наказателен съд ще заседава по делото срещу В. Николов, Т. Хорозов и С. Стоянов, на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Големия салон на Българската академия на науките, Академията ще отбележи Деня на народните будители с тържествено събрание.\r\n***\r\nОт 14.00 часа в Детския център на Столична библиотека ще бъде представена изложба на рисунки „Моите будители“. На откриването  ще бъдат обявени и наградени победителите в конкурса за рисунка „Моите будители“, в който са участвали над 110 деца от 5 до 14 години от цялата страна.\r\n***\r\nОт 14.00 часа 14-и състав на Специализирания наказателен съд ще заседава по делото срещу И. Илиев, Ю. Ваклев и др., на които са повдигнати обвинения за организиране и ръководене на организирана престъпна група с цел отнемане на чужди движими вещи.\r\n***\r\nОт 16.00 часа Младежи ГЕРБ-София ще поставят 12 звезди със строфи от стихотворения на известни български автори на площад „България“ - при пресечката на булевардите „Витоша“ и „Патриарх Евтимий“. Инициативата е под надслов „България в стихове/Bulgaria in poems“.\r\n***\r\nОт 17.30 часа в изложбена зала „Архиви” ще бъде открита  документалната изложба „ЗА СЕБЕ СИ Кирилъ Шиваровъ“. Автори на изложбата са фотографите Анатолий Радев и Дария Василева.\r\n***\r\nОт 18.00 часа в Големия салон на БАН ще се проведе вечер, посветена на 1 ноември – Ден на народните будители.\r\n***\r\nОт 18.30 часа в центъра за култура и дебат  „Червената къща“ политологът Иван Кръстев ще представи основните тези от новата си книга „След Европа”. Лекцията е част от поредицата „Мемориални лекции ДЖУ”, организирани от Центъра за либерални стратегии в памет на Юлия Гурковска.\r\n***\r\nОт 19.00 часа на Сцена Четвърти етаж в Народен театър „Иван Вазов“ ще се проведе открита театрална дискусия „И утре ще има Театър. (Р)еволюцията на театралната публика“.\r\n***\r\nОт 19.00 часа в Държавния музикален и балетен център ще бъдат раздадени годишните национални награди „Кристална лира“ за ярки постижения в музикално-изпълнителското и танцовото изкуство.\r\n***\r\nВ Деня на народните будители бургаските архитекти ще представят пред широката общественост свои проекти на площад „Тройката“. Инициативата се нарича „АрхиМория 2017“ и обединява разработки от последните две години.\r\n***\r\nОт 17.30 часа в КЦ „Морско казино“ ще бъдат раздадени наградите в детския конкурс за рисунка „Събуди се“. \r\n***\r\nОт 18.30 часа в галерия „13-то стъпало“ художниците Ник Мазаров, Антон Жишев, Ненко Чанев и Слав Кривошиев ще представят изложба живопис.\r\n***\r\nОт 10.00 часа Празничната програма по повод 1-ви ноември – Ден на народните будители, ще започне пред паметника на отец Паисий в Алеята на Възраждането в Морската градина с полагане на венци и цветя с военен ритуал и молебен.\r\n***\r\nОт 11.30 часа в Духовно-просветен център „Св. Архангел Михаил” ще бъде открита паметна плоча, посветена на варненските народни будители.\r\n***\r\nОТ 14.00 до 16.00 часа общинският съветник от ГЕРБ Антоанета Цветкова ще има приемна за граждани в офиса на партията на ул. „Георги Бенковски” №1.\r\n***\r\nОт 19.30 часа в зала „Конгресна” в Двореца на културата и спорта ще се проведе празничен спектакъл „Това е България” на национален фолклорния ансамбъл „Българе”. \r\n***\r\nOт 16.00 часа пред паметника на Матей Преображенски – Миткалото ще се проведе тържество по повод Деня на будителите.\r\n***\r\nОт 16.00 часа в  музей „Възраждане и Учредително събрание“ ще бъде открита експозицията „Заедно да съхраним историческата памет“.\r\n***\r\nОт 17.00 часа ще бъде открита реновираната фасада на НЧ „Надежда 1869“ и реновираната паметна плоча на Димитър х. Павли Иванов, /1847 – 1913/основател  и първи Председател на Настоятелството на читалище „Надежда1869”.\r\n***\r\nОт 18.00 часа в голямата зала на Община Велико Търново ще се състои концерт, посветен на Ден на народните будители, организиран от Градски ученически парламент и Община Велико Търново, в подкрепа и на 13-годишната Никол Георгиева.\r\n***\r\nОт 18.00 часа на пл. „Цар Асен I” ще има безплатна прожекция на аудио-визуалния спектакъл „Царевград Търнов – звук и светлина“.\r\n***\r\nОт 19.00 часа в Клуб 7 ще се проведе среща с шампиона по плуване Антъни Иванов.\r\n***\r\nОт 10.00 часа кметът на Община Видин Огнян Ценков, заедно с областния управител на Област Видин Албена Георгиева и представители на общинската администрация, ще поднесе цветя пред паметника на Софроний Врачански по повод Деня на народните будители. Към тях ще се присъединят учители и ученици от видински училища.\r\n***\r\nОт 10.30 часа, в Конферентния център на Областна администрация - Видин Огнян Ценков ще поднесе приветствие към участниците във форума „10 години Национална система Живи човешки съкровища – България - проблеми и предизвикателства“, в който ще участват представители на читалища от областта.\r\n***\r\nОт 11.00 часа пред паметника на „Св. Софроний Врачански“ ще се проведе Възпоменателно тържество, посветено на Деня на народните будители.\r\n***\r\nОт 15.00 часа в Етнографски музей „Св. Софроний Врачански” ще се проведе вечер, посветена на 95 години от рождението на Димитър Шонев - летец, певец, художник, символ на врачанската духовност и култура.\r\n***\r\nОт 18.30 часа в Народно читалище „Развитие“ ще се проведе концерт, посветен на Деня на народните будители ще изнесе Симфониета - Враца, с участието на средношколски смесен хор при  СУ „Отец Паисий“. Диригент на културната изява е Момчил Томов.\r\n***\r\nОт 09.00 до 14.00 часа ще бъдат поднасяни цветя на паметниците и паметните плочи на народните будители – книжовници, учители, културни дейци и просветители по повод Деня на будителите.\r\n***\r\nОт 09.30 часа в храм „Света Троица“ ще бъде отслужен празничен тържествен водосвет от добрички духовници по повод Деня на будителите. \r\n***\r\nОт 10.00 часа по повод Деня на будителите ще бъдат положени цветя на Паметната плоча на Първото взаимно училище. \r\n***\r\nОт 11.00 часа в Огледална зала „Нели Божкова“ на официална церемония ще бъдат връчени годишните награди „Добрич“ в областта на културата и науката. \r\n***\r\nОт 11.00 часа на паметника на Христаки Павлович ще бъдат поднесени венци и цветя. \r\n***\r\nОт 18.00 часа в изложбена зала „Околийска къща” ще се проведе церемония по връчване на наградите „Будител на годината”. \r\n***\r\nОт 10.00 часа ще се състои церемония по поднасяне на цветя и венци в градския парк пред мемориалната плоча на Ангел Захариев – създателя на градски парк Каварна. \r\n***\r\nОт 11.00 часа ще бъде почетена паметта на първия каварненски учител йеромонах Евстатий Рилски в етнографския комплекс Каварна. \r\n***\r\nОт 17.30 часа в ХГ „Христо Градечлиев“ се организира празнична програма, с участието на вокална академия „Каварна“ при НЧ „Съгласие – 1890“. \r\n***   \r\nОт 11.00 часа в ДГ „ Теменуга“ ще се състои церемония по официалното откриване на обновената сграда на детското заведение. На церемонията ще присъства кметът на община Казанлък Галина Стоянова.\r\n***   \r\nОт 11.30 часа пред Паметника на химна „ Велик е нашият войник“ Константин Георгиев и композитора на музиката Михаил Шекерджиев ще бъдат поднесени венци и цветя по повод Деня на народните будители. \r\n***\r\nОт 10.00 часа по повод Деня на народите будители ще бъдат поднесени цветя пред паметниците и паметните плочи на народните  будители в Карлово.\r\n***\r\nОт 10.30 часа в Къща „Райно Попович“ в Туристически комплекс „Старинно Карлово“ ще се проведе среща с родственици на известни карловски будители под надслов „Поклон пред карловските възрожденци“.\r\n***\r\nОт 11.00 часа в Къща „Белият двор“ в Туристически комплекс „Старинно Карлово“ ще се проведе дискусия организирана от ученици от ПГ „Ген. Владимир Заимов“ с ръководител Христина Томанова.\r\n***\r\nОт 14.00 часа в Общинската художествена галерия ще бъде открита изложба живопис на Димитър Рашков.\r\n***\r\nОт 17.30 часа в Камерна зала на НЧ „Васил Левски 1861 г.“ ще бъде открито балетно студио „GRAND FOUETTE“, посветено на основоположника  на балетното изкуство в България.\r\n***\r\nОт 12.00 часа ще бъде направена първа копка и даден старт на проект  за внедряване на мерки за енергийна ефективност в сградата на РС „Пожарна безопасност и защита на населението” в града. На церемонията ще присъстват директорът на ГД „Пожарна безопасност и защита на населението” главен комисар Николай Николов и кметът на община Крумовград  Себихан Мехмед.\r\n***\r\nОт 10.00 часа в читалищата  „Светлина 1871”,  „Христо Ботев 1925”,  „Христо Ботев 1920” и „Просвета 1922” ще бъде изнесен „Урок по родолюбие”. \r\n***\r\nОт 10.30 часа в представители на Община Кюстендил ще присъстват на откриването на ремонтираната сграда на Детска градина „Славейче”. \r\n***\r\nОт 11.00 часа в сградата на Дирекция „Инспекция по труда” ще се проведе пресконференция. \r\n***\r\nОт 17.30 часа в художествена галерия „Владимир Димитров – Майстора” ще бъде открита изложба „Юбиляри, Никола Иванов – Шаната”. \r\n***\r\nОт 18.00 часа в читалище „Братство” ще се състои тържествен концерт по повод Деня на народните будители. \r\n***\r\nОт 18.00 часа в Художествена галерия ,,Владимир Димитров – Майстора” ще бъде открита юбилейна изложба по повод 120 години от рождението на Никола Иванов – Шаната. \r\n*** \r\nС факелно шествие в 17.30 часа започва отбелязването на Деня на народните будители в Пазарджик. \r\n***\r\nОт 17.00 часа РИМ-Пазарджик открива изложба „Спасени културни ценности“.\r\n***\r\nС факелно шествие в 17.30 часа и празничен концерт ще бъде отбелязан Денят на народните будители в Панагюрище.\r\n***\r\nОт 14.00 часа в Двора на кирилицата ще се състои церемония по откриване на „Алея на писателите” от различни народи, творящи на кирилица с поставяне на паметник на Пейо Яворов. \r\n*** \r\nОт 10.00 часа ще започне церемония по връчване на отличия на двама изявени Български учители – Народни будители в Дома на учителя, ул. Петко Рачов Славейков 4, Стария град, Пловдив. Това са Радка Атанасова – учителка по Български език в Професионална гимназия по Архитектура, Строителство и Геодезия, Пловдив и Теодосий Теодосиев –учител по физика в Математическа гимназия, Казанлък.\r\n*** \r\nОт 10.00 часа в село Скутаре, община Марица, ще бъде открита новата детска градина \"Синчец\".  \r\n*** \r\nОт 16.30 часа ще бъде открит бюст- паметник на Апостола на свободата Васил Левски.  \r\n*** \r\nОт 11.00 часа пред къща музей „Станка и Никола Икономови“  ще се състои церемония по поднасяне на венци и цветя на барелефа и  програма с участието на ОУ „Никола Икономов“.\r\n*** \r\nОт 18.30 часа в ХГ „Проф. Илия Петров” ще се състои церемония по връчване на награда „Никола Икономов“ и празничен концерт на хор „Железни струни“.\r\n***\r\nОт 10.00 часа, в Заседателната зала на Община Русе, ще се проведе официална церемония по присъждането на Награда \"Русе-21.век\". \r\n***\r\nОт 14.00 часа в зала „Европа“ на Доходно здание ще се състои тържествената церемония ще бъдат връчени наградите в конкурса „Посланик на свободния дух в моето училище“. \r\n***  \r\nОт 17.30 часа на паметника на Дарителите ще се проведе Тържествено честване на 1 ноември – Деня на народните будители. Празнично слово и полагане на цветя. \r\n***\r\nОт 09.00 часа архимандрит Висарион ще оглави богослуженията за светите безсребърници Козма и Дамян в църквата „Св. св. Козма и Дамян“ в манастирския комплекс „Св. Пантелеймон“ над Смолян.\r\n*** \r\nОт 10.00 часа  ОУ „Юрий Гагарин“ – Смолян ще поднесат венци и цветя пред паметника на Паисий Хилендарски. \r\n***\r\nОт 10.30 часа в Дигитален център на Регионален исторически музей „Стою Шишков“ ще бъдат представени най-ценните находки от тазгодишните археологически разкопки на Момчилова крепост.\r\n***\r\nОт 10.00 часа ще се открие изложба „Читалището в Широка лъка – диря в миналото и живот в настоящето“ по повод 145 години от създаването на НЧ „Екзарх Стефан“-1872 г. – с. Широка лъка и 70 годишнината на битовата пиеса „Попрелка“.\r\n***\r\nОт 11.00 часа, в ППМГ „Васил Левски“ – Смолян ще се проведе математическо състезание „Черноризец Храбър“. \r\n***\r\nОт 14.00 часа в  Регионална библиотека „Николай Вранчев” – Смолян ще бъде представена изложба „Родните будители“. \r\n***\r\nОт 18.00 часа в зала „Петър Стайков“ в Клуба на дейците на културата ще бъде представена изложбата на смолянски художници „Памет“.\r\n***\r\nОт 18.30 часа в зала „Петър Стайков“ в Клуба на дейците на културата ще бъде представена първа и втора книжка на „Проглед“ –  списание за литература, изкуство и култура.\r\n***\r\nОт 09.00 часа в храм „Св. Теодор Тирон“ ще бъде отслужена заупокойна света литургия в памет на Митрополит Методий Кусев. 95 години от смъртта на Методий Кусев, първи Старозагорски митрополит.\r\n***\r\nОт 10.00 до 13.00 часа и от 14.00 до 17.00 часа в Античен форумен комплекс „Августа Траяна“ ще се проведе детски пленер „Рисуване от натура“.\r\n***\r\nОт 10.30 часа ще започне празничен концерт „Поклон пред вас, будители народни“.\r\n***\r\nОт 10.30 часа в Регионалния пресклуб на БТА ще се проведе пресконференция на Сдружение „Българска народна памет“. \r\n***\r\nОт 11.00 часа пред паметника Митрополит Методий Кусев ще се състои тържествен общоградски ритуал за преклонение и признателност към делото на народните будители.\r\n***\r\nОт 12.00 часа в НЧ „Пробуда – 1927“. Ще бъдат отбелязани 90 години от създаването на читалището.\r\n***\r\nОт 17.00 часа в Клуба на пенсионера в кв. „Зора“ ще бъдат отбелязани 70 години от създаването на НЧ „Отец Паисий – 1947“.\r\n***\r\nОт 18.00 часа в Художествената галерия ще бъде открита юбилейна ретроспективна изложба „Иван Милев (1897-1927)“ – посветена на 120 години от рождението на художника.\r\n***\r\nОт 18.00 часа в къщата музей „Гео Милев“ ще се състои премиера на книгата „Поетична палитра“ - поезия и текстове за песни Стоян Съргойчев.\r\n***\r\nОт 10.00 часа във Второ СУ „Проф. Никола Маринов“ ще се състои дискусионна кръгла маса на тема „Училището и културните институции- съвременен модел на партньорство“.\r\n***\r\nОт 10.30 часа на пл. „Стоян Мавродиев“ ще се проведе инициатива „Предай нататък“, като младежи ще раздават флаери с мисли на народни будители. \r\n***\r\nОт 16.30 часа на площад „Свобода“ ще се състои концерт на ПФА „Мизия“ и младежка танцова формация.\r\n***\r\nОт 10.30 часа ще се проведе литературно-музикална програма (рецитал, стихове, детски песни, драматизация на приказка, хора с най-малките) в Народно читалище „Пробуда – 1905“. \r\n***\r\nОт 11.00 часа ще бъде изнесен доклад и беседа за будителите и поднасяне на цветя на паметника пред Народно читалище „Отец Паисий – 1925“.\r\n***\r\nОт 11.00 часа читалищата „Никола Вапцаров – 1964“ и „Кадрия Лятифова – 2000“ организират викторина с ученици от СУ \"Пайсий Хилендарски\". \r\n***\r\nОт 11.30 часа Община Хасково организира ритуал по поднасяне на венци и цветя пред Паметника на будителите до Младежки център за отбелязване на Деня на народните будители - 1 ноември.\r\n***\r\nОт 15.00 часа на сцената на площад „Свобода“ ще се проведе концерт на народния оркестър към читалището и неговите солисти и с участието на вокални групи при Народно читалище \"Проф. д-р Асен Златаров - 1961\" и Народно читалище \"Зора - 1982\" – Хасково.\r\n*** \r\nОт 10.30 часа пред паметника на Нанчо Попович в градинката пред читалище „Добри Войников – 1856“ ще се състои тържествен ритуал по повод Деня на народните будители.\r\n*** \r\nОт 12.00 часа в Драматично-кукления театър „Васил Друмев“ ще започне спектакълът „Осмото чудо“ на Ансамбъл „Българе“, а след него продуцентът на ансамбъла Христо Димитров официално ще бъде връчено званието „Почетен гражданин на град Шумен“.\r\n***\r\nВ Регионален исторически музей – Шумен ще бъде подредена изложба „Будители на българския народ“.\r\n***\r\nОт 11.00 часа пред барелефа на Ради Колесов (на сградата на читалище „Съгласие-1862”) тържествено ще бъде отбелязан Денят на народните будители.", "date": "2017.11.01", "title": "Предстоящи събития в страната за 1 ноември (Агенция „Фокус“)"}
{"url": "http://www.focus-news.net/news/2017/11/01/2452573/nyama-postapila-ofitsialna-informatsiya-za-postradali-balgarski-grazhdani-pri-intsidenta-v-manhatan-nyu-york.html", "text": "Към 23.30 часа българско време няма постъпила официална информация в българското посолство във Вашингтон и Генералното консулство в Ню Йорк за загинали или пострадали български граждани в следствие на инцидента в Ню Йорк, съобщиха от пресцентъра на Министерство на външните работи. По-рано днес, в Манхатън превозно средство е преминало през велоалея, като в последствие е имало и въоръжена стрелба.  \r\nСъобщава се за най-малко 6 убити и 15 ранени в следствие на атаката. \r\nКъм този момент няма български граждани, които да са търсили съдействие от българските дипломатически мисии. Посолството във Вашингтон и Генералното консулство в Ню Йорк следят развитието на ситуацията и са в постоянен контакт с местните власти.  \r\nБългарски граждани, които желаят да получат актуална информация обстановката или да подадат сигнал за техни близки, могат да го направят на дежурните телефони на посолството във Вашингтон:  +1 202-387-5770 и  Генералното консулство в Ню Йорк: +1 202 387 0174", "date": "2017.11.01", "title": "Няма постъпила официална информация за пострадали български граждани при инцидента в Манхатън, Ню Йорк"}
{"url": "http://www.focus-news.net/news/2017/11/01/2452574/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Началник-щабът на Белия Дом, Джон Кели заяви, че генералът от Конфедерацията по време на Гражданската война в САЩ Робърт И. Лий е „човек на честта“ и демонтирането на паметниците на историческите личности на територията на САЩ е „много опасно“, пише  Washington Post.\r\nКели заяви, че демонтирането на паметниците на Конфедерацията демонстрира „липса на оценяване на историята“. Пенсионираният генерал от морската пехота на САЩ осъди решението на църква в щата Вирджиния да премахне от пределите си статуи на генерал Лий и на първия президент на страната Джордж Вашингтон. \r\nКели добави, че Гражданската война е избухнала заради „липсата на възможност за компромис“. \r\n*** Говорителят на Белия дом Сара Сандърс заяви във вторник, че медиите в страната са „напълно обсебени“ от разследването срещу Пол Манафорт, пише The Hill.\r\nПо време на пресконференция, на въпроса дали случая срещу Манафорт и неговия близък съдружник Рик Гейтс отвлича вниманието на президента Доналд Тръмп от другите дела на страната, Сандърс отговори с думите: „Вие всички изглежда сте напълно обсебени от това, а има достатъчно други неща, случващи се в тази страна и честно, много повече неща, от които хората се интересуват“. Репортерът, задал въпроса, го е свързал с изказване на висш служител на Белия дом, който е заявил в понеделник, че президента е „много разсеян“ заради течащото разследване. \r\nВъв връзка с това, говорителят заяви \"не смятам, че това пречи на способностите на президента да си върши работата “, като добави, че медиите са схванали грешно изказването. \r\n*** Председателят на съвета на експертите, извършващи надзор над санкциите спрямо КНДР на Съвета за сигурност на ООН, Хю Грифитс съобщи, че големи западни компании, включително и такива от Великобритания, са произвели части за севернокорейските ракети, пише южнокорейският ежедневник  „Чосун Илбо“.\r\nЕкспертът заяви, че сред отломките от севернокорейските ракети, попаднали на територията на Южна Корея през февруари 2016 г. са открити логото на компания производител, както и серийни номера. „Това ни позволи да проследим произхода и начина на доставка. Един компонент, насочващ налягането, е свързан с добре позната компания на запад“, добави той. Компанията не се разкрива, защото в момента сътрудничи на разследването на Грифитс.\r\n„След като т.нар. „трансмитер на налягането“ е бил произведен във Великобритания, компанията го е натоварила незаконно към Тайван“, добави експертът. След това фирмата, която го е закупила - „Роял Тийм Корпорейшън“ я е продала на Северна Корея. \r\nТ.нар. „трансмитри на налягането“ са смятани за стоки с двойна употреба, които могат да се адаптират и за военни цели. 32 вида подобни предмети са включени в списъка на ООН със стоките и технологиите, забранени за продажба и трансфер на Северна Корея. \r\n„Големите западни компании може и да не знаят, че техните части са купувани от Северна Корея“, заяви Грифитс. „По-скоро Северна Корея разчита на бизнесмени от Хонг Конг, Тайван, Пекин и Сингапур, за да придобие оборудване без да разкрива връзки със себе си“, добави той.  \r\n***  Първата проектирана и произвеждана в Турция щурмова карабина МПТ-76 е изляза на износ. Според източници от турската оръжейна индустрия, говорещи при условие за анонимност, частните компании „Калекалъп“ и „Шаршилмаз“ са получили заповед да започнат масовото производство на оръжието, пише  Daily Sabah.\r\nКарабината МПТ-76 в момента е в инвентара на турските въоръжени сили и цели заменянето на германските Г-3, които са на въоръжение в момента и да намали зависимостта на страната от чужди производители.  Правителствената „Корпорация за механична и химична индустрия“, „Калекалъп“ и „Шаршилмаз“ ще произведат съответно 20, 15 и 10 хил. карабини. \r\nОбщо 450 броя от модела са доставени на Сомалия, а признатата единствено от Турция Севернокипърска турска република е поръчала 2500 от тях. \r\nСлед успешното преминаване през 47 изпитания на НАТО, карабината МПТ-76 наречена на турския акроним за „Национална пехотна карабина“ и на калибъра си от 7,62 мм, е определена за „ефективна колкото Г-3, надеждна като АК-47 и практична като М-16“.  Тя има ефективен обхват от 600 метра и може да изстреля 700 куршума в минута при първоначална скорост от 800 метра в секунда. Огънят с нея може да се води автоматично и полуавтоматично. Върху МПТ-76 ще има възможност да се добавят и допълнения като мерници за нощно виждане. \r\n***", "date": "2017.11.01", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/01/2452575/washington-post-napadatelyat-ot-manhatan-e-udaril-uchilishten-avtobus-predi-da-bade-arestuvan.html", "text": "Нападателят, който уби осем души и рани поне още десет във вторник в Манхатън, се е блъснал в училищен автобус преди да бъде ранен и арестуван от полицията, пише Washington Post, като за момента не се съобщава за ранени вследствие на катастрофата. Същевременно стана ясно, че превозното средство, с което е извършена атаката, е взет под наем пикап, като фирмата, която е отдала колата в момента оказва съдействие на властите. \r\nПо-рано във вторник, шофьор навлезе във велоалея в Манхатън, като според местни власти осем души са загубили живота си и поне още десет са ранени. Нападателят след това се е включил в движението по близкия булевард, където се е блъснал в друга кола, след което е излязъл от превозното средство, държейки фалшиви оръжия. Полицията е успяла да го рани и арестува впоследствие.  Цанко Цолов", "date": "2017.11.01", "title": "Washington Post: Нападателят от Манхатън е ударил училищен автобус преди да бъде арестуван"}
{"url": "http://www.focus-news.net/news/2017/11/01/2452576/donald-tramp-napadatelyat-ot-manhatan-e-pobarkan-chovek.html", "text": "Американският президент Доналд Тръмп определи нападателя, който уби осем души и рани поне още десет в Манхатън във вторник, като „побъркан човек“, предава AFP. \r\nОт своята страница в социалната мрежа „Туитър“ държавният глава написа, че „В Ню Йорк е станала още една атака, извършена от много извратен и побъркан човек“, добавяйки още, че властите следят случая отблизо. Агенция „Фокус“ припомня, че по-рано във вторник, шофьор навлезе с пикап на велоалея в Манхатън, като според местни власти осем души са загубили живота си и поне още десет са ранени. Нападателят след това се е включил в движението по близкия булевард, където се е блъснал в друга кола, след което е излязъл от превозното средство, държейки фалшиви оръжия. Полицията е успяла да го рани и арестува впоследствие.  Цанко Цолов", "date": "2017.11.01", "title": "Доналд Тръмп: Нападателят от Манхатън е „побъркан човек“"}
{"url": "http://www.focus-news.net/news/2017/11/01/2452577/bbc-orazhiyata-koito-napadatelyat-ot-manhatan-e-darzhal-sa-pushka-za-peyntbol-i-vazdushen-pistolet.html", "text": "Оръжията, които нападателят от Манхатън е държал преди да бъде прострелян и арестуван, са пушка за пейнтбол и въздушен пистолет, съобщиха органите на реда, предава BBC. Информацията е дадена по време на пресконференция на полицията във вторник, малко след атаката. \r\nНякои от очевидците на инцидента са съобщили за местни медии, че са чули изстрели, като броят им варира от пет или шест до девет или десет, според данните от различните свидетели. \r\nПо-рано от ФБР заявиха, че третират нападението като терористична атака, след като стана ясно, че заподозреният е крещял „Аллах Акбар“, малко преди да бъде ранен и арестуван от полицията.  Цанко Цолов", "date": "2017.11.01", "title": "BBC: Оръжията, които нападателят от Манхатън е държал, са пушка за пейнтбол и въздушен пистолет"}
{"url": "http://www.focus-news.net/news/2017/11/01/2452578/abc-news-napadatelyat-ot-manhatan-e-bil-ranen-v-korema-predi-da-bade-arestuvan.html", "text": "Нападателят от Манхатън, който уби осем души и рани още поне десет, е бил прострелян в корема, преди да бъде арестуван, предава телевизионният канал ABC news. Полицаят, стрелял по 29-годишиния извършител се е намирал на мястото случайно и не е бил част от екипите, изпратени впоследствие. Стана ясно, че сред ранените по време на инцидента, определен от ФБР като терористичен акт, са две деца. Агенция „Фокус“ припомня, че по-рано във вторник, шофьор навлезе на велоалея в Манхатън, като според местни власти осем души са загубили живота си и поне още десет са ранени. Нападателят след това се е включил в движението по близкия булевард, където се е блъснал в училищен автобус, след което е излязъл от превозното средство, държейки пушка за Пейнтбол  и въздушен пистолет. Полицията е успяла да го рани и арестува впоследствие.  Цанко Цолов", "date": "2017.11.01", "title": "ABC news: Нападателят от Манхатън е бил ранен в корема преди да бъде арестуван"}
{"url": "http://www.focus-news.net/news/2017/11/01/2452579/donald-tramp-ne-tryabva-da-pozvolyavame-na-islyamska-darzhava-da-se-zavarne-v-sasht.html", "text": "Президентът на САЩ Доналд Тръмп заяви, че властите не бива да позволяват на „Ислямска държава“ да се завърне на територията на страната, след като търпи поражения в Близкия изток, предава AFP. \r\nДържавният глава написа от страницата си в социалната мрежа „Туитър“, че \"ние не трябва да позволява на „Ислямска държава“ да се завърне или стъпи в нашата страна, след победата над терористите в Близкия изток и навсякъде другаде“. Съобщението му става малко след като мъж, крещящ „Аллах Акбар“  уби осем души и рани поне още 10 в Манхатън. Властите съобщиха, че третират случая като терористично нападение, а Тръмп нарече нападателя \"побъркан човек\". Цанко Цолов", "date": "2017.11.01", "title": "Доналд Тръмп: Не трябва да позволяваме на „Ислямска държава“ да се завърне в САЩ"}
{"url": "http://www.focus-news.net/news/2017/11/01/2452580/abc-news-ustanovena-e-samolichnostta-na-napadatelya-ot-manhatan.html", "text": "Нападателят от Манхатън е идентифициран като 29-годишния Сайфуло Саипов, с постоянен адрес в град Тампа, Флорида, съобщава ABC news. Арестуваният по-рано навлезе с взет под наем пикап на велоалея в Манхатън, убивайки осем души и ранявайки още 11, след което е блъснал училищен автобус на близкия булевард. 29-годишният нападател е слязъл от превозното средство, държейки пушка за Пейнтбол и въздушен пистолет, крещейки „Аллах Акбар“, но е бил ранен от намиращ се наблизо полицай. Впоследствие на мястото е пристигнал екип на органите на реда, който е арестувал Саипов.  Цанко Цолов", "date": "2017.11.01", "title": "ABC news: Установена е самоличността на нападателя от Манхатън"}
{"url": "http://www.focus-news.net/news/2017/11/01/2452581/afp-napadatelyat-ot-manhatan-e-deystval-sam-spored-mestnite-vlasti.html", "text": "Нападателят от Ню Йорк е организирал и извършил терористичния акт сам, предава AFP, като се позовава на изказване на кмета на Ню Йорк. Според съобщението, макар все още да тече разследване, арестуваният изглежда е „самотен вълк“ и не е част от по-мащабен план. По-рано полицията съобщи, че 29-годишният Сайфуло Саипов е крещял „Аллах Акбар“ малко преди да бъде ранен в корема и арестуван от пристигналия впоследствие екип на полицията. \r\nНападателят уби осем души и рани още 11, след като навлезе с пикап на велоалея в Манхатън, припомня агенцията. Стана ясно, че всички ранени са откарани в болница и са без опасност за живота, а един от убитите е белгийски гражданин. Междувременно френският президент Еманюел Макрон и британският премиер Тереза Мей изразиха своята солидарност след случилото се.  Цанко Цолов", "date": "2017.11.01", "title": "AFP: Нападателят от Манхатън е действал сам, според местните власти"}
{"url": "http://www.focus-news.net/news/2017/11/01/2452582/imalo-li-e-tayni-sreshti-mezhdu-zamestnik-predsedatelya-na-bsp-denitsa-zlateva-i-premiera-boyko-borisovi-obzor.html", "text": "Имало ли е тайни срещи между заместник-председателя на БСП Деница Златева и премиера Бойко Борисов? Спорът за срещите между двамата започна след традиционната пресконференция на БСП, проведена след заседание на Изпълнителното бюро на партията. На нея Златева коментира, че актуалният сезон на фалшивите новини е основна мантра за ПП ГЕРБ. „Бих искала да попитам колегите от ГЕРБ фалшива новина ли е фактът, че лично премиерът Бойко Борисов се обади на Корнелия Нинова, за да ме покани да остана на поста в правителството му? Фалшива новина ли е фактът, че имахме и личен разговор с него по този въпрос и след обсъждане на заседание на Изпълнителното бюро препотвърдихме решението си, взето и на заседание на Националния съвет, че няма да влизаме в никакви коалиции и няма да участваме под никаква форма в управлението на страната и оставаме опозиция? Фалшива новина ли е фактът, че служебният премиер проф. Огнян Герджиков, по молба на Бойко Борисов проведе среща с Корнелия Нинова по същия въпрос? Третият въпрос е - фалшива новина ли е фактът, че ГЕРБ предложиха на Корнелия Нинова да оглави Народното събрание под претекст, че по този начин ще се формира дневният ред на парламента?“, попита Златева. Тя подчерта, че не е вярна тезата, че БСП е партията, която произвежда фалшиви новини. Във връзка с въпросите на Деница Златева пиарът на премиера Бойко Борисов и ръководител на правителствената информационна служба Севдалина Арнаудова написа във „Фейсбук“: „Deniza Slateva, не помниш ли колко пъти идваше при Boyko Borissov в партийната централа на НДК на 17-тия етаж, зад гърба на Корнелия Нинова? Аз помня поне две такива срещи... Не помниш ли и колко вътрешна съпротива имаше тогава в теб, че твоята председателка иска да провали европейското председателство? #спомниси#“. На това Деница Златева отговори, че срещите ѝ с премиера никога не са били тайна и за тях е информирала Изпълнителното бюро на БСП. \r\nДеница КИТАНОВА", "date": "2017.11.01", "title": "Имало ли е тайни срещи между заместник-председателя на БСП Деница Златева и премиера Бойко Борисов? (ОБЗОР)"}
{"url": "http://www.focus-news.net/news/2017/11/01/2452583/bbc-napadatelyat-ot-manhatan-e-imigrant-doshal-v-sasht-prez-2010-godina.html", "text": "Нападателят, който уби осем души и рани още 11 в Манхатън във вторник, е имигрант, дошъл в САЩ през 2010 г., предава BBC. По-рано американски медии съобщиха, че арестуваният е идентифициран като 29-годишния Сайфуло Саипов, живеещ в град Тампа, Флорида. За момента не се съобщава коя е родната му страна.  \r\nВластите заявиха, че третират нападението като терористична атака, след като стана ясно, че Саипов е крещял „Аллах Акбар“ преди да бъде ранен и арестуван от полицията. Според кмета на Ню Йорк, той е действал сам и не е част от по-мащабен план. Тече разследване по случая.    Цанко Цолов", "date": "2017.11.01", "title": "BBC: Нападателят от Манхатън е имигрант, дошъл в САЩ през 2010 година"}
{"url": "http://www.focus-news.net/news/2017/11/01/2452584/the-telegraph-osem-dushi-sa-ubiti-v-nay-karvavata-teroristichna-ataka-v-nyu-york-ot-11-septemvri-2001-godina-nasam.html", "text": "Осем души са убити в най-кървавата терористична атака в Ню Йорк от 11 септември 2001 г. насам, така британският вестник Telegraph описа нападението в Манхатън от вторник. Изданието пише още, че атакуващият е „самотен вълк“, крещящ Аллах Акбар и използвал взет под наем пикап. Нападателят е навлязъл във велоалея в близост до мемориала, посветен на атаката срещу Световния търговски център, прегазвайки няколко души преди да стигне края на зоната и излезе отново на булеварда, където е блъснал училищен автобус. Идентифицираният като Сайфуло Саипов е излязъл от превозното средство и след кратка гонитба прострелян от полицай. По неофициална информация, той е имигрант от Узбекистан. \r\nПрезидентът на страната Доналд Тръмп обвини за атаката „Ислямска държава“, като заяви, че властите не трябва да позволят на терористите да се завърнат в САЩ, след като търпят поражения в Близкия изток. \r\nБританският премиер Тереза Мей изрази своята солидарност след атаката, като заяви, че „заедно ние ще победим тероризма“. Очевидец е съобщил за британското издание, че е чул пет изстрела и хора, бягащи наоколо. Не след дълго пристигнали екипи на полицията и линейки.  Цанко Цолов", "date": "2017.11.01", "title": "The Telegraph: Осем души са убити в най-кървавата терористична атака в Ню Йорк от 11 септември 2001 година насам"}
{"url": "http://www.focus-news.net/news/2017/11/01/2452585/chetiri-sa-veche-zhertvite-na-navodneniyata-v-burgasko-obzor.html", "text": "Четири са вече жертвите на наводненията в Бургаско, след като почина един от пострадалите в село Черни връх, община Камено. В продължение на седмица лекарите в Бургас се бориха за живота му. 71-годишният мъж бе намерен на стотина метра от дома му, влачен от водата. Той бе в тежко състояние и с вътрешни наранявания и фрактури. От окръжната прокуратура в Бургас са образували четвърто досъдебно производство, то е за убийство и се води срещу неизвестен извършител. Все още не е намерено и тялото на жената на починалия мъж, Стоянка, която бе отнесена също от стихията. Метеорологичните условия през последните дни не позволиха на водолазите да продължат издирването в езерото „Мантра“. \r\nВоеннослужещи от Българската армия продължават да участват в дейностите за ликвидиране на последствията от наводненията в област Бургас. 69 военнослужещи от Военноморските и Военновъздушните сили, както и от Съвместното командване на силите оказват помощ при отводняването и почистването на домовете на пострадалите. Модулните формирования от състава на Българската армия действат на територията на селата Полски извор, Ливада и Равнец в област Бургас. \r\nПрезидентът Румен Радев посети пострадалия от бедствието район и се срещна с потърпевшите. „Най-сетне видях една наистина сериозна солидарност и чувство за взаимопомощ от всички хора. Това за мен е най-важното“, каза държавният глава на жителите на село Равнец и им пожела успех. От своя страна те му споделиха, че газят във вода и кал, но най-важното е да са сплотени в трудните моменти. \r\nЗа четири дни обществената подкрепа за кампанията на БЧК за пострадалите при наводненията в Бургаско достигна 167 966 лв., Екипи на БЧК продължават и оценяването на щетите и нуждите на засегнатите от бедствието.Националната дарителска кампания, продължава.\r\nМеждувременно стана ясно, че докладът за състоянието на водоемите в региона не е констатирал съществени конструктивни нарушения, които застрашават сигурността на язовирните стени и съоръженията към тях в област Бургас, следствие на валежите. \r\nВ периода 27-29 октомври служителите на агенцията са извършили комплексна проверка на 46 язовира на територията на областта, като са обхванати засегнатите обекти в резултат на влошената метеорологична обстановка на 24-25 октомври, както и язовирите с висок рисков потенциал за областта. Докладът първоначалната хипотеза на инспекторите на ДАМТН се потвърждава – има преливане и бавно и частично разрушаване на сегменти на язовирни стени на няколко каскадни водоема в община Камено. Четирите микроводоема Чанаджик 1,2,3 и 4 са прелели следствие на обилните валежи (някои от тях дори са били празни преди започване на дъждовете) като водата от тях се е оттекла към яз. „Чотората“. Данни обаче показват, че водният отток от тях не е причина за човешките жертви и разливът на водата е в земеделски земи, затова и към този момент язовирите не се разглеждат като причина за наводненията.", "date": "2017.11.01", "title": "Четири са вече жертвите на наводненията в Бургаско (ОБЗОР)"}
{"url": "http://www.focus-news.net/news/2017/11/01/2452586/the-guardian-paradat-za-heloun-v-nyu-york-shte-bade-proveden-vapreki-teroristichnata-ataka.html", "text": "Парадът за Хелоуин в американския град Ню Йорк продължава, въпреки терористичната атака в един от районите мегаполиса, в която по-рано мъж уби осем души и рани още 11, пише британският вестник Guardian. Изданието цитира изказване на местните власти, в което е обявено, че „хората трябва да продължават с делата си, знаейки, че полицията на Ню Йорк е нащрек и работи заедно с наши партньорски организации“. Изявлението на кмета на Ню Йорк завършва с увереност, че инцидента „няма да ни спре“. Вестникът припомня, че определеното като терористична атака нападение се случва малко преди в града да се проведе ежегодният парад за празника Хелоун. Въпреки опасността, шествието няма да бъде отменено, но ще бъде подсилено полицейското присъствие, разкри още кметът на града.  Цанко Цолов", "date": "2017.11.01", "title": "The Guardian: Парадът за Хелоун в Ню Йорк ще бъде проведен, въпреки терористичната атака"}
{"url": "http://www.focus-news.net/news/2017/11/01/2452587/huffington-post-mazh-kreshtyasht-allah-akbar-ubi-osem-dushi-v-manhatan.html", "text": "Мъж, крещящ „Аллах Акбар“ уби осем души и рани още 11 в Манхатън, пише Huffington Post, отразявайки терористичната атака, която стана във вторник в Ню Йорк. Вестникът припомня, че екстремисти са използвали превозни средства като едно от най-честите си оръжия, като жертвите на подобен тип атака в последните години в Европа надхвърлят 100 души. Изданието пише още, че миналата година, отново в Манхатън бяха ранени 30 души, в резултат на заложени две самоделни бомби. Отново миналата година и отново в Манхатън, местните власти успяха да предотвратят друго нападение на прочутия „Таймс Скуеър“. \r\n22-годишният Джон Уилямс, студент и свидетел на атаката е съобщил за вестника, че е чул поне пет бързи изстрела, които предизвикали допълнителна паника и объркване в присъстващите на мястото. Някои от тях се разбягали, но Уилямс видял как униформен арестува човек, който явно е бил ранен. Друг очевидец, 43-годишнен мъж, е разкрил за медиите, че докато се прибирал от работа, видял как „бял пикап прелетял“ през алеята, предназначена за велосипедисти. Мъжът изтичал до мястото, откъдето чул писъци, само за да види покритите със следи от автомобилни гуми жертви.    Цанко Цолов", "date": "2017.11.01", "title": "Huffington Post: Мъж, крещящ „Аллах Акбар“ уби осем души в Манхатън"}
{"url": "http://www.focus-news.net/news/2017/11/01/2452588/balgarsko-konsulstvo-otvori-vrati-v-tarakliya-moldova-obzor.html", "text": "Вие ще имате връзка с родината 24 часа, 7 дни в седмицата. С тези думи вицепремиерът и министър на външните работи Екатерина Захариева се обърна към стотиците наши сънародници в Тараклия, Молдова събрали се на официалната церемония, на която тя, заедно с молдовския си колега Андрей Галбур откриха тържествено българско консулство в града. Според Захариева идеята е тази служба да предоставя не само административни услуги, а да бъде и център на културата. Тя изрази надежда българският бизнес да бъде мотивиран да дойде и да инвестира в Тараклия, за да създава работни места. „Вие сте щастливи хора, защото имате две прекрасни родини - България и Молдова. Надявам се вашата първа родина да бъде все по-близо до вас“, обърна се българският първи дипломат към жителите на Тараклия. Захариева благодари на молдовския си колега Андрей Галбур за пълното съдействие при откриването на консулството и от своя страна призова за подкрепа на усилията на молдовското правителство за европейска интеграция на страната.\r\nОт МВнР поясниха, че първият работен ден на консулството е на 1 ноември 2017 г., а консулският окръг обхваща територията на районите Тараклия, Кахул, Кантемир, Бесарабска и Гагаузия. Първоначално съставът на консулството ще бъде от един дипломат (консул) и един технически служител, а от министерството уверяват, че мисията е оборудвана с най-модерната техника за снемане на биометрични данни по стандарти на Шенген. \r\nЕкатерина Захариева заяви още, че се гордее, че първият български университет зад граница е в Тараклия. Тя обеща страната ни да помага на сънародниците ни в Молдова не само с предоставяне на стипендии за обучение във висши училища, но и като финансира различни проекти за подобряване на инфраструктурата в рамките на помощта за развитие. Министър Захариева изрази радостта си от факта, че в Тараклия има присъствие на български медии - пресклуб на БТА и ефирно излъчване на радио „Фокус”. От другата седмица в Южна Молдова се очаква да зазвучи и програма “Христо Ботев” на БНР, а Радио „Фокус“ ще кандидатства за лиценз и в столицата Кишинев. \r\nОт своя страна външният министър на Молдова Андрей Галбур обяви, че целта им е да подпомогнат българската общност в Молдова да живее възможно най-комфортно. „Да се чувства част от нас, но същевременно да съхрани българската култура и обичаи”, каза молдовският вицепремиер и външен министър. Той декларира, че Република Молдова е отворена за българските инвеститори и изтъкна, че на парламентарните избори догодина за първи път, благодарение на промяната в изборното законодателство, жителите на Тараклия ще могат да изпратят свой депутат в парламента, тъй като областта бе обособена като самостоятелен едномандатен избирателен район. \r\nПо повод откриването на консулството в Тараклия, ректорът на Тараклийския държавен университет „Г. Цамблак“ д-р Мария Паслар коментира, че то ще даде възможност за нови инвестиционни проекти и откриване на нови работни места. По думите ѝ консулството ще улесни българите от Южна Молдова във времево и финансово отношение, за да могат да получават по-лесен достъп до различни услуги. „Освен това се открива възможност и за разширяване на двустранните отношения с България в много области - икономика, култура, образование. Тази постоянна и засилена грижа от страна на България ние, бесарабските българи, усещаме постоянно. За последните 30 г. България е направила не малко за Тараклия – финансовото подпомагане на различни учебни заведения и културни институции, проектът за пречистване на питейна вода в Тараклийския регион, огромната финансова подкрепа на Тераклийския държавен университет, както и неговото методическо подпомагане“, аргументира се д-р Паслар.", "date": "2017.11.01", "title": "Българско консулство отвори врати в Тараклия, Молдова (ОБЗОР)"}
{"url": "http://www.focus-news.net/news/2017/11/01/2452589/evening-standard-donald-tramp-obvini-islyamska-darzhava-za-atakata-v-manhatan-no-vse-oshte-nikoy-ne-poel-otgovornost-za-napadenieto.html", "text": "Американският президент Доналд Тръмп обвини „Ислямска държава“ за атаката в Манхатън, в резултат на която осем души загубиха живота си, а други 11 бяха ранени, пише Evening Standard. Изданието напомня, че все още нито една терористична групировка не е поела отговорност за нападението. Президентът обяви от профила си в социалната мрежа \"Туитър\", че САЩ не бива да позволяват на екстремистите от \"Ислямска държава\" да навлязат в територията на страната, след като търпят поражение в Близкия изток. По-късно държавният глава публикува официално съобщение относно инцидента, в което заяви, че „нашите мисли и молитви са с жертвите на терористичната атака и техните семейства“. Тръмп също така разкри, че Вашингтон ще окаже необходимата подкрепа на местната полиция в разследването. Верен на себе си, държавният глава не пропусна да благодари и за бързата реакция на полицията, пише още вестника. „Тези смели мъже и жени са въплъщението на истинския американски дух“, се казва още в официалното становище.  Цанко Цолов", "date": "2017.11.01", "title": "Evening Standard: Доналд Тръмп обвини „Ислямска държава“ за атаката в Манхатън, но все още никой не поел отговорност за нападението"}
{"url": "http://www.focus-news.net/news/2017/11/01/2452590/kak-nyakoi-britanskite-vestnitsi-otraziha-napadenieto-v-manhatan-agentsiya-fokus.html", "text": "Американският президент Доналд Тръмп обвини „Ислямска държава“ за атаката в Манхатън, в резултат на която осем души загубиха живота си, а други 11 бяха ранени, пише Evening Standard. Изданието напомня, че все още нито една терористична групировка не е поела отговорност за нападението. Президентът обяви от профила си в социалната мрежа \"Туитър\", че САЩ не бива да позволяват на екстремистите от \"Ислямска държава\" да навлязат в територията на страната, след като търпят поражение в Близкия изток. По-късно държавният глава публикува официално съобщение относно инцидента, в което заяви, че „нашите мисли и молитви са с жертвите на терористичната атака и техните семейства“. Тръмп също така разкри, че Вашингтон ще окаже необходимата подкрепа на местната полиция в разследването. Верен на себе си, държавният глава не пропусна да благодари и за бързата реакция на полицията, пише още вестника. „Тези смели мъже и жени са въплъщението на истинския американски дух“, са думите на президента. \r\n***\r\nОсем души са убити в най-кървавата терористична атака в Ню Йорк от 11 септември 2001 г. насам, така британският вестник Telegraph описа нападението в Манхатън от вторник. Изданието пише още, че атакуващият е „самотен вълк“, крещящ Аллах Акбар и използвал взет под наем пикап. Нападателят е навлязъл в пешеходна алея в близост до мемориала, посветен на атаката срещу Световния търговски център, прегазвайки няколко души преди да стигне края на пешеходната зона и излезе отново на булеварда, където е блъснал училищен автобус. Идентифицираният като Сайфуло Саипов е излязъл от превозното средство и след кратка гонитба прострелян от полицай. По неофициална информация, той е имигрант от Узбекистан. \r\nПрезидентът на страната Доналд Тръмп обвини за атаката „Ислямска държава“, като заяви, че властите не трябва да позволят на терористите да се завърнат в САЩ, след като търпят поражения в Близкия изток. \r\nБританският премиер Тереза Мей изрази своята солидарност след атаката, като заяви, че „заедно ние ще победим тероризма“. Очевидец е съобщил за британското издание, че е чул пет изстрела и хора, бягащи наоколо. Не след дълго пристигнали екипи на полицията и линейки. \r\n***\r\nПарадът за Хелоуин в американския град Ню Йорк продължава, въпреки терористичната атака в един от районите мегаполиса, в която по-рано мъж уби осем души и рани още 11, пише британският вестник Guardian. Изданието цитира изказване на местните власти, в което е обявено, че „хората трябва да продължават с делата си, знаейки, че полицията на Ню Йорк е нащрек и работи заедно с наши партньорски организации“. Изявлението на кмета на Ню Йорк завършва с увереност, че инцидента „няма да ни спре“. Вестникът припомня, че определеното като терористична атака нападение се случва малко преди в града да се проведе ежегодният парад за празника Хелоун. Въпреки опасността, шествието няма да бъде отменено, но ще бъде подсилено полицейското присъствие, разкри още кметът на града. \r\n***\r\nМъж, крещящ „Аллах Акбар“ уби осем души и рани още 11 в Манхатън, пише Huffington Post, отразявайки терористичната атака, която стана във вторник в Ню Йорк. Вестникът припомня, че екстремисти са използвали превозни средства като едно от най-честите си оръжия, като жертвите на подобен тип атака в последните години в Европа надхвърлят 100 души. Изданието пише още, че миналата година, отново в Манхатън бяха ранени 30 души, в резултат на заложени две самоделни бомби. Отново миналата година и отново в Манхатън, местните власти успяха да предотвратят друго нападение на прочутия „Таймс Скуеър“. \r\n22-годишният Джон Уилямс, студент и свидетел на атаката е съобщил за вестника, че е чул поне пет бързи изстрела, които предизвикали допълнителна паника и объркване в присъстващите на мястото. Някои от тях се разбягали, но Уилямс видял как униформен арестувал човек, който явно е бил ранен. Друг очевидец, 43-годишнен мъж, е разкрил за медиите, че докато се прибирал от работа, видял как „бял пикап прелетял“ през алеята, предназначена за пешеходци и велосипедисти. Мъжът изтичал до мястото, откъдето чул писъци, само за да види покритите със следи от автомобилни гуми жертви. \r\n***", "date": "2017.11.01", "title": "Как някои британските вестници отразиха нападението в Манхатън (Агенция \"Фокус\")"}
{"url": "http://www.focus-news.net/news/2017/11/01/2452591/ima-gotovnost-za-zimnoto-poddarzhane-na-patishtata-obzor.html", "text": "В абсолютна готовност сме за зимното поддържане на пътищата от 1 ноември. Това обяви министърът на регионалното развитие и благоустройството Николай Нанков след среща с председателя на УС на Агенция „Пътна инфраструктура“ (АПИ) инж. Дончо Атанасов и директорите на областните пътни управления във връзка с готовността за зимно поддържане. След нея регионалният министър Николай Нанков обяви, че снегопочистващите машини са малко под 3000, а предвиденият ресурс за зимно поддържане на пътищата е в рамките на 80 млн. лв. Той коментира, че най-вероятно ще има икономия от него, която ще бъде използвана за ремонти на републиканските пътища. Министър Нанков призова шофьорите да сменят летните си гуми със зимни, за да не се допускат кризисни ситуации заради аварирали автомобили с летни гуми. \r\nОт своя страна инж. Михаил Рашков от Агенция „Пътна инфраструктура“ допълни, че в подготовката за зимното поддържане на пътищата акцентът ще бъде върху взаимодействието с метеоролозите, а целта е да се изпревари снегът. \r\nВъв връзка с тол системата стана ясно, че има две жалби срещу процедурата за избор на изпълнител, но след изискването на предварително изпълнение на Комисията за защита на конкуренцията се очаква до края на годината да има избран такъв. \r\nДеница КИТАНОВА", "date": "2017.11.01", "title": "Има готовност за зимното поддържане на пътищата (ОБЗОР)"}
{"url": "http://www.focus-news.net/news/2017/11/01/2452592/izvestiyarusiya-reks-tilarsan-e-obsadil-situatsiyata-v-ukrayna-i-severna-koreya-s-ruskiya-poslanik-vav-vashington.html", "text": "Държавният секретар на САЩ Рекс Тилърсън е обсъдил ситуацията в Украйна и Северна Корея с руския посланик във Вашингтон Анатолий Антонов, пише руското издание “Известия“. Информацията е дадена от говорител на Вашингтон във вторник. \r\nСпоред съобщението, двамата са се срещнали в сградата на Държавния департамент, където „обсъдили възстановяването на териториалната цялост на Украйна и пълното прилагане на Минските споразумения“. Сред другите теми в разговора между двамата е възможното противодействие на заплахата, която представлява Северна Корея и възможността за подобряване на двустранните отношения.  Цанко Цолов", "date": "2017.11.01", "title": "„Известия“(Русия): Рекс Тилърсън е обсъдил ситуацията в Украйна и Северна Корея с руския посланик във Вашингтон"}
{"url": "http://www.focus-news.net/news/2017/11/01/2452593/afp-yuzhna-koreya-ne-smyata-da-razviva-sobstveni-yadreni-orazhiya.html", "text": "Южна Корея не смята да развива собствени ядрени оръжия, въпреки заплахата идваща от Пхенян, това е заявил президента Мун Дже-ин в сряда, предава AFP. \r\nСпоред изказването на държавния глава, „стремежа на Северна Корея да стане ядрена държава не може да бъде приет или толериран“, но „ние няма да развиваме или притежаваме ядрени оръжия“. Президентът е заявил това по време на обръщение към Парламента.   Цанко Цолов", "date": "2017.11.01", "title": "AFP: Южна Корея не смята да развива собствени ядрени оръжия"}
{"url": "http://www.focus-news.net/news/2017/11/01/2452594/moskovskiy-komsomolets-ruskite-vlasti-predlozhiha-pomosht-na-sasht-v-razsledvaneto-na-atakata-v-manhatan.html", "text": "Ръководителят на комисията по външни работи на Руската федерация Константин Косачев заяви, че Москва е готова да предложи на САЩ нужната помощ в разследването на нападението в Манхатън, пише Московский Комсомолец .\r\n„Ако им е нужна помощ, Русия няма да стои безучастно“ заяви Косачев, като добави, че „действията против тероризма са на по-високо ниво отколкото двустранните различия“. \r\nИзказването на Косачев е по повод атаката, в която мъж уби осем души и рани още 11 в Манхатън. Инцидента бе определен като „терористичен акт“ от ФБР, а нападателят е крещял „Аллах Акбар“, малко преди да бъде ранен и арестуван от полицията.  Цанко Цолов", "date": "2017.11.01", "title": "„Московский Комсомолец“: Руските власти предложиха помощ на САЩ в разследването на атаката в Манхатън"}
{"url": "http://www.focus-news.net/news/2017/11/01/2452595/patnicheski-avtobus-se-preobarna-na-avtomagistrala-trakiya-17-dushi-postradaha-obzor.html", "text": "Пътнически автобус се преобърна на автомагистрала \"Тракия\" при км 296 в посока Бургас. Инцидентът стана късно в понеделник, като сигналът е получен в полицията към 22.00 часа. На територията на ОДМВР-Ямбол в района на Стралджа автобус с около 31 пътници е пътувал по линията София-Слънчев бряг, излязъл е извън пътното платно и се е преобърнал. Вследствие на катастрофата 17 души пострадаха, като трима от тях останаха под лекарско наблюдение, загинали няма. 13 души са били откарани за преглед в ямболска болница, а четирима в бургаско лечебно заведение. От тези в Бургас един човек е оставен за наблюдение, а другите са изписани. В Ямбол двама пострадали са оставени под наблюдение, а останалите са прегледани и освободени. 11 души не са били с наранявания и са продължили по маршрута си с друг осигурен автобус. Извършен е оглед на мястото от дежурна оперативна група. По случая е образувано досъдебно производство. Продължават работите по изясняване на факти и обстоятелства. \r\nСобственикът на транспортно-туристическата компания „Юнион Ивкони” Георги Атанасов обясни за Агенция „Фокус“, че шофьорът на автобуса е преминал през медицински преглед, който е показал, че всичко е нормално. Той уточни, че все още няма официална информация за причините катастрофата. „Разговарях с шофьора на автобуса много за кратко снощи, но все още беше прекалено изплашен и объркан, за да може да каже каквото и да било“, каза още Атанасов. По думите му автобусът е преминал задължителен технически преглед преди 10 дни. „А освен това преди тръгване на всеки курс се прави проверка на техническата изправност на автобусите“, обясни още той. От фирмата излязоха с официална позиция, в която посочиха, че до този момента нямат „фаворизирана версия за причината за катастрофата“, защото разполагат единствено с крайно противоречивите разкази на пътниците. От там уточниха, че все още не знаят версията на шофьора за инцидента, нито версиите по които работи следствието и подчертаха, че нито тяхна, нито на журналистите работа е да се влиза в хипотези за инцидента. От „Юнион Ивкони“ обясниха, че шофьорът е бил инструктиран и тестван за алкохол преди курса, както и че е почивал в предишния ден, а автобусът е минал предпътен технически преглед, като само преди седмица е реализиран и периодичният му технически преглед. ОТ дружеството бяха категорични, че не са правили компромис със сигурността на пътниците и няма да правят такъв и добавиха, че на извънреден мениджърски съвет тази ще бъде взето решение за допълнителното обезщетение на пострадалите пътници от страна на Дружеството.\r\nМеждувременно министърът на транспорта, информационните технологии и съобщенията Ивайло Московски разпореди незабавна комплексна проверка на фирма „Юнион Ивкони“. В рамките на няколко дни инспекторите на ИА „Автомобилна администрация“ ще проверят цялостната дейност на превозвача, като ще обърнат специално внимание на организацията на превозите, графиците и спазването на изискванията за почивките на водачите, както и всички необходими документи за осъществяването на транспортната услуга. Проверка се извършва и за конкретния случай, като констатациите и материалите от инспекцията ще бъдат предоставени на разследващите органи. \r\nПредвид предстоящия зимен сезон, екипите на ИА „Автомобилна администрация“ ще се фокусират върху подготовката на транспортните средства за извършването на обществен превоз на пътници и товари. Ще се обръща специално внимание на състоянието на гумите, спирачните системи, светлините и общото техническо състояние. Инспекторите ще следят за спазването на времената за управление и почивка на водачите, както и за наличието на всички необходими документи. \r\nМалко по-късно главният секретар на МВР гл. комисар Младен Маринов уточни, че най-вероятно става въпрос за умора на водача и изгубване на контрол над МПС-то. Той подчерта, че съответните фирми ще трябва да вземат мерки и да създадат такава организация, че да осигурят достатъчно почивка на водачите, защото те отговарят за много пътници. Според него не всичко трябва да опира само до контрола на МВР, а трябва да носят отговорност и тези хора, които организират и извършват този бизнес, съответно и получават печалба за тази дейност.", "date": "2017.11.01", "title": "Пътнически автобус се преобърна на автомагистрала \"Тракия\", 17 души пострадаха (ОБЗОР)"}
{"url": "http://www.focus-news.net/news/2017/11/01/2452596/vzglyadrusiya-pone-200-dushi-sa-zaginali-sled-srutvane-na-tunel-v-severna-koreya.html", "text": "Поне 200 души са загинали след срутване на тунел в Северна Корея, пише руското издание “Взгляд“, позовавайки се на информация от японска телевизия. Срутилото се съоръжение е било предназначено за тестове на ядрено оръжие. Причината най-вероятно е отслабване на основите, заради шестият ядрен опит, който от Пхенян извършиха в началото на септември. Според някои западни медии, срутването е станало в процеса на разширение на тунела, като в инцидента са загинали ок. 100 души и поне още толкова впоследствие при провелите се спасителни операции. \r\nПроизшествието е станало около 10 октомври, но за него се разбира едва сега.  Цанко Цолов", "date": "2017.11.01", "title": "„Взгляд“(Русия): Поне 200 души са загинали след  срутване на тунел в Северна Корея"}
{"url": "http://www.focus-news.net/news/2017/11/01/2452597/vestirusiya-rusiya-se-nadyava-do-edin-ili-dva-mesetsa-siriya-da-bade-izchistena-ot-silite-na-islyamska-darzhava.html", "text": "Русия се надява, че в близките един или два месеца, на територията на Сирия няма да остане нито един член на „Ислямска държава“, пише руското издание “Вести“. Това е обявил Александър Лаврентиев, специален представител на президента Владимир Путин що се отнася до въпросите свързани със Сирия. Изявлението е направено във вторник, по време на пресконференция в Астана, като Лаврентиев е подчертал, че войната срещу ислямистката групировка се намира във последната си фаза, след което ще бъде нужно ситуацията в Сирия да се урегулира и на дипломатическо ниво. По неговите думи това е причината за свикания от Русия така наречен Конгрес за сирийски национални преговори в Сочи на 18 ноември. Руската страна се надява в тях да участва и ООН.  Цанко Цолов", "date": "2017.11.01", "title": "„Вести“(Русия): Русия се надява до „един или два месеца“ Сирия да бъде изчистена от силите на „Ислямска държава“"}
{"url": "http://www.focus-news.net/news/2017/11/01/2452598/36-godishen-mazh-e-zadarzhan-vav-vrazka-s-dvoynoto-ubiystvo-v-selo-dolni-dabnik-obzor.html", "text": "Плевенски криминалисти разследват смъртта на мъж и жена от село Долни Дъбник. Сигналът за престъплението е подаден на телефон 112 около 08.35 часа сутринта на 31 октомври, а пристигналите на място служители на реда констатират смъртта на 71-годишен мъж, убит в дома му. Пострадала била и 35-годишната му дъщеря, която незабавно е транспортирана до лечебно заведение, където малко по-късно е починала. Започналите оперативни действия от страна Областната дирекция на МВР в Плевен навеждат разследващите до заключението, че вероятните мотиви за тежкото криминално деяние са лични. \r\nПо-късно през деня предприетите оперативно-издирвателни действия довеждат до задържането на лице, заподозряно за съпричастност към извършеното престъпление. Главният секретар на МВР главен комисар Младен Маринов поясни, че задържаният е 36-годишен мъж, който е познат на правораздавателните органи, не е осъждан, но има 5 криминалистични регистрации. Главен комисар Маринов уточни, че до задържането му се е стигнало след проведени мероприятия на територията на 3 областни дирекции – Стара Загора, Габрово и Плевен и напомни, че мотивът на престъплението не е с цел грабеж, а вероятно е битов.", "date": "2017.11.01", "title": "36-годишен мъж е задържан във връзка с двойното убийство в село Долни Дъбник (ОБЗОР)"}
{"url": "http://www.focus-news.net/news/2017/11/01/2452599/fox-news-napadatelyat-ot-manhatan-e-imal-belezhki-v-koito-se-zakleva-vav-vyarnost-na-islyamska-darzhava.html", "text": "Нападателят, който уби осем души и рани още 11 в Манхатън, е имал бележки, в които се заклева във вярност на терористичната групировка „Ислямска държава“. Това са съобщили за FOX news местните власти. Станало е ясно, че 29-годишният Сайфуло Саипов, който е крещял „Аллах Акбар“, преди да бъде ранен и арестуван от полицията, е имал зелена карта и разрешение да живее във Флорида, въпреки че както изглежда домът му се е намирал в Ню Джърси. \r\nЗаписките му, в които се заклева във вярност на „Ислямска държава“ са намерени близо до пикапа, с който нападателят блъсна училищен автобус. В превозното средство са открити също така и изображения на флага на терористичната организация.  Цанко Цолов", "date": "2017.11.01", "title": "FOX news: Нападателят от Манхатън е имал бележки, в които се заклева във вярност на „Ислямска държава“"}
{"url": "http://www.focus-news.net/news/2017/11/01/2452600/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Държавният секретар на САЩ Рекс Тилърсън е обсъдил ситуацията в Украйна и Северна Корея с руския посланик във Вашингтон Анатолий Антонов, пише руското издание “Известия“. Информацията е дадена от говорител на Вашингтон във вторник. \r\nСпоред съобщението, двамата са се срещнали в сградата на Държавния департамент, където „обсъдили възстановяването на териториалната цялост на Украйна и пълното прилагане на Минските споразумения“. Сред другите теми в разговора между двамата е възможното противодействие на заплахата, която представлява Северна Корея и възможността за подобряване на двустранните отношения. \r\n*** Ръководителят на комисията по външни работи на Руската федерация Константин Косачев заяви, че Москва е готова да предложи на САЩ нужната помощ в разследването на нападението в Манхатън, пише Московский Комсомолец .\r\n„Ако им е нужна помощ, Русия няма да стои безучастно“ заяви Косачев, като добави, че „действията против тероризма са на по-високо ниво отколкото двустранните различия“. \r\nИзказването на Косачев е по повод атаката, в която мъж уби осем души и рани още 11 в Манхатън. Инцидента бе определен като „терористичен акт“ от ФБР, а нападателят е крещял „Аллах Акбар“, малко преди да бъде ранен и арестуван от полицията. \r\n*** Поне 200 души са загинали след срутване на тунел в Северна Корея, пише руското издание “Взгляд“, позовавайки се на информация от японска телевизия. Срутилото се съоръжение е било предназначено за тестове на ядрено оръжие. Причината най-вероятно е отслабване на основите, заради шестият ядрен опит, който от Пхенян извършиха в началото на септември. Според някои западни медии, срутването е станало в процеса на разширение на тунела, като в инцидента са загинали ок. 100 души и поне още толкова впоследствие при провелите се спасителни операции. \r\nПроизшествието е станало около 10 октомври, но за него се разбира едва сега. \r\n*** Русия се надява, че в близките един или два месеца, на територията на Сирия няма да остане нито един член на „Ислямска държава“, пише руското издание “Вести“. Това е обявил Александър Лаврентиев, специален представител на президента Владимир Путин що се отнася до въпросите свързани със Сирия. Изявлението е направено във вторник, по време на пресконференция в Астана, като Лаврентиев е подчертал, че войната срещу ислямистката групировка се намира във последната си фаза, след което ще бъде нужно ситуацията в Сирия да се урегулира и на дипломатическо ниво. По неговите думи това е причината за свикания от Русия така наречен Конгрес за сирийски национални преговори в Сочи на 18 ноември. Руската страна се надява в тях да участва и ООН. \r\n***", "date": "2017.11.01", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/11/01/2452601/stolichna-obshtina-nyama-da-dopuska-firmi-s-prekrateni-dogovori-za-nekachestvena-rabota-da-uchastvat-v-targove-za-golemi-infrastrukturni-proekti-obzor.html", "text": "На проверка на ремонтните дейности на бул. „Тодор Каблешков“ кметът на София Йорданка Фандъкова заяви, че фирми с прекратен договор за некачествена работа няма да се допускат до участие в търгове за големите инфраструктурни проекти. Тази възможност се предоставя в новия Закон за обществените поръчки. Кметът посочи, че Столична община налага най-строгите санкции на фирмите изпълнители, а контролът върху качеството на ремонтните дейности е изключително сериозен. Само за последните 2-3 години са наложени санкции на стойност над 2 млн. лева. \r\nВъв връзка с ремонтите в столицата Йорданка Фандъкова обясни, че работата по бул. „Тодор Каблешков“ ще приключи по-рано и движението в участъка от бул. „Бъкстон“ до Кауфланд ще бъде пуснато на 20 ноември. Изгражда се нов четирилентов участък от булеварда, с тротоари и осветление. През следващото лято ще се ремонтира следващият участък от Кауфланд до бул. „Цар Борис III“, с цялостна реконструкция на кръстовището. Кметът поясни, че до 20 ноември ще бъде пуснато и движението по последния участък от бул. „Княз Александър Дондуков“. До края на следващата седмица ще бъде отворено движението по бул. „Монтевидео“ в участъка до Нов Български университет, а по последния участък от булеварда - до края на ноември. \r\nПрез 2018 година ще се извършват ремонтни дейности по булевардите „Граф Игнатиев“ и „Ген. Михаил Скобелев“. Йорданка Фандъкова посочи, че през следващата година ще започне и реконструкцията на трамвайните линии по бул. „Цар Борис III“ и по ул. „Каменоделска“. Тя обясни, че задача на Столична Община е продължаването на мерките за по-чист въздух. Подготвят се и допълнителните мерки, свързани с информираност на гражданите и осигуряване на повече пешеходни пространства и велоалеи.\r\nБиляна ИВАНОВА", "date": "2017.11.01", "title": "Столична община няма да допуска фирми с прекратени договори за некачествена работа да участват в търгове за големи инфраструктурни проекти (ОБЗОР)"}
{"url": "http://www.focus-news.net/news/2017/11/01/2452602/afp-petima-grazhdani-na-arzhentina-sa-sred-zaginalite-v-manhatan.html", "text": "Петима граждани на Аржентина са сред загиналите след терористичната атака в Манхатън, като още един е ранен, предава AFP. Това са съобщили от външното министерство на страната. Жертвите са от Онтарио, като посещението в Ню Йорк е било част от среща на училищния им випуск. \r\nВ съобщението се казва, че „правителството на Аржентина изразява най-искрените си съболезнования за смъртта на аржентинските граждани… в драматичната терористична атака в Ню Йорк този следобед“. Раненият шести човек е настанен в намираща се близо до мястото на инцидента болница и е без опасност за живота. \r\nАгенцията припомня, че шофьор навлезе с пикап на велоалея в Манхатън, убивайки общо осем пешеходци и колоездачи. Още 11 души бяха ранени. Нападателят е задържан, а от полицията третират нападението като терористичен акт.  Цанко Цолов", "date": "2017.11.01", "title": "AFP: Петима граждани на Аржентина са сред загиналите в Манхатън"}
{"url": "http://www.focus-news.net/news/2017/11/01/2452603/pregled-na-mezhdunarodnite-novini-do-6-chasa-agentsiya-fokus.html", "text": "Нападателят, който уби осем души и рани още 11 в Манхатън, е имал бележки, в които се заклева във вярност на терористичната групировка „Ислямска държава“. Това са съобщили за FOX news местните власти. Станало е ясно, че 29-годишният Сайфуло Саипов, който е крещял „Аллах Акбар“, преди да бъде ранен и арестуван от полицията, е имал зелена карта и разрешение да живее във Флорида, въпреки че както изглежда домът му се е намирал в Ню Джърси. \r\nЗаписките му, в които се заклева във вярност на „Ислямска държава“ са намерени близо до пикапа, с който нападателят блъсна училищен автобус. В превозното средство са открити също така и изображения на флага на терористичната организация. \r\n*** Русия се надява, че в близките един или два месеца, на територията на Сирия няма да остане нито един член на „Ислямска държава“, пише руското издание “Вести“. Това е обявил Александър Лаврентиев, специален представител на президента Владимир Путин що се отнася до въпросите свързани със Сирия. Изявлението е направено във вторник, по време на пресконференция в Астана, като Лаврентиев е подчертал, че войната срещу ислямистката групировка се намира във последната си фаза, след което ще бъде нужно ситуацията в Сирия да се урегулира и на дипломатическо ниво. По неговите думи това е причината за свикания от Русия така наречен Конгрес за сирийски национални преговори в Сочи на 18 ноември. Руската страна се надява в тях да участва и ООН. \r\n*** Държавният секретар на САЩ Рекс Тилърсън е обсъдил ситуацията в Украйна и Северна Корея с руския посланик във Вашингтон Анатолий Антонов, пише руското издание “Известия“. Информацията е дадена от говорител на Вашингтон във вторник. \r\nСпоред съобщението, двамата са се срещнали в сградата на Държавния департамент, където „обсъдили възстановяването на териториалната цялост на Украйна и пълното прилагане на Минските споразумения“. Сред другите теми в разговора между двамата е възможното противодействие на заплахата, която представлява Северна Корея и възможността за подобряване на двустранните отношения. \r\n*** Южна Корея не смята да развива собствени ядрени оръжия, въпреки заплахата идваща от Пхенян, това е заявил президента Мун Дже-ин в сряда, предава AFP. \r\nСпоред изказването на държавния глава, „стремежа на Северна Корея да стане ядрена държава не може да бъде приет или толериран“, но „ние няма да развиваме или притежаваме ядрени оръжия“. Президентът е заявил това по време на обръщение към Парламента.  \r\n*** Нападателят от Ню Йорк е организирал и извършил терористичния акт сам, предава AFP, като се позовава на изказване на кмета на Ню Йорк. Според съобщението, макар все още да тече разследване, арестуваният изглежда е „самотен вълк“ и не е част от по-мащабен план. По-рано полицията съобщи, че 29-годишният Сайфуло Саипов е крещял „Аллах Акбар“ малко преди да бъде ранен в корема и арестуван от пристигналия впоследствие екип на полицията. \r\nНападателят уби осем души и рани още 11, след като навлезе с пикап на пешеходна алея в Манхатън, припомня агенцията. Стана ясно, че всички ранени са откарани в болница и са без опасност за живота, а един от убитите е белгийски гражданин. Междувременно френският президент Еманюел Макрон и британският премиер Тереза Мей изразиха своята солидарност след случилото се. \r\n*** Според ФБР, нападението в Манхатън е терористична атака и е третирано по този начин от властите, пише The New York Times. По информация на полицията, след като е излязъл от автомобила си, нападателят е крещял „Аллах Акбар“. \r\nПо-рано във вторник, шофьор навлезе в пешеходна алея в Манхатън, като според местните власти осем души са загубили живота си и поне още десет са ранени. Нападателят след това се е включил в движението по близкия булевард, където се е блъснал в друга кола, след което е излязъл от превозното средство, държейки фалшиви оръжия. Полицията е успяла да го рани и арестува впоследствие. \r\n*** Говорителят на Белия дом Сара Сандърс заяви във вторник, че медиите в страната са „напълно обсебени“ от разследването срещу Пол Манафорт, пише The Hill.\r\nПо време на пресконференция, на въпроса дали случая срещу Манафорт и неговия близък съдружник Рик Гейтс отвлича вниманието на президента Доналд Тръмп от другите дела на страната, Сандърс отговори с думите: „Вие всички изглежда сте напълно обсебени от това, а има достатъчно други неща, случващи се в тази страна и честно, много повече неща, от които хората се интересуват“. Репортерът, задал въпроса, го е свързал с изказване на висш служител на Белия дом, който е заявил в понеделник, че президента е „много разсеян“ заради течащото разследване. \r\nВъв връзка с това, говорителят заяви \"не смятам, че това пречи на способностите на президента да си върши работата “, като добави, че медиите са схванали грешно изказването.   \r\n***  Президентът на Франция Еманюел Макрон обяви, че на 1 ноември 2017 г. близо две години след кървавите терористични нападения от 2015 г. в Париж, че обявеното в страната състояние на извънредно положение ще бъде прекратено, пише  The Independent.\r\nМакрон официално подписа новия закон за борба срещу тероризма, който трябва да отмени състоянието на извънредно положение. Той ще даде на полицията повече възможности за борба срещу насилствения екстремизъм. По-рано този месец законопроектът бе приет с голямо мнозинство от парламента. Френският президент заяви, че законът ще позволи на властите да установяват  засилени мерки за сигурност на обекти, като коледните пазари например. \r\nСъстоянието на извънредно положение бе наложено за първи път през ноември 2015 г. след серията терористични нападения във Франция, оставили след себе си 130 жертви. От тогава то бе удължавано шест пъти. \r\nВътрешният министър на Франция Жерар Колом съобщи, че 11 религиозни обекта са били затворени за „подстрекателство на терористична дейност“ по времето на състоянието на извънредно положение и че 41 души са поставени под домашен арест, заради връзки с организации, разпространяващи екстремизъм и омраза. Новият закон ще позволи на властите да пребягват към  подобни мерки, включително и с разрешение на съдия, след като депутатите извършиха изменения в проектозакона след критики, че в първоначалния си вариант той е щял да навреди на индивидуалните свободи. \r\n„Всички забелязаха, че се нуждаем от справедлив  баланс между сигурността и свободата и вярвам, че текстът посреща тази необходимост“, заяви Колом. \r\nПравозащитните организации смятат, че законът установява постоянно състояние на извънредно положение и че е насочен срещу гражданските свободи, сигурност, свобода на събиране и свобода на вероизповеданията. \r\n***  Председателят на Свободната демократическа партия (СвДП) на Германия Кристиан Линднер заяви, че шансовете за формиране на управляваща коалиция със Съюза ХДС/ХСС и „Зелените“ са „50 на 50“, пише  Politico.\r\nЛинднер заяви, че партията му има „най-големи различия със „Зелените“, добавяйки, че отсрещната страна трябва да пристъпи към компромис относно миграционните и бежански въпроси.  „Не сме се приближили до решение на споровете. Затова и виждам, че шансовете за формиране на коалицията са 50 на 50“, съобщи той . \r\n„Зелените“ и СвДП също така спорят относно финансовото министерство в бъдещото правителство. Свободните демократи са изразили интерес към поста, но миналата седмица председателят на „Зелените“ Симоне Петер заяви, че СвДП „не трябва да приема, че финансовото министерство им е предоставено“. \r\n*** Испанският съд съобщи, че е привикал бившия лидер на Каталуния Карлес Пучдемон и други 13 бивши членове на неговото правителство на разпит през тази седмица, преди срещу тях да бъдат повдигнати обвинения в сепаратизъм, предава  AFP.\r\n„14-те са призовани да се появят пред съда в четвъртък или в петък (2 и 3 ноември 2017 г.) и са им дадени три дни срок, за да внесат общ депозит в размер от 6,2 млн. евро в случай на евентуални санкции“, пише в официално заявление на висшия криминален съд на Испания. \r\n***", "date": "2017.11.01", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/01/2452604/teroristichno-napadenie-be-izvarsheno-v-manhatan-nyu-york-obzor.html", "text": "Имигрант от Узбекистан, идентифициран като Сайфуло Саипов, е извършил терористично нападение в Манхатън, Ню Йорк. Във вторник, 31 октомври, AFP съобщи, че местната полиция е задържала мъж, след като са били получени няколко сигнала за стрелба. Стана ясно, че 29-годишният извършител е взел под наем пикап, с който е навлязъл на велоалея, от където минавали и пешеходци. В следствие на това, осем души са загинали, пет от които аржентински граждани и един белгийски. Други 11 са ранени, но са настанени в болница без опасност за живота. Местното издание The New York Times цитира изказване на ФБР, в което нападението е определено като терористична атака. Кметът на мегаполиса Бил де Блазио също заяви, че това е „терористично действие“. Ежедневникът разкри и информация, дадена от полицията, според която нападателят е крещял „Аллах Акбар“ малко преди да бъде обезвреден и арестуван от полицията. Washington Post допълни, че след като Саипов е преминал цялата велоалея, е излязъл отново на близкия булевард, където се е блъснал в училищен автобус. След катастрофата, атентаторът е излязъл от превозното средство, държейки в ръцете си пушка за пейнтбол и въздушен пистолет, според данни, предадени от BBC. След кратко преследване, преминаващ случайно покрай мястото полицай, е успял да рани в корема опитващия се да избяга нападател, благодарение на което Саипов е бил арестуван и по-късно откаран в болница. Това съобщи ABC news. AFP предаде позицията на държавния глава на САЩ Доналд Тръмп, който нарече арестувания „побъркан човек“ и заяви, че властите не трябва да позволяват на „Ислямска държава“ да действа на територията на страната, след пораженията, които понасят екстремистите в Близкия изток. FOX news съобщи, че в процеса на разследването, край блъснатия пикап са открити бележки на арабски, писани най-вероятно от Саипов, в които той се заклева във вярност на терористичната организация „Ислямска държава“. В колата са намерени и изображения на знамето на ислямистите, въпреки че до момента нито една терористична групировка не е поела отговорност за произшествието. \r\nМалко след като бе съобщено и потвърдено за атаката, френският президент Еманюел Макрон и британският премиер Тереза Мей, изказаха съболезнованията си на пострадалите и изразиха съпричастност с Вашингтон. По-късно руските власти предложиха помоща си в разследването.", "date": "2017.11.01", "title": "Терористично нападение бе извършено в Манхатън, Ню Йорк (Обзор)"}
{"url": "http://www.focus-news.net/news/2017/11/01/2452605/sasht-podariha-na-livanskata-armiya-dva-samoleta-tip-a-29.html", "text": "САЩ подариха на ливанската армия два леки самолета тип А-29, предава Voice of America , позовавайки се на съобщение от местните власти, направено във вторник. Медията съобщава още, че това е знак за продължаващата американска подкрепа за Ливан. Самолетите ще се използват като военни разузнавателни единици, заявиха от Бейрут, като според армията на страната, това е значително подобрение на авиационния парк на Ливан.  Цанко Цолов", "date": "2017.11.01", "title": "САЩ подариха на ливанската армия два самолета тип А-29"}
{"url": "http://www.focus-news.net/news/2017/11/01/2452606/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nТемпературите са в интервала от – 4 до + 12. Времето над цялата страна е предимно ясно. Слаб вятър духа в областите Варна, Видин, Ловеч, Пазарджик, Разград, Силистра, Сливен, Смолян, София и Търговище.\r\nПътните настилки в цялата страна са сухи.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово в посока Бургас поради ремонтни дейности в аварийната лента от км 45+200 до км 46+266. Движението се осъществява в активна и изпреварваща ленти до 12.01.2018 г.;\r\nОбласт Бургас: до 15.11.2017 г. в участъка от км 329 до км 330, Драганци – Вратица се извършва засаждане на зелен пояс в посока Бургас – София. Водачите да се движат с повишено внимание, спазвайки пътната сигнализация; До 20.11.2017 г. в участъка от км 325 до км 359, Карнобат – Ветрен, се извършва почистване на окопи и водостоци. Водачите да се движат с повишено внимание, спазвайки пътната сигнализация\r\nАМ „Хемус“: Област София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти до 30.11.2017 г.;ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 17.11.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060 до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\" до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.; Ограничено движението в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.;\r\nОбласт Варна: движението по АМ „Хемус“ в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500 до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София: до 10.11.2017 г. е ограничено движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в платното в посока София, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. \r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; движение в едно платно по път I-1 София-Перник при Владая от км 279+170 до км 281+100 поради поетапни ремонтни дейности и в двете платна. Движението в посока Перник се осъществява поетапно в двете платна. Движението в посока София се извършва по обходен маршрут през с. Владая до 05.11.2017 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе – София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 30.11.2017 г.; \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nобласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 01.11.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; \r\nОбласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 10.11.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от с. Вратца до гр. Кюстендил от км 13+000 до км 23+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 03.11.2017 г.\r\nОбласт Сливен: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 01.11.2017 г.;\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 01.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Силистра: Ремонт на надлъжни и напречни пукнатини с битумна паста на пътя с. Черковна – с.Раздел-с. Загориче от км 44+000 до км 57+000. Движението се извършва с повишено внимание, като е създадена ВОБД с предупредителни пътни знаци и конуси. Срок до 05.11.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; \r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението на МПС над 10 т по път II-79 Средец – Бургас в участъка от Бургас до Константиново е ограничено. \r\nОбходен маршрут: път II-53 Средец – разклон с. Малина, път III-795 с. Малина – Карнобат, път I-6 Карнобат – Бургас. Срок до 03.11.2017  г.\r\nПът II-99: Движението по път II-99 в участъка Бургас – р.Караагач от км 0+000 до км 49+000 се извършват ремонтни дейности по асфалтовата настилка. Движението се регулира от пътни знаци.Срок до 06.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 15.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС под 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 01.11.2017 г.; \r\nПът III-1002: Движението по път III-1002 Враца-Леденика от км 0+162 до км 0+632, в град Враца е ограничено поради реконструкция.\r\nОбходен маршрут: ул. „Христо Ботев“-ул. „Илинден\" - ул. „Васил Кънчов“ - ул. „Христо Ботев“. Срок до 11.11.2017 г.\r\nПът III-1306: Движението по път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание поради стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.; \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 до 31.03.2018 г. се осъществява с повишено внимание. Една от лентите за движение е стеснена, като е поставена необходимата сигнализация. Срок \r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 03.11.2017 г; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км 71+032 до км 72+462 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 01.11.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 08.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности:\r\nПът III-603: Движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтовата настилка. Стеснена е една от лентите за движение. Движението в района се регулира с пътни знаци. Срок до 01.11.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Срок до 20.12.2017 г. \r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 03.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 13.11.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: \r\nПът ІІ-48: Движението по път II-48 Котел – Градец при км 43+100 се осъществява с повишено внимание поради ремонтни дейности по укрепване на подпорна стена. Срок до 01.11.2017 г.\r\nПът II-55: Движението по път II-55 Асеновец – Нова Загора от км 81+000 до км 86+000 се осъществява в една лента поради частични ремонтни дейности на асфалтова настилка. Срок до 01.11.2017 г. \r\nПът ІІІ-706: Движението по път III-706 Филаретово – Тича от км 15+000 до км 20+700 се осъществява с повишено внимание поради частичен ремонт на асфалтовата настилка. Срок до 31.10.17 г.\r\nПът ІІІ-706: Движението по път III-706 Ябланово – Малко село при км 11+612 се осъществява с повишено внимание поради ремонт на мост. Срок до 01.11.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 13.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на автобуси.\r\nОбходен маршрут: През Котленски проход. Срок до 15.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nПът II-57: Движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево поради извършване на частични ремонтни дейности на асфалтова настилка, рязане на храсти и почистване на банкети. Срок до 01.11.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности:\r\nПът III-7004: Движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 01.11.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово-Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.11.01", "title": "Актуална пътна обстановка"}
{"url": "http://www.focus-news.net/news/2017/11/01/2452607/predstoyashti-mezhdunarodni-sabitiya-za-1-noemvri-agentsiya-fokus.html", "text": "Германските политически партии ще проведат нов кръг консултации за формиране на коалиционно правителство.\r\n*** Израелският министър-председател Бенямин Нетаняху е на официално посещение във Великобритания, където ще се срещне с нейния министър-председател Тереза Мей. \r\n*** Президентът на Русия Владимир Путин е на посещение в Иран, където ще се срещне с иранския си и с азербайджанския си колеги Хасан Роухани и Илхам Алиев.\r\n*** Ще премине последния ден от конференция за ядрената енергетика, организирана от Международната агенция за ядрена енергетика.\r\n***", "date": "2017.11.01", "title": "Предстоящи международни събития за 1 ноември (Агенция \"Фокус\")"}
{"url": "http://www.focus-news.net/news/2017/11/01/2452608/predstoyashti-sabitiya-v-stranata-za-1-noemvri-agentsiya-fokus.html", "text": "***\r\nПрезидентът и върховен главнокомандващ на Въоръжените сили Румен Радев ще приеме почетния строй на Националната гвардейска част. След церемонията държавният глава ще проведе среща от 10.20 часа на „Дондуков“ 2 с ръководители на институции в областта на науката, образованието, културата и изкуството. По-късно държавният глава ще участва в тържественото събрание на Българската академия на науките по случай Деня на будителите и ще връчи наградите за млади и най-млади учени на БАН –„Професор Марин Дринов“ и „Иван Евстатиев Гешов“.\r\n***\r\nОт 10.00 часа в зала „Тържествена“ на Министерството на отбраната, министърът на отбраната Красимир Каракачанов ще награди учени и общественици за съществен принос към Министерството на отбраната. Той ще връчи Плакет на Министерството на отбраната на академик Георги Марков, професор д-р Никола Владов д.м.н., архитект Христо Генчев, професор Крум Дамянов, професор Божидар Димитров, доцент Христо Смоленов, Татяна Лолова, Венелина Гочева, Росен Петров и Орлин Горанов.\r\n***\r\nОт 10.00 часа в Музея на съобщенията министърът за Българското председателство на Съвета на ЕС 2018 Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка „Първо Българско председателство на Съвета на ЕС“.\r\n***\r\nОт 11.00 часа заместник министър-председателят Валери Симеонов ще присъства на тържествата по случай Деня на народните будители в Калофер.\r\n***\r\nОт 18.30 часа министърът на регионалното развитие и благоустройството Николай Нанков ще присъства на тържествата по повод 75-ата годишнина на Университета по архитектура, строителство и геодезия.\r\n***\r\nОт 09.00 часа ще започне заседанието на Народното събрание.\r\n***\r\nОт 09.30 часа министърът на финансите Владислав Горанов заедно с ръководството на Българска фондова борса - София ще дадат официален старт на търговията с държавни ценни книжа (ДЦК) в сградата на Българска фондова борса-София, на ул. „Три Уши“ 6.\r\n***\r\nОт 09.30 часа заместник-министърът на регионалното развитие и благоустройството Валентин Йовев ще участва в откриването на Международната юбилейна научна конференция, която се провежда по повод 75-ата годишнина на Университета по архитектура, строителство и геодезия. Тя ще се проведе също в Аула Максима.\r\n***\r\nОт 09.30 часа 15-и състав на Специализирания наказателен съд ще заседава по делото срещу А. Петров, А. Петров и др., на които са повдигнати обвинения за организиране и ръководене на организирана престъпна група, създадена с цел изнудване и рекет.\r\n***\r\nОт 09.30 часа 13-и състав на Специализирания наказателен съд ще заседава по делото срещу И. Попов, на когото е повдигнато обвинени за организиране и ръководене на организирана престъпна група. \r\n***\r\nОт 10.00 часа в градинката пред храм „Св. Седмочисленици“ Синдикатът на българските учители, съвместно с Министерство на образованието и науката и Столична община, организира тържествено честване на 1 ноември – Денят на народните будители, под надслов „Децата и мирът“.\r\n***\r\nОт 10.00 часа 5-и състав на Специализирания наказателен съд ще заседава по делото срещу И. Илиев, С. Желязков и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Д. Викторова, А. Митков и С. Каменов, на които са повдигнати обвинения за организиране и ръководене на организирана престъпна група.\r\n***\r\nОт 10.00 часа по случай Деня на народните будители Софийската опера и балет за трета поред година отваря вратите си за ученици и студенти.\r\n***\r\nОт 10.00 часа в Националния пресклуб на БТА ще се състои пресконференция на тема „Нов поглед върху древната балканска история: Възможно ли е сближаване на позициите?“. Участие в нея ще вземат Андрей Киряков - археолог, Александър Мошев - историк, д-р Ирена Янчева - етнолог, доц. Любомир Цонев, Мартин  Константинов - докторант.\r\n***\r\nОт 10.30 часа в хотел Best Western Expo, (бул. „Цариградско шосе“ 148) ще се състои пресконференция на ЧЕЗ България, на която компанията ще обяви стартирането на проект за разкриване на работни места за безработни хора без квалификация или хора от уязвими социални групи.  \r\n***\r\nОт 10.30 часа пред сградата на БАН ще бъде дадено началото на протестно шествие на учените за достойни доходи и в защита на българската наука. Шествието ще поднесе венци на признателност пред паметника на Васил Левски и Св. св. Кирил и Методий и ще връчи декларации в Министерството на финансите, Министерски съвет и Народно събрание.\r\n***\r\nОт 10.30 до 18.30 часа пред сградата на Министерството на земеделието, храните и горите ще се проведе първото ноемврийско издание на фестивала „От нашата ферма – с любов за вас!“.\r\n***\r\nОт 10.45 часа на гише „Информация“ в Деня на народните будители летище София стартира новата си доброволческа инициатива „Училище за авиация“.\r\n***\r\nОт 11.00 часа в сградата на ГДБОП директорът на главен комисар Ивайло Спиридонов, Албена Спасова - Международната академия за обучение по киберразследвания и Нели Вачева - IDC България ще представят резултатите от Четвъртия международен форум по киберсигурност и киберпрестъпност за държавите от Югоизточна Европа.\r\n***\r\nВ зала „Конферанс“ на парк-хотел „Москва“ ще се проведе Национална среща между младежи и отговорните за младежката политика по програма „ЕРАЗЪМ +“. Събитието се отганизира от Института за риск мениджмънт и комуникация при кризи – ИРМКК и с подкрепата на Българската агенция за инвестиции (БАИ). \r\n***\r\nОт 11.00 часа екипите на Националната библиотека „Св. св. Кирил и Методий” (НБКМ) и Националния литературен музей ще отбележат заедно Деня на народните будители като положат венци пред паметника на св. Паисий Хилендарски (в градинката зад катедралния храм „Св. Александър Невски”).\r\n***\r\nНа церемония в хотел Best Western Premier ще се състои седмото издание на наградите за луксозно строителство.\r\n***\r\nОт 11.30 часа в Изложбена зала ЦУМ ще бъде открито 3-то специализираното  търговско изложение „Здраве и красота с натурални и био продукти“.\r\n***\r\nОт 13.00 часа в Националния пресклуб на БТА ще се съсои пресконференция на Български арт и фолклорен център „Нестия“ и фондация „Бъдност за талантите на България“ на тема „Възвръщане към ценностите, оставени ни от народните будители и ролята на занимаващите се с български фолклор за запазване на българската идентичност!“ и време ли е за закон за защита на българския фолклор.\r\n***\r\nОт 13.30 часа от стълбите пред СУ „Св. Климент Охридски“ ще тръгне шествие, организирано от Български вегански съюз по случай Световния ден на веганизма – 1-ви ноември.\r\n***\r\nОт 13.30 часа 10-и състав на Специализирания наказателен съд ще заседава по делото срещу В. Николов, Т. Хорозов и С. Стоянов, на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Големия салон на Българската академия на науките Академията ще отбележи Деня на народните будители с тържествено събрание.\r\n***\r\nОт 14.00 часа в Детския център на Столична библиотека ще бъде представена изложба на рисунки „Моите будители“. На откриването  ще бъдат обявени и наградени победителите в конкурса за рисунка „Моите будители“, в който са участвали над 110 деца от 5 до 14 години от цялата страна.\r\n***\r\nОт 14.00 часа 14-и състав на Специализирания наказателен съд ще заседава по делото срещу И. Илиев, Ю. Ваклев и др., на които са повдигнати обвинения за организиране и ръководене на организирана престъпна група с цел отнемане на чужди движими вещи.\r\n***\r\nОт 16.00 часа Младежи ГЕРБ - София ще поставят 12 звезди със строфи от стихотворения на известни български автори на площад „България“ - при пресечката на булевардите „Витоша“ и „Патриарх Евтимий“. Инициативата е под надслов „България в стихове/Bulgaria in poems“.\r\n***\r\nОт 17.30 часа в изложбена зала „Архиви” ще бъде открита документалната изложба „ЗА СЕБЕ СИ Кирилъ Шиваровъ“. Автори на изложбата са фотографите Анатолий Радев и Дария Василева.\r\n***\r\nОт 18.00 часа в Големия салон на БАН ще се проведе вечер, посветена на 1 ноември – Ден на народните будители.\r\n***\r\nОт 18.30 часа в центъра за култура и дебат „Червената къща“ политологът Иван Кръстев ще представи основните тези от новата си книга „След Европа”. Лекцията е част от поредицата „Мемориални лекции ДЖУ”, организирани от Центъра за либерални стратегии в памет на Юлия Гурковска.\r\n***\r\nОт 19.00 часа на Сцена Четвърти етаж в Народен театър „Иван Вазов“ ще се проведе открита театрална дискусия „И утре ще има Театър. (Р)еволюцията на театралната публика“.\r\n***\r\nОт 19.00 часа в Държавния музикален и балетен център ще бъдат раздадени годишните национални награди „Кристална лира“ за ярки постижения в музикално-изпълнителското и танцовото изкуство.\r\n***\r\nВ Деня на народните будители бургаските архитекти ще представят пред широката общественост свои проекти на площад „Тройката“. Инициативата се нарича „АрхиМория 2017“ и обединява разработки от последните две години.\r\n***\r\nОт 17.30 часа в КЦ „Морско казино“ ще бъдат раздадени наградите в детския конкурс за рисунка „Събуди се“. \r\n***\r\nОт 18.30 часа в галерия „13-то стъпало“ художниците Ник Мазаров, Антон Жишев, Ненко Чанев и Слав Кривошиев ще представят изложба живопис.\r\n***\r\nОт 10.00 часа Празничната програма по повод 1-ви ноември – Ден на народните будители, ще започне пред паметника на отец Паисий в Алеята на Възраждането в Морската градина с полагане на венци и цветя с военен ритуал и молебен.\r\n***\r\nОт 11.30 часа в Духовно-просветен център „Св. Архангел Михаил” ще бъде открита паметна плоча, посветена на варненските народни будители.\r\n***\r\nОТ 14.00 до 16.00 часа общинският съветник от ГЕРБ Антоанета Цветкова ще има приемна за граждани в офиса на партията на ул. „Георги Бенковски” №1.\r\n***\r\nОт 19.30 часа в зала „Конгресна” в Двореца на културата и спорта ще се проведе празничен спектакъл „Това е България” на национален фолклорния ансамбъл „Българе”. \r\n***\r\nOт 16.00 часа пред паметника на Матей Преображенски – Миткалото ще се проведе тържество по повод Деня на будителите.\r\n***\r\nОт 16.00 часа в музей „Възраждане и Учредително събрание“ ще бъде открита експозицията „Заедно да съхраним историческата памет“.\r\n***\r\nОт 17.00 часа ще бъде открита реновираната фасада на НЧ „Надежда 1869“ и реновираната паметна плоча на Димитър х. Павли Иванов, /1847 – 1913/ основател и първи Председател на Настоятелството на читалище „Надежда1869”.\r\n***\r\nОт 18.00 часа в голямата зала на Община Велико Търново ще се състои концерт, посветен на Ден на народните будители, организиран от Градски ученически парламент и Община Велико Търново, в подкрепа и на 13-годишната Никол Георгиева.\r\n***\r\nОт 18.00 часа на пл. „Цар Асен I” ще има безплатна прожекция на аудио-визуалния спектакъл „Царевград Търнов – звук и светлина“.\r\n***\r\nОт 19.00 часа в Клуб 7 ще се проведе среща с шампиона по плуване Антъни Иванов.\r\n***\r\nОт 10.00 часа кметът на Община Видин Огнян Ценков, заедно с областния управител на Област Видин Албена Георгиева и представители на общинската администрация, ще поднесе цветя пред паметника на Софроний Врачански по повод Деня на народните будители. Към тях ще се присъединят учители и ученици от видински училища.\r\n***\r\nОт 10.30 часа в Конферентния център на Областна администрация - Видин Огнян Ценков ще поднесе приветствие към участниците във форума „10 години Национална система Живи човешки съкровища – България - проблеми и предизвикателства“, в който ще участват представители на читалища от областта.\r\n***\r\nОт 11.00 часа пред паметника на „Св. Софроний Врачански“ ще се проведе Възпоменателно тържество, посветено на Деня на народните будители.\r\n***\r\nОт 15.00 часа в Етнографски музей „Св. Софроний Врачански” ще се проведе вечер, посветена на 95 години от рождението на Димитър Шонев - летец, певец, художник, символ на врачанската духовност и култура.\r\n***\r\nОт 18.30 часа в Народно читалище „Развитие“ ще се проведе концерт, посветен на Деня на народните будители ще изнесе Симфониета - Враца, с участието на средношколски смесен хор при СУ „Отец Паисий“. Диригент на културната изява е Момчил Томов.\r\n***\r\nОт 09.00 до 14.00 часа ще бъдат поднасяни цветя на паметниците и паметните плочи на народните будители – книжовници, учители, културни дейци и просветители по повод Деня на будителите.\r\n***\r\nОт 09.30 часа в храм „Света Троица“ ще бъде отслужен празничен тържествен водосвет от добрички духовници по повод Деня на будителите. \r\n***\r\nОт 10.00 часа по повод Деня на будителите ще бъдат положени цветя на Паметната плоча на Първото взаимно училище. \r\n***\r\nОт 11.00 часа в Огледална зала „Нели Божкова“ на официална церемония ще бъдат връчени годишните награди „Добрич“ в областта на културата и науката. \r\n***\r\nОт 11.00 часа на паметника на Христаки Павлович ще бъдат поднесени венци и цветя. \r\n***\r\nОт 18.00 часа в изложбена зала „Околийска къща” ще се проведе церемония по връчване на наградите „Будител на годината”. \r\n***\r\nОт 10.00 часа ще се състои церемония по поднасяне на цветя и венци в градския парк пред мемориалната плоча на Ангел Захариев – създателя на градски парк Каварна. \r\n***\r\nОт 11.00 часа ще бъде почетена паметта на първия каварненски учител йеромонах Евстатий Рилски в етнографския комплекс Каварна. \r\n***\r\nОт 17.30 часа в ХГ „Христо Градечлиев“ се организира празнична програма, с участието на вокална академия „Каварна“ при НЧ „Съгласие – 1890“. \r\n***   \r\nОт 11.00 часа в ДГ „Теменуга“ ще се състои церемония по официалното откриване на обновената сграда на детското заведение. На церемонията ще присъства кметът на Община Казанлък Галина Стоянова.\r\n***   \r\nОт 11.30 часа пред Паметника на химна „Велик е нашият войник“ Константин Георгиев и композитора на музиката Михаил Шекерджиев ще бъдат поднесени венци и цветя по повод Деня на народните будители. \r\n***\r\nОт 10.00 часа по повод Деня на народите будители ще бъдат поднесени цветя пред паметниците и паметните плочи на народните будители в Карлово.\r\n***\r\nОт 10.30 часа в Къща „Райно Попович“ в Туристически комплекс „Старинно Карлово“ ще се проведе среща с родственици на известни карловски будители под надслов „Поклон пред карловските възрожденци“.\r\n***\r\nОт 11.00 часа в Къща „Белият двор“ в Туристически комплекс „Старинно Карлово“ ще се проведе дискусия организирана от ученици от ПГ „Ген. Владимир Заимов“ с ръководител Христина Томанова.\r\n***\r\nОт 14.00 часа в Общинската художествена галерия ще бъде открита изложба живопис на Димитър Рашков.\r\n***\r\nОт 17.30 часа в Камерна зала на НЧ „Васил Левски 1861 г.“ ще бъде открито балетно студио „GRAND FOUETTE“, посветено на основоположника на балетното изкуство в България.\r\n***\r\nОт 12.00 часа ще бъде направена първа копка и даден старт на проект  за внедряване на мерки за енергийна ефективност в сградата на РС „Пожарна безопасност и защита на населението” в града. На церемонията ще присъстват директорът на ГД „Пожарна безопасност и защита на населението” главен комисар Николай Николов и кметът на община Крумовград Себихан Мехмед.\r\n***\r\nОт 10.00 часа в читалищата „Светлина 1871”, „Христо Ботев 1925”, „Христо Ботев 1920” и „Просвета 1922” ще бъде изнесен „Урок по родолюбие”. \r\n***\r\nОт 10.30 часа в представители на Община Кюстендил ще присъстват на откриването на ремонтираната сграда на Детска градина „Славейче”. \r\n***\r\nОт 11.00 часа в сградата на Дирекция „Инспекция по труда” ще се проведе пресконференция. \r\n***\r\nОт 17.30 часа в художествена галерия „Владимир Димитров – Майстора” ще бъде открита изложба „Юбиляри, Никола Иванов – Шаната”. \r\n***\r\nОт 18.00 часа в читалище „Братство” ще се състои тържествен концерт по повод Деня на народните будители. \r\n***\r\nОт 18.00 часа в Художествена галерия ,,Владимир Димитров – Майстора” ще бъде открита юбилейна изложба по повод 120 години от рождението на Никола Иванов – Шаната. \r\n*** \r\nС факелно шествие в 17.30 часа започва отбелязването на Деня на народните будители в Пазарджик. \r\n***\r\nОт 17.00 часа РИМ - Пазарджик открива изложба „Спасени културни ценности“.\r\n***\r\nС факелно шествие в 17.30 часа и празничен концерт ще бъде отбелязан Денят на народните будители в Панагюрище.\r\n***\r\nОт 14.00 часа в Двора на кирилицата ще се състои церемония по откриване на „Алея на писателите” от различни народи, творящи на кирилица с поставяне на паметник на Пейо Яворов. \r\n*** \r\nОт 10.00 часа ще започне церемония по връчване на отличия на двама изявени Български учители – Народни будители в Дома на учителя, ул. \"Петко Рачов Славейков\" 4, Стария град, Пловдив. Това са Радка Атанасова – учителка по Български език в Професионална гимназия по Архитектура, Строителство и Геодезия, Пловдив и Теодосий Теодосиев – учител по физика в Математическа гимназия, Казанлък.\r\n*** \r\nОт 10.00 часа в село Скутаре, община Марица, ще бъде открита новата детска градина \"Синчец\".  \r\n*** \r\nОт 16.30 часа ще бъде открит бюст-паметник на Апостола на свободата Васил Левски.  \r\n*** \r\nОт 11.00 часа пред къща музей „Станка и Никола Икономови“ ще се състои церемония по поднасяне на венци и цветя на барелефа и  програма с участието на ОУ „Никола Икономов“.\r\n*** \r\nОт 18.30 часа в ХГ „Проф. Илия Петров” ще се състои церемония по връчване на награда „Никола Икономов“ и празничен концерт на хор „Железни струни“.\r\n***\r\nОт 10.00 часа в Заседателната зала на Община Русе ще се проведе официална церемония по присъждането на Награда \"Русе-21.век\". \r\n***\r\nОт 14.00 часа в зала „Европа“ на Доходно здание ще се състои тържествената церемония ще бъдат връчени наградите в конкурса „Посланик на свободния дух в моето училище“. \r\n***  \r\nОт 17.30 часа на паметника на Дарителите ще се проведе Тържествено честване на 1 ноември – Деня на народните будители. Празнично слово и полагане на цветя. \r\n***\r\nОт 09.00 часа архимандрит Висарион ще оглави богослуженията за светите безсребърници Козма и Дамян в църквата „Св. св. Козма и Дамян“ в манастирския комплекс „Св. Пантелеймон“ над Смолян.\r\n*** \r\nОт 10.00 часа ОУ „Юрий Гагарин“ – Смолян ще поднесат венци и цветя пред паметника на Паисий Хилендарски. \r\n***\r\nОт 10.30 часа в Дигитален център на Регионален исторически музей „Стою Шишков“ ще бъдат представени най-ценните находки от тазгодишните археологически разкопки на Момчилова крепост.\r\n***\r\nОт 10.00 часа ще се открие изложба „Читалището в Широка лъка – диря в миналото и живот в настоящето“ по повод 145 години от създаването на НЧ „Екзарх Стефан“-1872 г. – с. Широка лъка и 70 годишнината на битовата пиеса „Попрелка“.\r\n***\r\nОт 11.00 часа, в ППМГ „Васил Левски“ – Смолян ще се проведе математическо състезание „Черноризец Храбър“. \r\n***\r\nОт 14.00 часа в Регионална библиотека „Николай Вранчев” – Смолян ще бъде представена изложба „Родните будители“. \r\n***\r\nОт 18.00 часа в зала „Петър Стайков“ в Клуба на дейците на културата ще бъде представена изложбата на смолянски художници „Памет“.\r\n***\r\nОт 18.30 часа в зала „Петър Стайков“ в Клуба на дейците на културата ще бъде представена първа и втора книжка на „Проглед“ –  списание за литература, изкуство и култура.\r\n***\r\nОт 09.00 часа в храм „Св. Теодор Тирон“ ще бъде отслужена заупокойна света литургия в памет на Митрополит Методий Кусев. 95 години от смъртта на Методий Кусев, първи Старозагорски митрополит.\r\n***\r\nОт 10.00 до 13.00 часа и от 14.00 до 17.00 часа в Античен форумен комплекс „Августа Траяна“ ще се проведе детски пленер „Рисуване от натура“.\r\n***\r\nОт 10.30 часа ще започне празничен концерт „Поклон пред вас, будители народни“.\r\n***\r\nОт 10.30 часа в Регионалния пресклуб на БТА ще се проведе пресконференция на Сдружение „Българска народна памет“.\t\r\n***\r\nОт 11.00 часа пред паметника Митрополит Методий Кусев ще се състои тържествен общоградски ритуал за преклонение и признателност към делото на народните будители.\r\n***\r\nОт 12.00 часа в НЧ „Пробуда – 1927“. Ще бъдат отбелязани 90 години от създаването на читалището.\r\n***\r\nОт 17.00 часа в Клуба на пенсионера в кв. „Зора“ ще бъдат отбелязани 70 години от създаването на НЧ „Отец Паисий – 1947“.\r\n***\r\nОт 18.00 часа в Художествената галерия ще бъде открита юбилейна ретроспективна изложба „Иван Милев (1897-1927)“, посветена на 120 години от рождението на художника.\r\n***\r\nОт 18.00 часа в къщата музей „Гео Милев“ ще се състои премиера на книгата „Поетична палитра“ - поезия и текстове за песни Стоян Съргойчев.\r\n***\r\nОт 10.00 часа във Второ СУ „Проф. Никола Маринов“ ще се състои дискусионна кръгла маса на тема „Училището и културните институции- съвременен модел на партньорство“.\r\n***\r\nОт 10.30 часа на пл. „Стоян Мавродиев“ ще се проведе инициатива „Предай нататък“, като младежи ще раздават флаери с мисли на народни будители. \r\n***\r\nОт 16.30 часа на площад „Свобода“ ще се състои концерт на ПФА „Мизия“ и младежка танцова формация.\r\n***\r\nОт 10.30 часа ще се проведе литературно-музикална програма (рецитал, стихове, детски песни, драматизация на приказка, хора с най-малките) в Народно читалище „Пробуда – 1905“. \r\n***\r\nОт 11.00 часа ще бъде изнесен доклад и беседа за будителите и поднасяне на цветя на паметника пред Народно читалище „Отец Паисий – 1925“.\r\n***\r\nОт 11.00 часа читалищата „Никола Вапцаров – 1964“ и „Кадрия Лятифова – 2000“ организират викторина с ученици от СУ \"Пайсий Хилендарски\". \r\n***\r\nОт 11.30 часа Община Хасково организира ритуал по поднасяне на венци и цветя пред Паметника на будителите до Младежки център за отбелязване на Деня на народните будители - 1 ноември.\r\n***\r\nОт 15.00 часа на сцената на площад „Свобода“ ще се проведе концерт на народния оркестър към читалището и неговите солисти и с участието на вокални групи при Народно читалище \"Проф. д-р Асен Златаров - 1961\" и Народно читалище \"Зора - 1982\" – Хасково.\r\n*** \r\nОт 10.30 часа пред паметника на Нанчо Попович в градинката пред читалище „Добри Войников – 1856“ ще се състои тържествен ритуал по повод Деня на народните будители.\r\n*** \r\nОт 12.00 часа в Драматично-кукления театър „Васил Друмев“ ще започне спектакълът „Осмото чудо“ на Ансамбъл „Българе“, а след него продуцентът на ансамбъла Христо Димитров официално ще бъде връчено званието „Почетен гражданин на град Шумен“.\r\n***\r\nВ Регионален исторически музей – Шумен ще бъде подредена изложба „Будители на българския народ“.\r\n***\r\nОт 11.00 часа пред барелефа на Ради Колесов (на сградата на Народно читалище „Съгласие-1862”) тържествено ще бъде отбелязан Денят на народните будители.", "date": "2017.11.01", "title": "Предстоящи събития в страната за 1 ноември (Агенция „Фокус“)"}
{"url": "http://www.focus-news.net/news/2017/11/01/2452609/nimh-dnes-oblachnostta-nad-po-golyamata-chast-ot-stranata-shte-namalyava-do-predimno-slanchevo-vreme-a-maksimalnite-temperaturi-shte-sa-mezhdu-9-i-14.html", "text": "Днес ще има разкъсана облачност, по-значителна в сутрешните часове над западната половина на страната. Около обяд облачността над по-голямата част от страната ще намалява до предимно слънчево време. Такава е прогнозата за времето на Националния институт по метеорология и хидрология (НИМХ) към БАН, съобщава за Агенция \"Фокус\" дежурният синоптик Евгения Егова. В Дунавската равнина и по Черноморието ще духа слаб северозападен вятър. В останалите райони ще е почти тихо. В районите със сутрешни температури около и под нулата има условия за образуване на слани. Максималните температури ще са между 9° и 14°. Атмосферното налягане е по-високо от средното за ноември (949 hPa) и ще продължи да се повишава.\r\nПо Черноморието ще е предимно слънчево, със слаб северозападен вятър. Максималните температури ще са 11-12°. Вълнението на морето ще е 1-2 бала. Температурата на морската вода е 16°-17°.\r\nНад планините ще има разкъсана облачност, по-значителна преди обяд. Около и след обяд облачността ще намалява и ще преобладава слънчево време. Ще духа слаб, по билата – до умерен северозападен вятър. Максималната температура на височина 1200 метра ще е около 3°, на 2000 метра – около минус 4°.", "date": "2017.11.01", "title": "НИМХ: Днес облачността над по-голямата част от страната ще намалява до предимно слънчево време, а максималните температури ще са между 9° и 14°"}
{"url": "http://www.focus-news.net/news/2017/11/01/2452610/prezidentat-rumen-radev-shte-prisastva-na-ofitsialna-tseremoniya-za-otbelyazvane-na-denya-na-narodnite-buditeli.html", "text": "Президентът Румен Радев ще присъства на официална церемония за отбелязване на Деня на народните будители. Това съобщиха от прессекретариата на държавния глава. Честванията на празника ще започнат пред президентската институция с традиционната церемония по издигане на националния флаг. Президентът и върховен главнокомандващ на Въоръжените сили Румен Радев ще приеме почетния строй на Националната гвардейска част. След церемонията държавният глава ще проведе среща на „Дондуков“ 2 с ръководители на институции в областта на науката, образованието, културата и изкуството. \r\nПо-късно държавният глава ще участва в тържественото събрание на Българската академия на науките по случай Деня на будителите и ще връчи наградите за млади и най-млади учени на БАН – „Професор Марин Дринов“ и „Иван Евстатиев Гешов“. \r\nКонкурсът цели да открие и стимулира талантливите млади учени в Академията, да им позволи по-рано и успешно да осъществят международни научни контакти, да подпомогне тяхното развитие и израстване, както и да направи работата в науката по-привлекателна за млади и даровити специалисти в България. \r\nСъбитието ще се проведе в Големия салон на Българската академия на науките.", "date": "2017.11.01", "title": "Президентът Румен Радев ще присъства на официална церемония за отбелязване на Деня на народните будители"}
{"url": "http://www.focus-news.net/news/2017/11/01/2452611/chestvame-denya-na-narodnite-buditeli.html", "text": "Честваме Деня на народните будители, 1 ноември – празник на всички ученици, учители, студенти, университетски преподаватели, книжовници, читалищни работници, учени и журналисти. Празникът е честван за пръв път в Пловдив през 1909 г. В този ден православната църква отдава почит към покровителя на българския народ Св. Иван Рилски. В Деня на народните будители почитаме делото на всички просветители, възрожденци и борци за духовна независимост на България. Официалното включване в празничния календар на страната става през 1922 г. В 1945 г. честването на деня е отменено от комунистическия режим. Традицията е възобновена през 1992 г. по идея на проф. Петър Константинов. Сред най-тачените български народни будители са Свети Иван Рилски, Неофит Бозвели, Неофит Рилски, Иван Селимински, братята Димитър и Константин Миладинови, Георги Стойков Раковски, Васил Априлов, Васил Левски, Христо Ботев, Стефан Караджа, Хаджи Димитър, Любен Каравелов, Добри Чинтулов, Никола Бацаров, Иван Вазов, Григор Пърличев, Александър Екзарх, Никола Бобев, Стефан Антонов, Иван Богоров, Нешо Бончев, Найден Геров и много други.", "date": "2017.11.01", "title": "Честваме Деня на народните будители"}
{"url": "http://www.focus-news.net/news/2017/11/01/2452612/vitsepremierat-valeri-simeonov-shte-posreshtne-denya-na-narodnite-buditeli-v-kalofer.html", "text": "Заместник министър-председателят Валери Симеонов ще присъства утре, 1 ноември, на тържествата по случай Деня на народните будители в Калофер, съобщиха от правителствената информационна служба.\r\nПразничната програма ще започне в 11.00 часа с приветствие от кмета на община Калофер Румен Стоянов и тържествено слово от директора на музей „Христо Ботев“ Ася Николова. След това вицепремиерът Симеонов ще предаде на музея бастуна на даскал Ботьо Петков, дарен от Центъра за българска култура в град Одеса.", "date": "2017.11.01", "title": "Вицепремиерът Валери Симеонов ще посрещне Деня на народните будители в Калофер"}
{"url": "http://www.focus-news.net/news/2017/11/01/2452613/ministar-lilyana-pavlova-shte-uchastva-v-tseremoniya-po-validirane-na-marka-za-parvoto-ni-rotatsionno-predsedatelstvo-na-saveta-na-es.html", "text": "Министърът за Българското председателство на Съвета на ЕС 2018 Лиляна Павлова и министърът на транспорта, информационните технологии и съобщенията Ивайло Московски ще валидират пощенска марка „Първо Българско председателство на Съвета на ЕС“ днес. Това съобщиха от пресцентъра на Министерството за Българското председателство на Съвета на Европейския съюз 2018. Пощенският продукт съдържа още илюстрован пощенски плик и специален печат. Събитието ще се състои от 10.00 часа в Музея на съобщенията, на ул. „Гурко“ №6 в столицата.", "date": "2017.11.01", "title": "Министър Лиляна Павлова ще участва в церемония по валидиране на марка за първото ни ротационно председателство на Съвета на ЕС"}
{"url": "http://www.focus-news.net/news/2017/11/01/2452614/ministar-nikolay-nankov-shte-se-vklyuchi-v-tarzhestvata-po-sluchay-75-ata-godishnina-na-uasg.html", "text": "Днес министърът на регионалното развитие и благоустройството Николай Нанков ще присъства на тържествата по повод 75-ата годишнина на Университета по архитектура, строителство и геодезия. Това съобщиха от пресцентъра на Министерство на регионалното развитие и благоустройството. Тържественото събрание ще се състои от 18.30 часа в Аула \"Максима\". \r\nОт 9.30 часа днес заместник-министър Валентин Йовев ще участва в откриването на Международната юбилейна научна конференция, която се провежда по повод годишнината на висшето учебно заведение. Тя ще се проведе също в Аула \"Максима\".", "date": "2017.11.01", "title": "Министър Николай Нанков ще се включи в тържествата по случай 75-ата годишнина на УАСГ"}
{"url": "http://www.focus-news.net/news/2017/11/01/2452615/ministar-neno-dimov-i-zam-ministar-atanaska-nikolova-shte-uchastvat-v-otbelyazvaneto-na-75-godishnina-na-uasg.html", "text": "Mиниcтъpът на околната среда и водите Нено Димов ще пpиcъcтва на празника по повод 75-годишнината на Унивеpситета по архитектура, cтpоителство и геодезия. Това съобщиха от пресцентъра на Министерство на околната среда и водите. Тържественото събрание ще се състои от 18.30 чаcа  днес в Аула „Максима“ на УСАГ. \r\nОт 9.30 часа днес заместник-миниcтъp Атанаска Николова ще участва в откриването на Международната юбилейна научна конференция, която ще се проведе по повод годишнината на учебното заведение. Форумът ще бъде също в Аула „Максима“.", "date": "2017.11.01", "title": "Министър Нено Димов и зам.-министър Атанаска Николова ще участват в отбелязването на 75-годишнина на УАСГ"}
{"url": "http://www.focus-news.net/news/2017/11/01/2452616/parlamentat-shte-glasuva-na-parvo-chetene-promeni-v-zakona-za-lechebnite-zavedeniya-vavezhdashti-pravila-za-ohrana-na-patsientite-i-personala.html", "text": "По предложение на ПГ на БСП депутатите ще гласуват на първо четене промени в Закона за лечебните заведения, с които се въвеждат правила за охрана на пациентите и персонала. Това се посочва в проектопрограмата за работа на Народното събрание. Според опозицията лечебните заведения трябва да осигурят охраната при условия, определени от министрите на здравеопазването и вътрешните работи. Народните представители ще гласуват окончателни промени в Закона за публичните финанси с изискване в средносрочната бюджетна прогноза да се включи информация за текущата година и прогноза за всички основни разходни и приходни показатели за следващите три години. Промените въвеждат дефиниция за взаимоотношенията между бюджетите на общините и централния бюджет.\r\nОчаква се в дневния ред на парламента да бъде включено гласуване на оставката на здравния министър проф. Николай Петров. Министърът подаде оставка след медийно разследване, уличаващо го, че като шеф на ВМА е сключил договори за около 1.6 млн. лева с фирма на мъжа на дъщеря му.", "date": "2017.11.01", "title": "Парламентът ще гласува на първо четене промени в Закона за лечебните заведения, въвеждащи правила за охрана на пациентите и персонала"}
{"url": "http://www.focus-news.net/news/2017/11/01/2452617/shte-badat-predstaveni-rezultatite-ot-chetvartiya-mezhdunaroden-forum-po-kibersigurnost-i-kiberprestapnost-za-darzhavite-ot-yugoiztochna-evropa.html", "text": "Директорът на ГДБОП главен комисар Ивайло Спиридонов, Албена Спасова -Международната академия за обучение по киберразследвания и Нели Вачева - IDC България, ще представят резултатите от Четвъртия международен форум по киберсигурност и киберпрестъпност за държавите от Югоизточна Европа. Това съобщиха от пресцентъра на МВР.\r\nБрифингът е на 1 ноември, в 11.00 часа, в сградата на ГДБОП.", "date": "2017.11.01", "title": "Ще бъдат представени резултатите от Четвъртия международен форум по киберсигурност и киберпрестъпност за държавите от Югоизточна Европа"}
{"url": "http://www.focus-news.net/news/2017/11/01/2452618/api-vazstanovyava-se-dvizhenieto-po-pat-49-targovishte-razgrad.html", "text": "От днес се възстановява движението по път II-49 Търговище – Разград в участъка от град Търговище през село Бистра до кръговото кръстовище при село Трапище, съобщиха от пресцентъра на Агенция „Пътна инфраструктура“. От средата на юли трафикът се пренасочваше по обходни маршрути по път I-4 Велико Търново – Шумен и по път I-2 Русе – Шумен поради основен ремонт на отсечката, финансиран от ОП „Региони в растеж“ 2014-2020 г.\r\nЗа подобряване безопасността на движение през зимата, в участъка от Търговище през село Бистра до кръговото кръстовище при село Трапище, в кратък срок предстои да се положи временна хоризонтална осова маркировка и да се поставят ограничителни системи в участъците с криви в големи насипи. Необходимо е шофьорите да карат внимателно и със съобразена скорост, спазвайки пътната сигнализация. \r\nПрез 2018 г., със стартирането на новия строителен сезон, ще бъде положен последният износващ асфалтов пласт, хоризонталната маркировка, новите пътни знаци и ограничителни системи. \r\nРехабилитацията на 21-километровия участък от път II-49 Търговище - Разград започна в средата на юни т. г. Финансира се от Оперативна програма „Региони в растеж“ 2014-2020 г. чрез Европейския фонд за регионално развитие. Изпълнител на лот 13 от ОПРР е „Пътинженерингстрой-Т“ ЕАД. Срокът за завършване на проекта е септември 2018 г.", "date": "2017.11.01", "title": "АПИ: Възстановява се движението по път II-49 Търговище - Разград"}
{"url": "http://www.focus-news.net/news/2017/11/01/2452619/natsionalniyat-istoricheski-muzey-organizira-vazstanovka-na-zanyatie-v-staro-vazrozhdensko-uchilishte-po-povod-denya-na-buditelite.html", "text": "По случай Деня на будителите Националният исторически музей (НИМ) ще направи възстановка на занятие в старо възрожденско училище. Това съобщиха от пресцентъра на Националния исторически музей. Инициативата се провежда в рамките на 3 дни, а официалното ѝ начало беше дадено на 31 октомври. Учебните часове в „Старото школо“ са организирани от Детския образователен център на НИМ и в тях ще могат да участват деца от предучилищна възраст, както и по големи – от първи до четвърти клас. Всички те ще могат да изкарат по един учебен час по „взаимоучителната метода”, въведена и прилагана от д-р Петър Берон, Неофит Рилски, Васил Априлов. При това – в класна стая, подредена като от втората половина на XIX век - с характерната катедра, с дървени чинове. На първия ред ще седнат най-малките - както е било, по-големите ученици ще влизат в ролята на „показвачи“ и „чиноначалници“, а всички неминуемо ще усетят атмосферата на тогавашното взаимно училище. \r\nВ „Старото школо” децата могат да разгледат автентични предмети и пособия от българското училище от началото на миналия век - глобус от книжарницата на Христо Г. Данов, икона на славянските първоучители Св. св. Кирил и Методий. \r\nНай-любопитно за тях безспорно ще бъде да видят т. нар. „затвор” – помещение зад катедрата на даскала, в което са отпращани за наказание непослушните ученици.\r\nДецата ще могат да разширят познанията си като посетят експозицията на НИМ, посветена на Възраждането. В пространството пред зала №4 се съхраняват един от първите преписи на „История славянобългарска”, „Неделника” на Софроний Врачански от 1806, копие на глобуса на Неофит Рилски, „Рибния буквар” на д-р Петър Берон от 1824 г. и др.\r\nНа 1 ноември в Националния исторически музей ще има и специална екскурзоводна беседа по случай празника, на тема „Нашето славно минало”. Предварителна заявка за беседата на тел. 955 42 80.", "date": "2017.11.01", "title": "Националният исторически музей организира възстановка на занятие в старо възрожденско училище по повод Деня на будителите"}
{"url": "http://www.focus-news.net/news/2017/11/01/2452620/chez-razpredelenie-balgariya-startira-proekt-po-razkrivane-na-rabotni-mesta-za-bezrabotni-hora-bez-kvalifikatsiya-ili-hora-ot-uyazvimi-sotsialni-grupi.html", "text": "ЧЕЗ Разпределение България стартира проект по разкриване на работни места за безработни хора без квалификация или хора от уязвими социални групи. Компанията ще предостави необходимите обучения. Това съобщиха от ЧЕЗ България. Длъжностите, които се разкриват, и още подробности по проекта ще бъдат представени на 1 ноември (сряда) от 10:30 часа, в хотел Best Western Expo на ул. „Цариградско шосе“ 148 в София, зала Еспланада II, ет. 1. От страна на ЧЕЗ Груп България ще присъстват Евгения Накова, директор на дирекция „Човешки ресурси“ в „ЧЕЗ България“ ЕАД, и Ваня Траянова, ръководител на проекта.", "date": "2017.11.01", "title": "ЧЕЗ Разпределение България стартира проект по разкриване на работни места за безработни хора без квалификация или хора от уязвими социални групи"}
{"url": "http://www.focus-news.net/news/2017/11/01/2452621/sluzhitelite-na-patna-politsiya-zapochvat-provezhdaneto-na-traditsionnata-aktsiya-zima.html", "text": "От днес служителите на „Пътна полиция“ в страната ще проведат традиционната акция „Зима“. Това съобщиха от пресцентъра на МВР. Акцията се организира всяка година и цели фокусиране на вниманието на всички участници в движението по пътищата върху подготовката за зимния сезон, за гарантиране на безопасността. По традиция първите 10 дни са отредени за разясняване и конкретни превантивни съвети за безопасност. В този период с приоритет ще бъдат проверките на велосипедистите и превозните средства с животинска тяга. Втората част на кампанията ще от 11 до 20 ноември и тя ще насочена основно към пешеходците. През третия етап от 21 до 30 ноември ще се проведе кампанията „Безопасно шофиране през зимата“, насочена към водачите на МПС, техническата изправност на автомобилите и поведението на водачите спрямо пешеходците.\r\nПо време на акция „Зима – 2016” екипите на Пътна полиция са реализирали 586 специализирани полицейски операции. Общият брой на проверените пътни превозни средства е 41 038. Най-голям е броят на проверените леки коли – 32 010, инспектираните товарни автомобили са били 6 664, проверени са и 701 каруци, 461 велосипеда, 317 мотоциклета и 221 мотопеда. Общият брой на констатираните неизправности на превозните средства е бил 3 199. Най-много са били установените нередности по осветителните системи и сигнализацията – 1 571. При други 292 случая пътните полицаи са попаднали на управление на ППС с разкъсани или износени гуми и 75 случая на неизправност при устройствата за измиване на предното стъкло. При велосипедистите също е имало сериозен процент неизправности - от проверените 461 велосипеда, неизправни са се оказали 99.", "date": "2017.11.01", "title": "Служителите на „Пътна полиция“ започват провеждането на традиционната акция \"Зима\""}
{"url": "http://www.focus-news.net/news/2017/11/01/2452622/denyat-1-noemvri-v-svetovnata-istoriya.html", "text": "През 1512 г. папа Юлий ІІ на празника на Вси светии освещава Сикстинската капела с тържествена литургия, след като Микеланджело Буонароти през октомври е завършил фреските в храма.\r\nПрез 1525 г. започва експедицията на Франциско Писаро в Перу.\r\n1800 г. - Джон Адамс става първият президент на САЩ, който влиза в Белия дом.\r\nПрез 1922 г. Турция е обявена за република - официално престава да съществува Османската империя.\r\nПрез 1939 г. Германия анексира Западна Полша и Данциг (Гданск).\r\nНа Ниагарския водопад е открит “Мостът на дъгата”, свързващ Канада и САЩ (1941).\r\nЧечня обявява независимост през 1991 година, в Литва е въведен визов режим за граждани на ОНД през 1993 година и влизат в сила споразуменията от договора от Маастрихт – стъпка към обединена Европа.\r\nНа 1 ноември са родени: княз Дмитрий Пожарски, заедно с К. Минин и земското опълчение прогонили окончателно поляците от територията на Русия и помогнали на династия Романови да се възкачат на власт; генерал Николай Столетов, командир на Българското опълчение през Руско-Турската война, композиторът Дечо Таралежков.\r\nНа 1 ноември умира историкът Теодор Момзен, автор на „Римска история”, Световен ден на веганството. \r\n2015 г.\r\nБразилските нефтодобивници започват безсрочна национална стачка против опитите за разпродажба на активи на държавната нефтена компания Петробрас.\r\nПри две експлозии в хотел в центъра на сомалийската столица Могадишу са загинали над 20 човека.\r\n2014 г.\r\nВъоръжено подразделение на иракски кюрди пешмерга преминават турско-сирийската граница за включване в боевете за Кобани.\r\n2013 г.\r\nВ Пакистан е ликвидиран местния лидер на талибаните Хакимулла Мехсуд.\r\n2012 г.\r\nЦистерна се удря в мост в промишлена зона в източната част на саудитската столица Рияд и се взривява. Загиват 26 души, 135 са ранени.\r\nВ Русия излиза Единен регистър на забранените сайтове.\r\nGmail става най-популярната пощенска услуга в света.\r\n2000 г.\r\nСпоред Индекса на икономическата свобода за 2000 г. на американската фондация \"Херитидж\", България е на 95-о място от 155 страни.\r\n1999 г.\r\nПоследният американски войник напуска Панама.\r\n1998 г.\r\nСъздаден е Европейският съд по правата на човека.\r\n1993 г.\r\nВ Литва е въведен визов режим за граждани на ОНД.\r\nВлизат в сила споразуменията от Маастрихт - поредната стъпка към създаването на единна Европа.\r\nДоговорът от Маастрихт е договор за създаване на Европейския съюз, подписан на 7 февруари 1992 г. в Маастрихт, в сила от 1 ноември 1993 г., изменен е с договора от Амстердам от 2 октомври 1997 г., който влиза в сила от 1 май 1999 г. Договорът от Маастрихт е връхна точка на политическото обединение на държавите на Европейската общност (ЕО), на икономическа интеграция и на други интеграционни области. За първи път държавите поемат задължението за създаване на Европейски съюз (ЕС) чрез единна структура, включваща 3 стълба: 1. интеграционните общности (Европейска общност за въглища и стомана, създадена през 1951 г. с Парижкия договор, ЕВРАТОМ и Европейска икономическа общност, наречена вече Европейска общност, създадени през 1957 г. с Римските договори); 2. обща политика в областта на външните отношения и сигурността (ОПОВОС); 3. сътрудничество в областта на вътрешните работи и правосъдието (СОВРП). С Договора от Маастрихт се създава единна система на органите на Европейския съюз (Европейски парламент, Съвет на Европейския съюз, Европейска комисия, Европейски съд, Европейска сметна палата и др.). Създава се икономически и валутен съюз и се въвежда единно гражданство. Въвежда се фигурата на омбудсмана в Европейския парламент. Определят се минималните компетенции в областта на културата, здравеопазването, защитата на потребителя, транс европейски мрежи, индустриална политика и др.\r\n1981 г.\r\nАнтигуа и Барбуда придобива независимост от Великобритания\r\n1978 г.\r\nВ СССР е забранена експлоатацията на самолета ТУ-144.\r\nТу-144 е съветски свръхзвуков пътнически самолет, конструиран от конструкторското бюро “Туполев”, под ръководството на авиационния конструктор Алексей Туполев.\r\nПървият полет на Ту-144 е на 31 декември 1968 г. близо до Москва, два месеца преди европейския свръхзвуков самолет Конкорд. Външно двата самолета са много подобни, въпреки че се различават по своята конструкция. Създателите на Конкорд обвиняват СССР в технически шпионаж, като за доказателство служат и намерени години по-късно технически планове и документация на самолета у руски шпиони. В отговор руските конструктори заявяват, че сходната им цел е довела до сходни резултати. Поради приликата му с Конкорд, западните медии наричат самолета \"Конкордски\". Ту-144 преминава скоростта на звука за първи път на 5 юни 1969 г., а на 15 юли същата година става първият пътнически самолет, преминал 2 Мах. През 1973 г. Ту-144, участващ в Парижкото авио-изложение, катастрофира, при което загиват екипажът и 9 души на земята. Ту-144 влиза в експлоатация по редовни пътнически линии през м. ноември 1977 г. Високият разход на гориво, някои технически несъвършенства и поредната катастрофа при изпитателен полет през м. май 1978 г. водят до преждевременното извеждане на самолета от експлоатация.\r\n1950 г.\r\nДвама пуерторикански терористи извършват несполучлив опит за покушение над президента на САЩ – Хари Труман.\r\nТруман е 33-тият президент на САЩ управлявал в периода (1945–53 г.), от Демократическата партия. Като вицепрезидент на Ф. Рузвелт, след неговата смърт през (април 1945 г.) става президент, преизбран е през 1948 г. Дава заповед за атомната бомбардировка над Хирошима и Нагасаки през (август 1945 г.). След II световна война, провокиран от агресивността на Й. В. Сталин, Труман възприема \"твърд курс\" спрямо СССР; поставено е началото на Студената война. През 1947 г. обявява доктрината \"Труман\", която има важни последици в междудържавните отношения в следвоенния период. Труман взема решение за включване на САЩ в Корейската война (1950–53 г.). През 1952 г. се отказва от участие в изборите и се оттегля от политиката.\r\n1946 г.\r\nПровежда се първият мач в историята на NBA.\r\nВ периода 1 ноември – 20 декември щабът на стратегическите Военно въздушни сили на САЩ в Европа формира 15-а американска въздушна армия за бомбардировки на България, към която е присъединена и 205-а авиогрупа на британските Военно въздушни сили. На 6 ноември е бомбардиран Пловдив, а на 14 и 24 ноември, 10 и 20 декември 1943 г. - София над 130 са убити и около 250 са ранени.\r\n1941 г.\r\nНа Ниагарския водопад е открит “Мостът на дъгата”, свързващ Канада и САЩ.\r\n1939 г.\r\nГермания анексира Западна Полша и Данциг (Гданск).\r\n1938 г.\r\nПравителството на Мексико забранява влизането в страната на еврейски бежанци от Германия.\r\n1937 г.\r\nПроизведен е първият товарен автомобил ЗИЛ – АМО-Ф15.\r\n1936 г.\r\nМусолини за първи път определя връзката между Рим и Берлин като „ос\", свързваща неразривно Италия и Германия.\r\nОс “Рим – Берлин” е военнополитически съюз между Германия и Италия, създаден според Берлинското съглашение от 25 октомври 1936 г. Съюзът е свидетелство за подготовката на фашистките държави за се световна война. На 25 ноември 1936 г. между Германия и Япония е подписва \"Антикоминтерновския пакт\", към който на 6 ноември 1937 г. се присъединява и Италия.\r\n1922 г.\r\nТурция е обявена за република - официално престава да съществува Османската империя.\r\nНомадските племена, предшественици на днешните турци, нахлуват в Анадола през ХI в., в периода на т. нар. селджукски завоевания. През следващия век се създава Иконийският султанат. Започва постепенно завоюване на територии по крайбрежието на Мраморно море и на Балканския полуостров. Нашествието на Тимур в началото на ХV в. спира временно настъплението на турците към Европа; разбити са и армиите на кръстоносните походи от 1444 г. и 1448 г., които се опитват да спрат турското нашествие. През втората половина на ХV в. е превзет и Константинопол, превърнат е в столица на новата империя, присъединила и Босна, цяла Гърция, Албания, Молдова, Влашко, Кримското ханство, а в началото на ХVI в. и Палестина, Сирия, Египет, Ирак, Кавказ, както и Централна Европа (Унгария, Полша, Украйна) и Северна Африка (Тунис, Алжир). Тази огромна империя започва да се разпада към средата на ХVII-ХVIII в. В края на ХIХ в. балканските територии получават независимост, африканските земи до голяма степен се подчиняват на интересите на големите западноевропейски държави. По-късно Османската империя губи и арабските страни. Днес Турция е парламентарна република, образувана в края на 1923 г. след свалянето на султаната (1922 г.). Първи президент на Турция е видният държавен деятел и военоначалник Мустафа Кемал Ататюрк. Под негово ръководство в страната се провеждат редица прогресивни и демократични реформи; приема се нова конституция; наблюдава се стремеж за икономическа независимост; създава се държавен сектор в промишлеността.\r\n1918 г.\r\nВ Лвов е провъзгласено създаването на Западноукраинската държава.\r\n1914 г.\r\nСъстои се Коронелският бой – морски бой, воден около гр. Коронел, Чили, през I св. война между британската и германската ескадра. Намиращата се в Тихия океан германска. ескадра на ген. М. Шпее (2 броненосни и 3 леки крайцера) се среща с британската ескадра на контраадмирал Кредак (2 броненосни, 1 лек и 1 спомагателен крайцер). По време на боя благодарение на превъзходството в артилерията (по скорострелност и маса на залповия огън) германските кораби потапят 2 британски крайцера, останалите успяват да се оттеглят. Коронелският бой принуждава британското командване да вземе мерки за унищожаване на германската ескадра, което довежда до Фолкландското сражение.\r\n1911 г.\r\nЗапочва експедицията на Робърт Скот до Южния Полюс.\r\nРобърт Скот е английски изследовател на Антарктида. Ръководи експедиции през 1901-1904 г. (открива Земя Крал Едуард, изследва Земя Виктория и ледената бариера Рос) и през 1910-1912 г. (достига Южния полюс на 18 януари 1912 г. - след Р. Амундсен). Загива при завръщане от полюса. На Скот са наречени остров в Тихоокеанския сектор на Южния океан, 2 ледника, научна станция на полуостров Рос и планина в Антарктида.\r\n1894 г.\r\nВ Париж френският микробиолог Емил Ру обявява за създаването на антидифтерийната ваксина.\r\nРу е Френски бактериолог, член на Парижката академия на науките от 1899 г., чуждестранен член на лондонското Кралско дружество от 1913 г. Заедно с Л. Пастьор изследва беса. Основни трудове по имунология и серология. Съвместно с швейцарския бактериолог А. Йерсен отделя и изучава дифтерийния токсин. Независимо от Е. Беринг разработва серум против дифтерията.\r\n1879 г.\r\nС указ на ген.-губернатора Александър Богориди гимнастическите дружества в Източна Румелия са превърнати в резерв на милицията.\r\n1800 г.\r\nДжон Адамс става първият президент на САЩ, който влиза в Белия дом.\r\nДжон Адамс - американски политик и втори президент на САЩ. Между 1785 и 1788 г. е посланик на САЩ във Великобритания. През 1789 г. е избран за вицепрезидент. През 1796 г. е избран за президент и след един мандат се оттегля в родния си град.\r\n1791 г.\r\nБъдещият император на Франция - Наполеон е назначен за адютант-майор на батальона на Корсиканската Национална гвардия.\r\n1604 г.\r\nВ лондонския театър “Уайтхол” се състои премиерата на трагедията на Шекспир “Отело”.\r\nУйлям Шекспир е английски поет и драматург. Роден е на 23 април 1564 г. в Стратфърд на р. Ейвън, Йоркшир. Богатото и разностранно дело на Шекспир като писател е повлияно от социално-икономическата и обществено-политическата обстановка в Англия и в Европа. Умира на 23 април 1616 г. в родния си град.\r\n1525 г.\r\nЗапочва експедицията на Франциско Писаро в Перу.\r\nРепублика Перу е държава в Южна Америка, на тихоокеанския бряг. В състава й влизат и няколко крайбрежни острова. Площ - 1 285 200 кв. км. Население - 23 900 000 жители (1996 г.). Около 50% индианци (главно кечуа и аймара), останалите са испаноезични перуанци, метиси и емигранти. 95% католици. Официален език - испански и кечуа. Столица - Лима. Парична единица - нов сол. Административно деление - 25 департамента. Глава на държавата - президент. Законодателен орган - еднокамарен парламент.\r\n1512 г.\r\nПапа Юлий ІІ (Julius II della Rovere; понтиф от 1503 г. до 1513 г.) на празника на Вси светии освещава Сикстинската капела с тържествена литургия, след като Микеланджело Буонароти през октомври е завършил фреските в храма.\r\nСикстинската капела (Cappella Sistina; Sistine Chapel) е католическа църква на римските папи. Намира се във Ватикан. Построена е по проект на архитекта Дж. де Долчи и е наречена на папа Сикст IV (папа от 1471 г. до 1484 г.), на когото се дължи издигането на храма. Украсата на Сикстинската капела е създадена от 2 поколения италиански художници - представители на ранния Ренесанс (С. Ботичели, Б. Пинтурикио, К. Росели, Л. Синьорели, Д. Гирландайо, П. Перуджино), които изписват страничните стени, и на зрелия Ренесанс (Микеланджело, който рисува тавана “Сътворението на света”, люнетите (1508-1512 г.) и олтарната стена (1534-1541 г.) ). В ниските части на стените са окачвани гоблени, създадени по картини на Рафаело (съхраняват се във Ватиканския музей).\r\n812 г.\r\nВизантийският император Михаил I свиква патриарха и членовете на Сената на заседание с цел да ги склони да приемат поставените от хан Крум условия за мир. Крум иска да поднови договора от 716 г., сключен между хан Тервел и Византия, трета точка на който предвижда взаимно предаване на бежанците или емигрантите от едната и от другата страна, ако се окажат зломисленици против властите. Чрез своя пратеник хан Крум недвусмислено уведомява императора, че ако не побърза да утвърди мира, Крум ще нападне Месемврия и Деволт. През 813 г. хан Крум нанася съкрушителен удар на византийската войска.На тази дата са родени:\r\n1962 г.\r\nРоден е Антъни Кийдис - вокалист на американската група Ред Хот Чили Пепърс.\r\n1943 г.\r\nРоден е Салваторе Адамо – белгийски естраден изпълнител. От 1947 г. семейството му живее в Белгия. Започва певческата си кариера през 1959 г., когато печели I награда на конкурс на Радио Люксембург. Първият му международен успех е в зала \"Олимпия\" в Париж (1965 г.). Издава 18 златни плочи, концертира по цял свят (през 1972 г. в България), участва във филми и ТВ предавания. Сред най-популярните му песни са: \"Vous permettez, Monseur?\", \"Les filles du bord de mer\", \"La nuit\", \"Tombe la neige\", \"А demain sur la lune\", \"Pauvre Verlaine\", \"Les gratte-ciel”.\r\n1886 г.\r\nРоден е Херман Брох - австрийски писател. Литературната си дейност започва през 1928 г. През 1938 г. емигрира в САЩ. Творчеството му дава широка картина на австрийското и немското общество в навечерието на краха на монархическа Германия (трилогията \"Лунатици\", т. 1-3, 1931-1932 г.), Австрия до I световна война (\"Съблазнителят\", 1953 г.). На проблема за художественото творчество е посветен романът \"Смъртта на Вергилий\" (1945 г.). В романа си \"Невинните\" (1950 г.) проследява как аполитичността на хората помага на фашизма да дойде на власт. Антифашистки характер имат новелата \"Мимолетно облаче\" (1931 г.) и драмите \"Тъй като не управляват, какво правят\" (1933 г.), \"Изкупление\" (1933 г.). Монографията му \"Джеймз Джойс и съвременността\" излиза през 1936 г. Умира на 30 май 1951 г. в Ню Хейвън.\r\n1878 г.\r\nРоден е Карлос Сааведра Ламас - аржентински политик. Учи в Париж; проф. по право в университета в Ла Плата; въвежда курс по социология в университета в Буенос Айрес. Народен представител (от 1908 г.); министър на правосъдието и народното образование; външен министър (1932 г.). През 1932 г. е автор на Декларацията от 3 август, която призовава американските държави да не признават граници, променени в резултат на война. Автор на Южно-американския антивоенен пакт (1933 г.), подписан от държавите в Латинска Америка, САЩ и 11 европейски държави. Председател на ОН (1936 г.). Награден с “Железен кръст” от нацистка Германия (1935 г.), с Големия кръст на Почетния легион (1938 г.). Нобелова награда за мир за ролята му на миротворец във войната между Боливия и Парагвай (1936 г., първият южноамерикански нобелист). Умира на 5 май 1959 г.в Буенос Айрес.\r\n1871 г.\r\nРоден е Стивън Крейн - един от авангардните американски писатели от 90-те години на XIX в., журналист. Стивън Крейн е роден в Нюарк, щат Ню Джърси, САЩ. Автор е на 12 тома поезия и проза. Негов шедьовър е романът “Червеният знак на храбростта” (1895 г.). Умира през 1900 г.\r\n1842 г.\r\nРоден е Стоян Новакович - сръбски учен, дипломат и държавник. Един от идеолозите на \"македонизма\" сред сръбската интелигенция в края на ХIХ в. Първоначално има правилни схващания за етническата принадлежност на славянското население в Македония и критикува шовинистичните \"теории\", проповядвани от някои сръбски учени, че населението на Македония е \"сръбско\". По-късно възприема идеята на австрийски канцлер княз Метерних и обявява населението на Македония за \"македонско\". Публикува свои изследвания върху \"македонските народни диалекти\" (1889 г.), в които развива тезата, че славяните, заселили Македония, нямат нищо общо със славяните, заселили Мизия, Добруджа и Тракия. Поради това процесът на образуването на бългската народност през средните векове не \"обхванал\" славянските племена в Македония. Тази теза става основно съдържание на сръбската политика по отношение на Македония до днес. Умира на 18 февруари 1915 г. в Ниш.\r\n1834 г.\r\nРоден е Николай Григорович Столетов - руски генерал от пехотата (1898 г.). Завършва Физико-математически факултет в Москва и Военната академия в С. Петербург. Участник в Кримската война (1853-1856 г.); основава град Кисловодск; ръководи Амударянската научна експедиция. През Руско-турската война (1877-1878 г.) е командир на Българското опълчение. През юли-август 1877 г. ръководи отбраната на Ст. Загора и Шипка, участва в боевете край Шейново (дек. 1877 г.). По-късно служи в Русия като командир на бригада, дивизия и армейски корпус. Член на Държавния съвет (от 1899 г.). Умира на 27 юни 1912 г.\r\n1815 г.\r\nРоден е Кроуфърт Лонг - американски лекар хирург. Работи в областта на анестезията (обезболяването) при хирургически операции. Той първи използва етер като упойка при хирургическа операция през 1842 г., т. е. 4 години преди Т. Мортън и Дж. Уорън, но публикува резултатите си много по-късно от тях (1849 г.). Затова за откриватели на анестезията се смятат Мортън и Уорън. Умира на 16 юни 1878 г.\r\n1798 г.\r\nРоден е Бенджамин Лий Гинес – ирландски пивовар и първи кмет на Дъблин. Неговото име носи известното днес в цял свят ирландско пиво. През 1851 г. е избран за кмет на Дъблин. През 1860 г. предприема ремонтна дейност на свои разноски на катедралата Сент Патрик. Заради тази си заслуга е направен баронет. Умира на 19 май 1868 г.\r\n1757 г.\r\nРоден е Антонио Канова - италиански скулптор от времето на класицизма. Учи във Венеция (1768-1774 г.) при скулптора Дж. Торети. Работи във Венеция и Рим. Отначало твори в духа на барока. По-късно започва формално да подражава на античната скулптура. Произведенията му се отличават с грациозност и точно пресъздаване особеностите на героите с яснота и изящество на пропорциите. Известни произведения: “Бюст на Наполеон” (Фонтенбло), “Амур и Психея” (Лувър) и др. Умира на 13 октомври 1822 г. във Венеция.\r\n1578 г.\r\nРоден е Димитрий Михайлович Пожарски - руски пълководец, княз от 1613 г. През 1611 г. като участник в I земско опълчение отблъсква приближилите се до Москва поляци, а през 1612 г. ръководи заедно с месаря К. Минин II земско опълчение, с което прогонва поляците окончателно от руските земи и издига на трона династията Романови. В чест на Пожарски и Минин през 1818 г. в Москва е издигнат паметник. Умира на 20 април 1642 г.На тази дата умират: \r\n1932 г.\r\nУмира Юзеф Тадеуш Маковски - полски живописец. Роден е на 29 януари 1882 г. Учи в Краковската художествена академия и в Париж. Рисува жанрови картини, посветени на градската беднота и детските игри, белязани с лиризъм и човечност. Използва някои похвати на кубизма и примитивизма (“Деца и фенери”, ок. 1928 г.; “Обущар”, 1930 г., и др.).\r\n1908 г.\r\nУмира Едуард Керд - английски философ-неохегелианец. Роден е на 22 март 1835 г., Гринук. Професор в Глазгоу и Оксфорд (1866-1893 г.). Известен е главно с трудовете си върху история на философията. В съчинението си “Критическата философия на Кант” (т. 1-2, 1889 г.), едно от най-значителните в английската литература за И. Кант, тълкува философията на Хегел като последователно осъществяване на “критическия идеализъм” на Кант. Керд счита за основополагащ принцип в диалектиката на Хегел “тъждеството в различията”. Поддържайки идеята за еволюцията, той се опитва да я приложи към изучаването на историята на религията. Вижда в християнството “абсолютната религия” - висш продукт на историческото развитие на религията, а философията на Хегел като “теоретична форма” на християнството.\r\n1907 г.\r\nУмира Алфред Жари - френски писател, предвестник на модерния френски театър. Роден е на 8 септември 1873 г. в Лавал, департамент Майен. Автор на сатиричната поредица пиеси \"Крал Юбю\" (1896-1900 г.), на романите \"Дни и нощи\" (1897 г.), \"Свръхмъж\" (1902 г.), на сатиричната книга \"Деянията и мислите на доктор Фострол, патофизик\" (1898 г.), на стихотворните сборници \"В минутите на бързотечните спомени\" (1894 г.) и \"Нощен реванш\" (издадена посмъртно, 1949 г.).\r\n1903 г.\r\nУмира Теодор Момзен - германски историк и филолог, специалист по история на древния Рим и на римско право. Роден е на 30 ноември 1817 г. в Гардинг, Дания Автор е на над 1 500 труда (на “Римска история” (т. 1-2, 1858-1861 г.), на “Пособие за римските древни паметници”, на студии по епиграфика, с които дава тласък на изучаването на древноримския свят.). Носител е на Нобелова награда за литература (1902 г.).\r\n1893 г.\r\nУмира Ян Алоис Матейко - полски художник. Роден е на 24 юни 1838 г. в Краков. Директор на Краковската художествена академия. По-известни творби: “Стефан Батори пред Псков”, “Ян Казимир в Белани”, “Проповед на Петър Скарга”, “Люблинското обединение”, “Владислав Варненчик”, “Битката под Грюнвалд” и др.\r\n1700 г.\r\nУмира кралят на Испания – Kарл II (1661-1700 г.). Това служи като повод за началото на Войната за испанското наследство (1701-1714 г.), започнала след смъртта на Карл II последният испански крал от Хабсбургската династия.\r\nКарл II е крал на Испанската империя, която обхваща Испания, Неапол, Сицилия, почти цяла Италия и испанските владения от Мексико до Филипините. Карл е от династията на Хабсбургите. За изготвянето на историческата справка на Агенция “Фокус” са използвани следните източници:", "date": "2017.11.01", "title": "Денят 1 ноември в световната история"}
{"url": "http://www.focus-news.net/news/2017/11/01/2452623/sofiya-patna-politsiya-provede-parva-aktsiya-po-razchistvaneto-na-spreli-avtomobili-na-ul-oborishte.html", "text": "За първи път „Пътна полиция“ проведе акция по разчистването на спрели и неправилно паркирани автомобили на ул. „Оборище“ в столицата, предаде репортер на Агенция „Фокус“.", "date": "2017.11.01", "title": "София: \"Пътна полиция\" проведе първа акция по разчистването на спрели автомобили на ул. „Оборище“"}
{"url": "http://www.focus-news.net/news/2017/11/01/2452624/balgarskata-pravoslavna-tsarkva-pochita-svetite-chudotvortsi-i-bezsrebrenitsi-kozma-i-damyan.html", "text": "На 1 ноември Българската Православна църква почита светите чудотворци и безсребреници Козма и Дамян, предаде репортер на Агенция \"Фокус\". По този повод в манастира, посветен на светците край град Куклен, с благословението на Негово високопреосвещенство Пловдивския митрополит Николай, Преосвещеният Знеполски епископ Арсений - викарий на митрополита ще оглави архиерейска света Литургия. Началото е от 09.00 часа. \r\nНикола ПЕТКОВ", "date": "2017.11.01", "title": "Българската Православна църква почита светите чудотворци и безсребреници Козма и Дамян"}
{"url": "http://www.focus-news.net/news/2017/11/01/2452625/denyat-1-noemvri-v-balgarskata-istoriya.html", "text": "Един български празник – денят на народните будители се отбелязва днес – повод за ученици, учители, студенти и университетски преподаватели да си спомнят за будителите – възрожденци, книжовници, дейци на борбата за независима българска църква. Празникът е честван за пръв път в Пловдив през 1909 г., а през 1921 г. става официален. \r\nЛовеч е освободен на днешния ден през 1877 година и Руско-Турската освободителна война.\r\n1880 година – в Русе започва да излиза “Македонец” - първият български вестник, посветен на положението на българите в европейските вилаети.\r\n1892 г. - в периода 15 август - 1 ноември се провежда първото търговско-промишлено изложение и земеделско-промишлен събор в Пловдив.\r\nПрез 1900 г. - в редовна експлоатация се пуска водноелектрическата централа \"Панчарево\" в с. Кокаляне, с което се поставя началото на общественото електроснабдяване в България. През 1974 г. пък е открита водносиловата каскада \"Белмекен - Сестримо\".\r\nПрез 1986 г. в 6,53 ч. в завода за хлор в Химическия комбинат в Девня става една от най-тежките промишлени аварии в страната. Вследствие на взрива и пожара, 20 души загиват. Причинени са огромни материални разрушения.\r\nНа 1 ноември умират: историкът Теодор Момзен, автор на „Римска история”, Петър Сарафов, участник в националноосвободителното движение.\r\n2013 г.\r\nПравителствената награда награда „Св. Паисий Хилендарски\" се присъжда на Анжел Вагенщайн - режисьор, сценарист и писател.\r\nРоден е на 17 октомври 1922 г. в Пловдив.\r\nНосител на Наградата за европейска литература Жан Моне; 2004 г., орден „Стара планина“ първа степен, медал „Иван Вазов“.\r\n2012 г.\r\nПравителствената награда \"Паисий Хилендарски\" за Деня на будителите се присъжда на чл.-кор. проф. Елка Бакалова - изкуствовед и културолог, изследовател към Института за фолклор (БАН), член-кореспондент на БАН, преподавател в НБУ от 2000 до 2007 г.\r\nРодена е на 8 декември 1938 г. в София.\r\n2011 г.\r\nПравителствената награда \"Паисий Хилендарски\" за Деня на будителите се присъжда на Христо Ганев - филмов деец, сценарист и режисьор.\r\nРоден е на 2 август 1924 г. в Павел баня.\r\nНосител е на Награда на Министерство на културата за цялостен принос в българското кино, орден „Стара планина“, медал „Иван Вазов“.\r\n2010 г.\r\nПравителствената награда \"Паисий Хилендарски\" за Деня на будителите се присъжда на Наум Шопов - кино и театрален актьор.\r\nРоден е на 27 юли 1930 г. в Стара Загора.\r\nИграе в Народен театър „Иван Вазов“. През 2007 г. получава награда за цялостно творчество на фестивала „Златен витяз“ в Москва.\r\n2009 г.\r\nПравителствената награда \"Паисий Хилендарски\" за Деня на будителите се присъжда на проф. Крум Дамянов – скулптор.\r\nРоден е на 31 август 1937 г. в Ракитово.\r\nПрофесор към катедра „Скулптура“ на Националната художествена академия.\r\nНосител е на съюзни и държавни отличия.\r\n2008 г.\r\nПравителствената награда \"Паисий Хилендарски\" за Деня на будителите се присъжда на Рангел Вълчанов – режисьор.\r\nРоден е на 12 октомври 1928 г. в Кривина.\r\nИзбран е за филмов режисьор номер 1 на България през XX век. На 9 октомври 2012 година е избран за член на Българската академия на науките\r\nНосител на орден „Стара планина“ и орден Св. св. Кирил и Методий.\r\n2007 г.\r\nПравителствената награда \"Паисий Хилендарски\" за Деня на будителите се присъжда на Валери Петров - поет, сценарист, драматург и преводач.\r\nРоден е на 22 април 1920 г. в София.\r\nПреводач на Уилям Шекспир на български език. Академик на БАН от 2003 година.\r\nВписан е в почетния списък на Международния съвет за детска книга заради „Пет приказки”.\r\nНосител е на Орден „Стара планина“ I степен.\r\n2006 г.\r\nПравителствената награда \"Паисий Хилендарски\" за Деня на будителите се присъжда на Богомил Райнов - писател и професор по естетика.\r\nРоден е на 19 юни 1919 г. в гр. София.\r\nДългогодишен заместник-председател на Съюза на българските писатели.\r\n2005 г.\r\nПравителствената награда \"Паисий Хилендарски\" за Деня на будителите се присъжда на арх. Богдан Томалевски.\r\nРоден е на 28 август 1924 година в София.\r\nГлавен проектант е на софийските комплекси Лагера и Младост І (от 1964).\r\nЕдин от проектантите на сградите на Българските професионални съюзи и новата сграда на Министерство на външните работи.\r\n2004 г.\r\nПравителствената награда \"Паисий Хилендарски\" за Деня на будителите се присъжда на проф. Христо Христов - кино и театрален режисьор и сценарист.\r\nРоден е на 11 април 1926 г. в Пловдив. \r\nПредседател е на Комисията за игрално кино към Националния филмов център (1995-1999 г.), председател на Обществения съвет за кино (1999 г.) и професор в НАТФИЗ. \r\nПървият български кинематографист, избран за член на Европейската филмова академия (EFA).\r\n2003 г.\r\nПравителствената награда \"Паисий Хилендарски\" за Деня на будителите се присъжда на Йордан Радичков - писател, драматург и сценарист, представител на магическия реализъм.\r\nРоден на 24 октомври 1929 г. в с. Калиманица, Монтанско\r\nНосител е на международна италианска награда „Гринцане кавур” (1984) за белетристика и на Кралския шведски орден „Полярна звезда” (1988). През 1996 г. е вписан в Почетния списък „Ханс Кристиан Андерсен” на Международния съвет на детската книга - за книгата си „Малки жабешки истории”.\r\nВ България е носител на голяма награда за литература „Добри Чинтулов” (1980), награда „Аскеер” (1996) за цялостен принос в развитието на театралното изкуство, национална литературна награда „Петко Славейков” (1998), голяма награда за литература на Софийски университет „Св.Климент Охридски” (2001). През 2000 г. е удостоен с орден „Стара планина“ първа степен за цялостен принос в българската култура.\r\n2002 г.\r\nПравителствената награда \"Паисий Хилендарски\" за Деня на будителите се присъжда на проф. Стефан Данаилов.\r\nЗаслужил артист (1975) и Народен артист (1983), а след 2000 г. - политик от ПП БСП и министър на културата в редовното правителството на Станишев от 17 август 2005 до 27 юли 2009.\r\n2001 г.\r\nКонфедерация на независимите синдикати в България (КНСБ) и Конфедерация на труда (КТ) \"Подкрепа\" организират протестен митинг срещу бедността и безработицата, в който участват около 10 000 души.\r\nПравителствената награда \"Паисий Хилендарски\" за Деня на будителите се присъжда на художника Светлин Русев.\r\nСветлин Русев (С. Р. Вълчев) е български художник. Роден е на 14 юни 1933 г. в с. Върбица, Плевенско. Завършва живопис във ВИИИ (днес Художествена академия) при Д. Узунов; професор е от 1977 г. Заема постовете: председател на Съюза на българските художници (1973-1985 г.), първи заместник-председател на Комитета за култура (1982-1984 г.), от 1985 г. е директор на Националната художествена галерия. В художествения живот на България се налага в края на 50-те години (композициите \"Интерниране\" и \"Копачки\"). През 1961 г. получава златен медал от Първата младежка изложба в София. Има успешни изяви в областта на кавалетната, монументалната живопис и рисунката. Създава художествени образи с монументално внушение, изградени с точен рисунък и монохромен колорит: \"Трактористи\" (1960 г.), \"Жена с хляб\" (1961 г.), \"Пред разстрел\" (1963 г.), \"Преди боя\" (1964 г.), \"Клетва\" (1966 г.), \"Прощаване с патриарх Евтимий\" (1968 г.), \"Безработни 1933 г.\" (1968 г.), \"Отдих\" (1969 г.), \"Ден последен\" (1972 г.), \"Краят на работния ден\" (1974 г.), \"Самуилови воини\" (1975 г.), \"Батак\" (1977 г.), \"Светлина и мрак\" (1978 г.), \"Жената на миньора\" (1979 г.), \"Размисъл\" (1980 г.), \"Очакване\" (1980 г.) и др. Автор е на портрети, в които пресъздава майсторски типажа и психологическото състояние: \"Портрет на майката на художника\" (1967 г.), \"Портрет на Богомил Райнов\" (1970 г.), \"Портрет на Кирил Петров\" (1971 г.), \"Портрет на Дечко Узунов\" (1973 г.), \"Портрет на Васка Емануилова\" (1975 г.), \"Портрет на Николай Шмиргела\" (1977 г.), \"Портрет на Николай Райнов\" (1978 г.) и др. Работи и в областта на пейзажа (\"Пейзаж в червено\", 1969 г.; \"Есенен пейзаж\", 1969 г.; \"Пейзаж от Балчик\", 1972 г.; \"Пейзаж от Мелник\", 1973 г.; \"Пейзаж от София\", 1976 г.; \"Пейзаж в бяло\", 1977 г.) и натюрморта. В живописния цикъл \"България\" (1970-1980 г.) разкрива нови черти в етнопсихологическия облик на българката. Рисува актови творби и композиции, работи в областта на монументалното изкуство (Централна гара в София, 1975 г.; НДК, 1980 г.; стенописва църквата \"Св. Петка\" в местността \"Рупите\" до Петрич, 1993-1994 г.). Член е на \"Салон д’Отон\" в Париж, на салон \"Ника-кай\" в Токио, на академия \"Медичи\" в Рим, на Академията за изкуства в Москва; почетен член-кореспондент е на \"Кюнстлерхаус\" във Виена.\r\n2000 г.\r\nНовоучредената правителствена награда \"Паисий Хилендарски\" се присъжда на писателката Вера Мутафчиева.\r\nВера Петрова Мутафчиева е родена на 28 март 1929 г. в София. Тя е български историк, писател белетрист. Лауреат на международна Хердерова награда (1980 г.); почетен член на БАН; носител на почетен знак на БАН “Проф. Марин Дринов” на лента; орден “Стара планина” (1999 г.); Голямата награда за литература на СУ (1999 г.); “д-р хонорис кауза” на НБУ (2000 г.); н. за принос в българската литература “Бронзов бухал” (2002 г.).\r\nСпоред Индекса на икономическата свобода за 2000 г. на американската фондация \"Херитидж\", България е на 95-о място от 155 страни.\r\n1997 г.\r\nНа заседание на ръководството на БСП се приема програма за алтернативни действия.\r\n1986 г.\r\nВ 6 ч. и 53 мин. в завода за хлор в Химическия комбинат в Девня става една от най-тежките промишлени аварии в страната. Вследствие на взрив и пожар 20 души загиват. Причинени са огромни материални разрушения.\r\n1977 г.\r\nКрай Хасково е открит пивоварен завод.\r\n1974 г.\r\nОткрита е водносиловата каскада \"Белмекен - Сестримо\".\r\n1967 г.\r\nОткрити са Циментовият завод край Плевен и Заводът за хартиен амбалаж в Пловдив.\r\n1948 г.\r\nВ периода 30 октомври – 1 ноември се провежда заседание на Върховния съюзен съвет на Български земеделски народен съюз, с което завършва идейното преустройство на съюза и Български земеделски народен съюз приема изграждането на социализма като своя програма и признава ръководната роля на БРП (к) в обществено-политическия живот, отхвърляйки съсловния принцип.\r\n1944 г.\r\nСъздава се Държавен радиохор – първият професионален смесен хор при Радио София, който десет години по-късно се преименува в Българска хорова капела \"Светослав Обретенов\".\r\n1943 г.\r\nВ периода 1 ноември – 20 декември щабът на стратегическите Военно въздушни сили на САЩ в Европа формира 15-а американска въздушна армия за бомбардировки на България, към която е присъединена и 205-а авиогрупа на британските Военно въздушни сили. На 6 ноември е бомбардиран Пловдив, а на 14 и 24 ноември, 10 и 20 декември 1943 г. - София над 130 са убити и около 250 са ранени.\r\n1928 г.\r\nЦар Борис III открива жп линията Асеновград-Пловдив (10 км), единствената, построена от община.\r\n1925 г.\r\nПри интронизацията на първия румънски патриарх Мирон за първи път е поканен и представител на Българската екзархия - митрополит Неофит Видински. \r\nНеофит Видински (Никола Митев Караабов) - бългaрски висш духовник. Става монах през 1891 г. Завършва Петербургската духовна семинария (1896 г.) и Петербургската духовна академия (1900). Протосингел в Сливен (1900-1902 г.), Видин (1902-1905 г.) и в Св. Синод в София (1905-1906 г.). Ректор на Софийската духовна семинария (1906-1912 г.). Ръкоположен за епископ през 1909 г.; един от редакторите на \"Църковен вестник\". Избран за видински митрополит през 1914 г. Председател на Църковно-народен събор (1922-1923 г.). Член на Светия синод от 1921 г. до смъртта си и негов наместник-председател (1930-1944 г.). Обявява се в защита на евреите в България по време на II световна война. Автор на богословски съчинения и книгата \"Видинска епархия\" (1924 г.)\r\n1909 г.\r\nВ Пловдив за първи път е честван Денят на народните будители. \r\nЗа първи път Денят на народните будители е честван като официален национален празник през 1921 г.\r\nДенят на народните будители възниква след Първата световна война. На 13 декември 1922 година ХІХ Обикновено Народно събрание приема Закон за допълнение на Закона за празниците. Предложението за тази промяна е направено от Правителството на Александър Стамболийски на 31 октомври 1922 г. Инициатор на промяната е тогавашният министър на народното просвещение Стоян Омарчевски. За ден на народните будители се приема 1 ноември - денят на светеца Иван Рилски.\r\n1892 г.\r\nВ периода 15 август - 1 ноември се провежда първото търговско-промишлено изложение и земеделско-промишлен събор в Пловдив.\r\nПловдивското изложение (1892 г.) е първият голям международен панаир в България. Провежда се под името Първо българско земледелческо-промишлено изложение. Негов директор е М. Георгиев. С това се поставя началото на ежегодния Пловдивски международен панаир. Пловдивското изложение се експонира на 90 000 кв. м площ и обхваща 36 павилиона. В тях 24 държави излагат свои селскостопански и занаятчийски изделия и технически открития. Сред показаните изобретения са както чуждестранни, така и български нововъведения: фонографът на Т. Едисон, парни машини по модели на Ив. Недков, Гр. Коцов, вършачки, земеделски плуг, български механизиран стан и др. По време на изложението се провежда преглед на народните песни и танци. За пръв път се организира парична държавна лотария. Организира се и Земеделско-промишлен събор, на който се набелязват мероприятия за ускорено икономическо развитие на България.\r\n1881 г.\r\nПровеждат се избори за Държавен съвет, спечелени от консерваторите.\r\nКонсервативната партия е политическа партия в Княжество България, основана непосредствено след Освобождението. Нейни лидери са Гр. Начович, д-р К. Стоилов, Д. Греков, М. Балабанов и др. Първоначално съществува като течение в Учредителното събрание (1879 г.). Застъпва идеята за силно монархическо управление, за създаването на двукамарен парламент и пр. Макар и да не успява да наложи своите възгледи при изработването на Търновската конституция и да не се ползва със симпатиите на мнозинството от българския народ, след пристигането си в България в качеството на български княз Александър I Батенберг възлага на нея формирането на първото българско правителство (юли 1879 г.). Въпреки острото противодействие на по-голямата част от българската общественост, князът й поверява отново управлението на страната (ноември 1879 г.). Минавайки в опозиция през март 1880 г., Консервативна партия започва да губи своята сила като политически фактор. Част от нейните водители като Т. Бурмов, М. Балабанов и др. преминават към умереното крило на Либералната партия, възглавявано от Др. Цанков. След Съединението (1885 г.) Консервативна партия престава да съществува. Членската й маса се включва в нови политически партии. Печатни органи: в. \"Витоша\" (1879-1880 г.), \"Български глас\" (1879-1883 г.) и \"Отечество\" (1884-1885 г.).\r\n1880 г.\r\nВ Русе започва да излиза в. “Македонец” издаван от Никола Жеков. “Македонец” е първият български вестник, посветен на положението на българите в европейските вилаети (вилает – голяма административно-териториална единица в Османската империя и днешна Турция, управлявана от валия.) Вестника излиза 2 пъти седмично от (1 ноември 1880 – 5 февруари 1895 г.), с прекъсвания (1881 – 1884 и 1886 – 1893 година). Популяризира идеята за освобождение на Македония.\r\n1879 г.\r\nС указ на ген.-губернатора Александър Богориди гимнастическите дружества в Източна Румелия са превърнати в резерв на милицията.На тази дата са родени:\r\n1947 г.\r\nВ Смолян е роден Георги Петров Петканов – български юрист. Специалист е по финансово и данъчно право. Завършва Юридическия факултет на Софийския университет “Св. Климент Охридски” (1971 г.). Стажант е в Софийския градски съд (1972 г.); районен прокурор в Девин (до 1974 г.); асистент в Юридическия факултет на Софийския университет “Св. Климент Охридски” (1974 г.); Специализира в Московския университет (1983 г.); доктор е по право (1983 г.); доцент (1989 г.), професор (1996 г.). Ръководител е на катедра \"Административно и финансово право\"; декан е на Юридическия факултет (1991-1995 г.); заместник-ректор е на Софийския университет “Св. Климент Охридски” (1996-1997 г.); председател е на Общото събрание на Софийския университет “Св. Климент Охридски” (от 1999 г.). Заместник-председател е на СНС по правни науки към Висшата атестационна комисия. Председател е на Съюза на юристите; член е на Бюрото на Международната. организация на юристите демократи; член е на Арбитражния съд към Българската търговско-промишлена палата (от 1997 г.). Главен редактор е на списание \"Съвременно право\". Автор е на учебници по финансово и данъчно право. Депутат е от НДСВ в ХХХIХ Народно събрание. Министър е на вътрешните работи в правителството на Симеон Сакскобургготски (2001-2004 г.). Министър на правосъдието е в правителството на Сергей Станишев (2001 г.). Напуска поста през тази година. Книги: \"Бюджетната компетентност на нар. съвети в НРБ\" (1988 г.), \"Правното положение на младежта в НРБ\" (1988 г., съавтор), \"Отговорност на държавата за вреди, причинени на гражданите от органите на КАТ\" (1990 г., съавтор).\r\n1929 г.\r\nРоден е Дечо Таралежков - български композитор, кларинетист, алтсаксофонист. Завършва Юридически факултет на СУ (1951 г.) и БДК, специалност “Кларнет” (1955 г.). Учи композиция при проф. Ал. Райчев. Работи като отговорен редактор на забавните предавания в БНТ (през 60-те и 70-те), заместник главен редактор в главна редакция “Музика” на БР (1977-1984 г.); директор на дирекция “Забавно изкуство” и директор на фестивала “Златният Орфей” (1984-1989 г.). Аранжира шлагерите от 60-те години на ХХ в. “Сън сънувах”, “Закъснели срещи”, “Една българска роза”. Автор на музиката към театрални спектакли и тв мюзикъли “Криворазбраната цивилизация”, “Вражалец”. В началото на 80-те години на ХХ в. сътрудничи на групите “Сигнал” и “Фоноекспрес”. Член е на СБК. Орден “Кирил и Методий” I степен Умира на 14 януари 2002 г. в София.\r\n1919 г.\r\nРодена е Мария Кирова Симова – българска заслужила артистка, авторка на пиеси (1969 г.). Произхожда от рода на В. Левски. Завършва гимназия в родния си град (1939 г.). Артистичната си дейност започва през 1940 г. в Южнобългарски театър. Актриса в театъра в Пловдив (1944-1945 г.). От 1955 г. до края на живота си играе в Театъра на народна армия в София. Съчинения: “Сватба” (битова драма в 3 д., 1947 г.); “Сватове” (битова пиеса в 3 д., 1952 г.); “Неспокойно щастие” (пиеса в 5 д., 1954 г.); “Зимна балада” (пиеса в 2 ч., 1963 г.); “Необикновен процес” (пиеса в 2 ч., 1965 г.); “Ако всичко започне отначало” (пиеса в 2 ч., 1969 г.); “При закрити врати” (пиеса в 2 ч. в съавт. с Пл. Симов, 1971 г.). На 14 март 1977 г. в София.\r\n1894 г.\r\nРоден е Траян Тъмен (псевд. на Траян Василев Траянов) - български поет, брат на поета Т. Траянов. Завършва гимназия в София (1911 г.) и учи във Военното училище. Участва в Балканската война (1912-1913 г.), където е тежко ранен в главата и загубва зрението си. През 1916 г. заминава на лечение във Виена, където учи музика, немски език и Брайлово писмо във Виенския институт за слепи. В България се завръща през 1922 г. Член на редакционната комисия на сп. “Съдба” и на читалището на слепите в България. Печата стихове в сп. “Хиперион” и “Съдба”. Автор на стихосбирката: “Изгасналото огледало” (1928 г.), “Слепият гуслар” (1931 г.), “Нощ е наоколо” (избр., 1935 г.); на спомени - “Ден и нощ” (1941 г.). Умира на 7 ноември 1949 г. София.\r\n1888 г.\r\nРоден е Борис Харалампиев Георгиев - български художник. Странства по света, живее продължително като отшелник в Швейцарските Алпи, където създава първите си картини, израз на самотата му: \"Ave Natura\" (1914 г.), \"Зима\" (1914 г.), \"Скитникът и неговата сестра\" (1919 г.) и др. През 1920 г. се установява в Рим. Там рисува сборните семейни портрети \"Села ди Сан Джироламо\" (1924 г.), \"Троен портрет\" (1924 г.), портрети на кардинал Мели дел Вал (1927 г.), на писателя Дж. Пагини, на майка си - \"Oh donna, Santa Madremia!\" (1924 г.), и др., в които възкресява някои от принципите на Италианския ренесанс. Рисува портретите на Рабиндранат Тагор (1926 г., в 3 варианта), на Алберт Айнщайн (1928 г.) и Махатма Ганди (1932 г.). Първата (1922 г.) и втората (1928 г.) му самостоятелни изложби в Б-я са съставени предимно от портрети на бълг. творци - Т. Траянов (1922 г., в 2 варианта), Мара Белчева (1922 г.), д-р Е. Владигерова (1928 г.), Владимир Димитров-Майстора (\"Земетръс\", 1928 г.), Роза Попова (1928 г.), Л. Стоянов (1928 г.), както и картините \"Странстващият пастир\" (1922 г.), \"Вечният път\" (\"Човекът сред природата\", 1925 г.) и др. В периода 1931-1936 г. е в Индия, където създава серия портрети, фигурални композиции със сюжети от живота на париите и от индийския фолклор. От 1952 до 1956 г. живее в Бразилия. Последната му изложба е в Рим през 1961 г. Лауреат на наградата \"Короната на Италия\" (1937 г.) за цялостна творческа дейност. Умира на 9 април 1962 г. в Рим.\r\n1884 г.\r\nРоден е Михаил Кремен (псевд. на Михаил Иванов Икономов-Грозев) - български писател. Роден е в Оряхово. От 1902 г. следва славянска филология във Висшето училище (дн. Софийски университет “Св. Климент Охридски”), изключван 2 пъти - през 1905 г. и 1907 г. Продължава следването си в Загреб, Цюрих и Мюнхен. Взема участие в Балканската и Междусъюзническата войни. След войните работи като учител, библиотекар е в Народната библиотека. Открива представителство за търговия с музикални инструменти “Кремона” (1920 г.) и като импресарио урежда гостуването на певци и инструменталисти. След 9 септември 1944 г. се отдава на писателски труд. Най-значителното му произведение е мемоарно-документалната книга “Романът на Яворов” (ч. I, II, 1959 г., 1965 г.). Умира на 22 декември 1964 г.\r\n1873 г.\r\nРоден е Божан Великов Ангелов - български интелектуалец, литературен критик, общественик. Завършва славянска филология в Софийски университет (1894 г.). Учителства в Свищов, Русе, Видин, София (от 1902 г., във Втора мъжка гимназия). 2 пъти директор на Народен театър в София (1909 – 1911 г., 1918-1920 г.), директор на Софийската народна библиотека (1923-1928 г.) и главен инспектор по български език в Министерството на народното просвещение. Сътрудник на сп. \"Мисъл\", \"Училищен преглед\", \"Съвременен преглед\" и др. Автор на учебници и учебни помагала за началното и средното училище. Издава \"История на българската литература в примери и библиографии\". Умира на 2 юли 1958 г. в София.\r\n1869 г.\r\nРоден е Димитър Драгиев (Д. Д. Колев) - деец на БЗНС, един от основателите на съюза. Завършва Хасковската гимназия (1886 г.), работи като учител в Раднево, а след това в Стара Загора (1897 г.). Издава в-к \"Справедливост\" (1899-1902 г.). Участва в Учредителния конгрес на БЗНС в Плевен (1899 г.), избран в Управителния му съвет (заедно с Я. Забунов, Ц. Церковски и др.). На III конгрес е избран за подпредседател на УС на БЗНС (1901 г.), на IV конгрес - за негов председател (1902 г.). Първият ред. (до 1905 г.) на в-к \"Земледелско знаме\" (1902-1934 г.). Министър на земеделието и държавните имоти в коалиционния кабинет на Т. Теодоров (1918-1919 г.). Не влиза в кабинета на Ал. Стамболийски поради идейни разногласия. В Ст. Загора издава в-к \"Земледелска правда\" (1919-1934 г.) - орган на десницата в БЗНС. След 1923 г. участва в изборни коалиции с различни партии. Автор на: \"Порождение, цел и развой на Земледелския съюз в България\" (1909 г.), \"Земледелският съюз и интелигенцията\" (1912 г.), \"Из кой път?\" (1914 г.) и др. Умира на 24 март 1943 г. в Стара Загора.\r\n1850 г.\r\nРодена е Анастасия Ангелова Головина - българска лекарка. Родена в семейство на български преселници от Калофер. Следва медицина в Цюрих, завършва в Париж (1878 г.), специализира психиатрия. Работи в Александровската болница в София и като училищна лекарка, а също в болниците в Пловдив, Ловеч и Варна (където е старши ординатор в психиатричното отделение на болницата). Участва в създаването на Дружеството за борба с туберкулозата във Варна. Умира на 5 март 1933 г. във Варна.На тази дата умират: \r\n1953 г.\r\nУмира д-р Александър Ангелов Гиргинов - български общественик, политик, публицист, държавник. Роден е на 29 април 1879 г. в Търново Един от ръководителите на Демократическата партия. Завършва право в Лайпциг. Работи като адвокат в София. През 1931-1943 г. е министър на финансите; по-късно на вътрешните работи в кабинетите на Ал. Малинов и Н. Мушанов. Министър на финансите в правителството на К. Муравиев (2-8 септември 1944 г.). Осъден от т. нар. Народен съд, умира в концентрационния лагер на о. Белене. Присъдата е отменена 1996 г. Автор на трудове по право.\r\n1915 г.\r\nУмира Петър Вълчев Сарафов – български учител, участник в националноосвободителното движение. Роден е на 15 октомври 1842 г. в с. Гайтаниново, Благоевградско. Баща е на Б. Сарафов и Кр. Сарафов. Завършва гръцко училище в Серес (1860 г.); учителства в неврокопските села и в Неврокоп (Г. Делчев), като заменя преподаването на гръцки език с обучение по български език. Сътрудник е на Ст. Веркович. Петър Сарафов е първият български учител в новооткритото училище в Мелник. Един от ръководителите е на учителското дружество “Просвещение” (след 1873 г.) в Неврокоп. През есента на 1880 г. по поръчение на Екзархията възстановява закритото през 1876 г. българско училище в Серес. В края на 1884 г. е наклеветен от гърците, арестуван и заточен в Мала Азия; избягва и се установява в София. Работи като преподавател и преводач от турски език.За изготвянето на историческата справка на Агенция “Фокус” са използвани следните източници:", "date": "2017.11.01", "title": "Денят 1 ноември в българската история"}
{"url": "http://www.focus-news.net/news/2017/11/01/2452626/chez-vavezhda-novo-rabotno-vreme-na-tsentrovete-za-obsluzhvane-na-klienti-v-7-oblastni-grada.html", "text": "От днес центровете за обслужване на клиенти на ЧЕЗ във Видин, Монтана, Враца, Ловеч, Перник, Кюстендил и Благоевград ще работят с ново работно време. Това съобщиха от пресцентъра на ЧЕЗ. Клиентите на „ЧЕЗ Електро България“ АД и „ЧЕЗ Разпределение България“ АД в тези градове ще могат да използват услугите на Центровете всеки понеделник от 08.30 часа до 18.00 часа, всяка сряда от 08.00 часа до 17.00 часа, а през останалите работни дни от седмицата от 08.30 часа до 17.00 часа. Промяната се въвежда след обстоен анализ на посещаемостта и териториалната специфика с цел подобряване ефективността при работа с клиенти. \r\nЗа всички останали клиентски центрове на компанията на територията, обслужвана от ЧЕЗ, работното време остава непроменено. Подробна информация за адресите и работното време на Центровете за обслужване на клиенти на ЧЕЗ е публикувана на сайта www.cez.bg. \r\nЗа клиентите на „ЧЕЗ Електро България“ АД от 1 ноември 2017 г. се въвеждат промени, осигуряваща по-голямо удобство и ефективност при контакт с Дружеството. Във всеки Център за обслужване на клиенти на ЧЕЗ ще бъдат обособени отделни гишета за обслужване на клиенти на „ЧЕЗ Електро България“ АД. На телефонния номер на компанията – 0700 10 010, ще бъде активирана специална линия само за въпроси, свързани с дейността и предоставяните от Дружеството услуги. Въвеждат се нови електронни адреси за комуникация: с „ЧЕЗ Електро България“ АД - info@cezelectro.bg и с „ЧЕЗ Разпределение България“ АД - klienti@cez-rp.bg.\r\nРаботно време на центрове за обслужване на клиенти на ЧЕЗ във \r\nВидин, Монтана, Враца, Ловеч, Перник, Кюстендил и Благоевград:\r\nПонеделник - от 08.30 до 18.00 часа;\r\nВторник - от 08.30 до 17.00 часа;\r\nСряда - от 08.00 до 17.00 часа;\r\nЧетвъртък - от 08.30 до 17.00 часа;\r\nПетък - от 08.30 до 17.00 часа.", "date": "2017.11.01", "title": "ЧЕЗ въвежда ново работно време на центровете за обслужване на клиенти в 7 областни града"}
{"url": "http://www.focus-news.net/news/2017/11/01/2452627/pregled-na-osnovnite-temi-v-dobrudzhanskiya-pechat.html", "text": "„Запазиха минималните и максимални цени на такситата“, съобщава челото на вестник „Нова добруджанска трибуна“. На своето редовно заседание вчера Общинският съвет на Добрич е одобрил цените за таксиметров  превоз на пътници на територията на Община град Добрич. Минималните за един километър пробег са за дневна тарифа - 0.75 лв., нощна тарифа – 0.85 лв. Към 19 октомври тази година има издадени 328 броя разрешителни за таксиметров превоз на пътници. „И Общинският съвет в Добрич се обяви против добива на природен газ в Добруджа“, съобщава изданието. Приета е декларация, с която категорично не се подкрепя инвестиционното намерение, касаещо газовото находище Спасово, блок Добрич в Община Генерал Тошево. Декларацията бе внесена от общинския съветник от ПП АБВ Милко Пенчев. В нея се посочва: „Ние, общинските съветници от град Добрич, категорично не подкрепяме реализацията на инвестиционното предложение на фирма „РУСГЕОКОМ БГ” АД, касаещи находище Спасово, блок Добрич и считаме, че ще повлияе изключително негативно на земеделието в региона. „В Община Тервел започва разделно събиране на старо оборудван“, съобщава изданието. Ще се събират излязло от употреба електрическо и електронно оборудване, негодни батерии и акумулатори. Общината вече е сключила договори с всички компании. Първата проява ще бъде на 22 ноември. „Съветниците отказаха да прекратят съсобственост в хотел „България“, съобщава на първа страница вестник „Добруджанска трибуна“. Представител на фирмата, която е собственик на част от имота, е заявил вчера, че компанията има намерение да издигне покритие над входа за бившия басейн, помещенията в приземния етаж постоянно се наводняват, няма интерес към тях и мястото се е превърнало в дупка. Всекидневникът представя „Атанас Пеев – за дарителството като кауза“. Срещата с краеведа – родовед, журналист, дарител и Почетен гражданин на Добрич, се е провела в месеца на дарителството и по повод 1 ноември – Денят на народния будител. Атанас Пеев е носител на отличието „Златна лира“ на Съюза на българските музикални и танцови дейци за дългогодишните му проучвания на добруджанския фолклор и неговото популяризиране. От спортната страница – „Каварненските каратеки достигнаха до призови места в столицата“. Състезателите на Клуба по бойни спортове „Калиакра“ са постигнали изключителен успех на националния фестивал на бойните спортове в София. Представили са се 13 каратеки, като почти всички са завоювали призови места в конкуренцията на 250 участника от 28 клуба.", "date": "2017.11.01", "title": "Преглед на основните теми в добруджанския печат"}
{"url": "http://www.focus-news.net/news/2017/11/01/2452628/d-r-atanas-kambitov-kmet-na-blagoevgrad-denyat-na-narodnite-buditeli-pazi-v-sebe-si-natsionalno-samochuvstvie-i-dalg-da-mislim-za-po-svetla-balgariya.html", "text": "Денят на народните будители пази в себе си национално самочувствие и дълг да мислим за по-светла България. Това казва кметът на Община Благоевград д-р Атанас Камбитов в поздравителен адрес по повод Деня на народните будители, съобщиха от пресцентъра на Община Благоевград. В поздравителния адрес на кмета Камбитов се казва още: „Скъпи съграждани, съвременни носители на българската просвета и култура, будители, днес отбелязваме един от най-светлите български празници – Деня на народните будители. Ден, в който почитаме делото на българските просветители, книжовници, будители. Празник, пазещ в себе си национално самочувствие и дълг да мислим за по-светла България.  Скъпи, учители, Вие сте онези съвременни будители, чието призвание е да просветявате, да възпитавате любов към науката, да създавате бъдеще. Съхранявайте вярата и всеотдайността си! Продължавайте мисията на българските  просветители, книжовници, революционери и будители за възраждане на  националния дух.“", "date": "2017.11.01", "title": "Д-р Атанас Камбитов, кмет на Благоевград: Денят на народните будители пази в себе си национално самочувствие и дълг да мислим за по-светла България"}
{"url": "http://www.focus-news.net/news/2017/11/01/2452629/prof-plamen-pavlov-istorik-balgariya-tryabva-da-razkriva-kulturni-tsentrove-v-traditsionni-mesta-na-balgarskiya-duh.html", "text": "България не бива да ограничава честванията за Деня на народните будители само в пределите на днешната си територия, а да разкрива културни центрове в традиционни места на българския дух. Това коментира в сутрешния блок „Добро утро, България“ на Радио „Фокус“ историкът проф. Пламен Павлов. „Ние трябва да помислим с оглед на 1-ви ноември как да засилваме нашето присъствие там, където са нашите хора. В Букурещ трябва да имаме културни центрове, като има една Русенска инициатива на г-н Иван Иванов там да се купи Солаковият хан. Това е мястото, където е била печатницата на Любен Каравелов, където Апостолът на свободата Васил Левски е бил и където е общото събрание. България трябва да направи някакви капиталовложения, но пък ще инвестира в бъдещето и в двустранните връзки с Румъния например и с българите в Румъния“, коментира проф. Пламен Павлов. Според него същото трябва да се случи и Белград, Лерин, Костур и други традиционни места, свързани с българското будителство.", "date": "2017.11.01", "title": "Проф. Пламен Павлов, историк: България трябва да разкрива културни центрове в традиционни места на българския дух"}
{"url": "http://www.focus-news.net/news/2017/11/01/2452630/dobrich-s-tarzhestven-vodosvet-i-vrachvane-na-godishnite-nagradi-v-oblastta-na-kulturata-i-naukata-v-grada-shte-bade-otbelyazan-denyat-na-narodnite-buditeli.html", "text": "Община Добрич организира празнична програма със събития, посветени на Деня на народните будители. Програмата ще започне в 9.30 в храм „Света Троица“, където ще бъде отслужен празничен тържествен водосвет от добрички духовници. След това по традиция в 10.00 часа ще бъдат положени цветя на Паметната плоча на Първото взаимно училище. През целия ден от 9.00 до 14.00 часа ще бъдат поднасяни цветя на паметниците и паметните плочи на народните будители – книжовници, учители, културни дейци и просветители. Кулминацията на програмата е 11.00 часа в Огледална зала „Нели Божкова“, където на официална церемония ще бъдат връчени годишните награди „Добрич“ в областта на културата и науката. Предвиден е и празничен поздрав в изпълнение на Мартин Зайранов – цигулка, Александър Зайранов – цигулка и Звезделина Тодорова - роял.", "date": "2017.11.01", "title": "Добрич: С тържествен водосвет и връчване на годишните награди в областта на културата и науката в града ще бъде отбелязан Денят на народните будители"}
{"url": "http://www.focus-news.net/news/2017/11/01/2452631/bbc-donald-tramp-prizova-za-po-staratelno-prouchvane-na-kandidatite-za-zelena-karta-sled-teroristichnata-ataka-v-manhatan.html", "text": "Американският президент Доналд Тръмп призова за по-старателно проучване на кандидатите за Зелена карта след като стана ясно, че нападателят от Манхатън, който уби осем души, е притежавал документи за постоянно пребиване в САЩ, предава BBC.\r\nТелевизията напомни, че извършителят на атаката е 29-годишният Сайфуло Саипов, с корени от Узбекистан, който е пристигнал в САЩ през 2010 г., е успял да получи зелена карта, като се смята, че постоянният му адрес се намирал или в щата Флорида, или в Ню Джърси. \r\nВ процеса на арест, Саипо бе прострелян, впоследствие арестуван и откаран в болница без опасност за живота. Мотивът му се изяснява, но има свидетелства, свързващи го с терористичната групировка “Ислямска държава“.  Цанко Цолов", "date": "2017.11.01", "title": "BBC: Доналд Тръмп призова за по-старателно проучване на кандидатите за Зелена карта след терористичната атака в Манхатън"}
{"url": "http://www.focus-news.net/news/2017/11/01/2452632/adelina-stefanova-hram-vavedenie-bogorodichno-blagoevgrad-chudotvortsite-kozma-i-damyan-se-svarzvat-sas-vsichki-znahari-bayachki-i-vrachki-koito-sa-lekuvali.html", "text": "Православната църква почита Светите чудотворци и безсребреници Козма и Дамян. За Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград каза, че празникът, който отбелязваме на 1 ноември и самите Козма и Дамян се свързват със всички знахари, баячки и врачки, които са лекували. „От малки били възпитани в християнските добродетели. Когато пораснали изучили вълшебните свойства на билките. Скоро след това двамата братя се прочули като добри лечители, които не искали нищо в замяна на чудотворните си дела. Целият си живот посветили на своите бедни, онеправдани събратя“, каза още Стефанова. Тя добави, че заради тяхната щедрост хората ги нарекли безсребреници, като благославяли добрините им и никога не ги забравяли. „Постигнали равнопоставеност в своята отдаденост към Бога, светите чудотворци Козма и Дамян били погребани в един гроб. По-късно на лобното им място издигнали храм, в който ставали много чудеса“, посочи Стефанова.\r\nДнес църквата почита още паметта на Яков Костурски и двамата му ученици дякон Яков и монах Дионисий, но днес имен ден празнуват всички, които носят имената Козма и Дамян и техните производни, макар че Козма доста рядко се среща като име.\r\nЛивия НИНОВА", "date": "2017.11.01", "title": "Аделина Стефанова, храм „Въведение Богородично“ – Благоевград: Чудотворците Козма и Дамян се свързват със всички знахари, баячки и врачки, които са лекували"}
{"url": "http://www.focus-news.net/news/2017/11/01/2452633/dimitar-margaritov-kzp-balgariya-se-doblizhava-do-srednoto-evropeysko-nivo-na-pazaruvashtite-prez-internet.html", "text": "България се доближава до средното европейско равнище на пазаруващите през Интернет. У нас 30% от потребителите са онлайн ориентирани, общо в Европа – около 50%. Това коментира в студиото на телевизия Bulgaria ON AIR председателят на Комисията за защита на потребителите (КЗП) Димитър Маргаритов по повод изнесената от българска хостинг компания статистика за 19% ръст на онлайн магазините у нас през последните 12 месеца спрямо предходния период, съобщиха от пресцентъра на КЗП. „Има силно увеличаване на интереса към онлайн търговията в България от страна на тези, които имат желание да осъществяват такава дейност през интернет. Важното е да направим така, че тази търговия да не създава пречки пред хората, да не ги вкарва в излишни разходи, а по-скоро да им помага да направят по-добрия информиран избор и да инвестират средствата си правилно и така, както пожелаят”, подчерта Маргаритов. По думите му постъпващите в КЗП жалби във връзка с онлайн сделки вече конкурират тези в конвенционалната търговия. Той съобщи, че при извършените над 2000 проверки на електронни магазини от началото на годината все още най-честото нарушение е опитът на търговци да ограничат правото на потребителите да връщат закупените по Интернет стоки в 14-дневния срок. „Или съкращават този срок, или въобще пропускат за споделят тази информация с потребителите и съответно някой може да остане с впечатление, че няма такова право. При анонсиране на промоционални оферти понякога впоследствие се оказва, че или стоката не е налична, или е на по-висока от обявената цена”, даде пример Маргаритов. Председателят предупреди, че има опасност и от т.нар. мними търговци, които при изискване за авансово плащане може да вземат парите, но изобщо да не доставят стока. \r\nМаргаритов посъветва преди покупка винаги да се прави съпоставка на различни оферти и препоръча доза критичност към споделените в Интернет впечатления от потребителите относно даден търговец, тъй като може да се окажат нож с две остриета. Той насочи вниманието и към защитата на лични данни при подобен тип сделки. „Когато един търговец изисква повече, отколкото е необходимо, например трицифрения код на банковата карта, трябва да сме внимателни, защото може да се стигне до злоупотреби”, подчерта председателят на КЗП.", "date": "2017.11.01", "title": "Димитър Маргаритов, КЗП: България се доближава до средното европейско ниво на пазаруващите през Интернет"}
{"url": "http://www.focus-news.net/news/2017/11/01/2452634/pregled-na-osnovnite-temi-v-starozagorskiya-pechat.html", "text": "„Азбуката изписаха върху паркова алея младежите от ГЕРБ-Стара Загора“ е водещо заглавие от страниците на вестник „Старозагорски новини“.  В навечерието на Деня на народните будители младежите от ГЕРБ изписаха буквите от азбуката върху алея в парк \"Зеленият клин\" в Стара Загора. Идеята на младите хора е не само да отбележат празника, който съхранява стремежа към знания, но и да направят атрактивна една от източните алеи. \"Още докато боядисвахме контурите, въпреки че бе на смрачаване, имаше родители, които се разхождаха с децата си - малчуганите се втурнаха да си разпознават и показват буквите от името, което за нас означава, че инициативата ни е и любознателна, и забавна за най-малките старозагорчета\", споделиха от МГЕРБ-Стара Загора. Младите хора са категорични, че с изрисуването на азбуката допринасят както за съхраняване на родолюбието, така и за засвидетелстване на уважение към всички български просветители. Своебразната алея с букви бе изработена от над 20 младежи от старозагорската структура на партията. Боята е специална, за да издържи по-дълго на атмосферните влияния, уточниха от пресцентъра на партията. \r\n„Няма недостиг на учители в Старозагорско, категорични са от РУО“ е друго заглавие от страниците на ежедневника. В Старозагорска област няма недостиг на учители. Към този момент има налични свободни учителски позиции, но те касаят места по заместване. Това съобщи вчера за медията ни началникът на Регионалното управление на образованието (РУО) Татяна Димитрова. Тя уточни, че всеки, които има желание, може да открие информация за свободните места на страницата на управлението. Недостиг на учители е имало в началото на година, когато са били търсени специалисти по математика и физика, както и учители по специалните дисциплини в професионалните гимназии. Местата обаче своевременно са били заети. Татяна Димитрова увери, че наличните свободни позиции в никакъв случай не могат да бъдат тълкувани като белег за недостиг на преподаватели. \"Показаните на страницата ни свободни позиции са символ, че системата все пак е жива и има някакво движение\", коментира Димитрова. На петъчния парламентарен контрол народните представители коментираха темата, свързана с проблеми в работата на Регионалните управления на образованието в страната. Става въпрос за пренасочване на специалисти от регионалните звена към учителската професия. Като причина за този процес депутат от опозицията изтъкна факта, че в основата са новите, по-високи заплати на учителите, които изпреварват тези на специалистите от Регионалните управления по образование. По този повод Татяна Димитрова подчерта, че подобна тенденция не съществува в структурата на РУО-Стара Загора. \"Истината е, че не съм запозната с такъв процес. Дори обаче да има подобно нещо, все пак в основата му е личният избор на всеки един човек. В РУО-Стара Загора всички колеги продължават да работят\", обясни Татяна Димитрова. \r\n„Старозагорска студентка в САЩ беше убита при нелеп инцидент“, пише още изданието. Чрез интернет се набират средства за транспортиране на тленните й останки в родния град. 20 000 долара са необходими на семейството на загиналата 23-годишна старозагорка в САЩ за транспортиране на тялото ѝ в България. Младото момиче загуби живота си при катастрофа, съобщиха от полицията в Кентъки. При тежкия пътен инцидент лек автомобил връхлита и разполовява на две колата, в която е пътувала старозагорката Джоана Иванова. При удара тя е загинала на място. Разследващите все още се опитват да установят кой е виновен за трагичния инцидент. Джоана Иванова е завършила ГПЧЕ \"Ромен Ролан\", а от 2014 г. учи в колежа \"Береа\" в Кентъки. Учебното заведение е сред най-престижните в света, а старозагорката е била сред надарените студенти. Младото момиче било сочено от състудентите си като една от надеждите на учебното заведение. Такава си я спомнят и преподавателите й от Стара Загора. Трудността, пред която се изправят близките й, е не само тежката загуба, а и високата сума, която трябва да се заплати за транспортирането й до Стара Загора. Петър Божинов създаде страница в портала gofundme.com, в която всеки може да дари средства, с които да облекчи родителите на загиналата. До момента са събрани близо 2 000 долара от необходимите 20 000, нужни на близките. След влизането в линка www.gofundme.com/dzhoana всеки старозагорец и гражданин на Р България може да определи какви средства може да дари за транспортиране на тленните останки на Джоана на родна земя.", "date": "2017.11.01", "title": "Преглед на основните теми в старозагорския печат"}
{"url": "http://www.focus-news.net/news/2017/11/01/2452635/ivan-totev-kmet-na-plovdiv-istoriyata-e-zapazila-v-pametta-si-imenata-na-mnogo-nashi-sanarodnitsi-koito-s-gordost-mozhem-da-opredelim-kato-buditeli-na-natsiyata.html", "text": "Многогодишната ни история е запазила в паметта си имената на много наши сънародници, които с гордост можем да определим като будители на нацията. Това се казва в поздравителния адрес на кмета на Пловдив към учителите, дейците на културата, книжовниците, просветителите и всички граждани на Пловдив по повод 1 ноември – Деня на народните будители, съобщиха от пресцентъра на Община Пловдив. „За мен е изключително удоволствие да Ви поздравя с Деня на народните будители – 1-ви ноември! Нашето историческо минало изобилства от цяла плеяда книжовници, духовници, общественици и борци за свобода, които са живели и работили в името на своята родина. Честит празник на всички Вас, които в днешните дни будите съзнанието на младото поколение – за нашето историческо наследство, за изконните морални ценности, за родолюбието и националното самочувствие, за духовното израстване и за любовта към знанието!“, се казва още в поздравителния адрес на Иван Тотев по повод 1 ноември. Кметът на Пловдив пожелава здраве и успех на всички съвременни будители и жители на града.", "date": "2017.11.01", "title": "Иван Тотев, кмет на Пловдив: Историята е запазила в паметта си имената на много наши сънародници, които с гордост можем да определим като будители на нацията"}
{"url": "http://www.focus-news.net/news/2017/11/01/2452636/haskovo-s-ritual-po-podnasyane-na-ventsi-i-tsvetya-v-grada-shte-bade-otbelyazan-denyat-na-narodnite-buditeli.html", "text": "Община Хасково организира ритуал по поднасяне на венци и цветя пред Паметника на будителите до Младежки център за отбелязване на Деня на народните будители. Това съобщиха от пресцентъра на Община Хасково. Събитието ще започне в 11.30 часа днес. От 11.00 часа ще се проведат изнасяне на доклад и беседа за будителите и поднасяне на цветя на паметника на село Войводово пред Народно читалище \"Отец Паисий - 1925\" - село Войводово. От 10.30 часа в село Криво полe ще се проведе литературно-музикална програма (рецитал, стихове, детски песни, драматизация на приказка, хора с най-малките) в Народно читалище \"Пробуда - 1905\". Народно читалище \"Св. св. Кирил и Методий\" в село Елена организира екскурзия до Търновград. От 11.00 часа читалищата \"Никола Вапцаров - 1964\" и \"Кадрия Лятифова - 2000\" организират викторина с ученици от СУ \"Пайсий Хилендарски\". Община Хасково съвместно с Народно читалище \"Васил Левски\" - село Орлово организира от 15.00 часа на сцената на площад \"Свобода\" концерт на народния оркестър към читалището и неговите солисти и с участието на вокални групи при Народно читалище \"Проф. д-р Асен Златаров - 1961\" и Народно читалище \"Зора - 1982\" - Хасково.", "date": "2017.11.01", "title": "Хасково: С ритуал по поднасяне на венци и цветя в града ще бъде отбелязан Денят на народните будители"}
{"url": "http://www.focus-news.net/news/2017/11/01/2452637/nikolay-melemov-kmet-na-smolyan-na-1-noemvri-otnovo-se-preklanyame-pred-deloto-na-predtsite-sahranili-s-pero-i-slovo-natsionalnata-ni-identichnost-i-dostoynstvo.html", "text": "На 1 ноември отново се прекланяме пред делото на предците, съхранили с перо и слово националната ни идентичност и достойнство. Това казва кметът на Община Смолян Николай Мелемов в поздравителен адрес по повод Деня на народните будители, съобщиха от пресцентъра на Община Смолян. В поздравителния адрес на кмета Мелемов се казва още: „В драматичната ни история са вписани имената на стотици книжовници, просветители и духовници, посветили живота и знанията си за опазване духа на българския народ, за неговото просвещение и израстване. Сред светлата плеяда на духовните ни водачи са имената на Светите братя Кирил и Методий, техните ученици и последователи, на Патриарх Евтимий и Паисий Хилендарски, на гордите родолюбци от Възраждането, чиято светла памет ни задължава и окриля. До тях се нареждат Стою Шишков, Христо Попконстантинов, Васил Дечов и множество родопски просветители, отстоявали самоотвержено принадлежността ни към българския род, език и култура. Нека с цвете и благодарност на 1 ноември сведем глава пред безсмъртното дело на националните ни будители – символ на извисената духовност на България! Да пребъдат българският дух и българското самосъзнание! Честит празник!“", "date": "2017.11.01", "title": "Николай Мелемов, кмет на Смолян: На 1 ноември отново се прекланяме пред делото на предците, съхранили с перо и слово националната ни идентичност и достойнство"}
{"url": "http://www.focus-news.net/news/2017/11/01/2452638/faz-federalniyat-konstitutsionen-sad-v-karlsrue-reshava-za-aresta-na-19-godishen-siriets-v-shverin.html", "text": "В сряда, 1 ноември, се очаква решението на базирания в Карлсруе Федерален конституционен съд на Германия за ареста на 19-годишен сириец, заподозрян за подготовката на терористично нападение в страната, припомня националният ежедневник Die Frankfurter Allgemeine Zeitung.\r\nОрганът трябва да се произнесе за това дали младият сириец трябва да бъде арестуван или само задържан. Твърденията на следователите срещу него са тежки – според федералния прокурор сириецът е планирал „сериозно подривно насилие“ с ислямистки фон. Съгласно разпространената по-рано информация, той е подготвял терористично нападение с експлозив. Разследването е показало, че през месец юли тази младият мъж с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката. Все още не е ясно дали той е заподозрян в членство в терористична организация. \r\nБлагодарение на действията на спецчастите на полицията и Федералната криминална служба в Германия е предотвратено извършването на „голяма терористична атака“, увери министърът на вътрешните работи на ФРГ Томас де Мезиер във вторник. Тереза Герова", "date": "2017.11.01", "title": "FAZ: Федералният конституционен съд в Карлсруе решава за ареста на 19-годишен сириец в Шверин"}
{"url": "http://www.focus-news.net/news/2017/11/01/2452639/burgas-v-ramkite-na-initsiativata-arhimoriya-2017-v-grada-shte-bade-predstavena-izlozhba-vklyuchvashta-proekti-na-nad-70-arhitekti.html", "text": "Днес бургаските архитекти ще представят пред широката общественост свои проекти. Това съобщиха от пресцентъра на Община Бургас. Инициативата се нарича \"АрхиМория 2017\" и обединява разработки от последните две години. Изложбата съдържа повече от 40 табла с разнообразни творби, разделени в различни категории. Те са дело на над 70 архитекти от града. Експозицията ще бъде разположена на площад \"Тройката\" днес и ще остане там до 15-ти декември.\r\nКато част от програмата на \"АрхиМория 2017\" на 10 ноември от 19.00 часа в Експозиционен център \"Флора\" ще се състои публична лекция на доц. д-р. арх. Орлин Давчев и доц. д-р арх. Мария Давчева - журиращи проектите в изложбата, както и награждаване на отличените разработки. \r\nИзложбата включва еднофамилни и многофамилни жилищни сгради, обекти от националната програма по саниране, обществени и промишлени сгради, интериори, градски и продуктов дизайн.", "date": "2017.11.01", "title": "Бургас: В рамките на инициативата \"АрхиМория 2017\" в града ще бъде представена изложба, включваща проекти на над 70 архитекти"}
{"url": "http://www.focus-news.net/news/2017/11/01/2452640/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Антоанета Цветкова, Веселин Ангелов и Борислав Нанков ще се срещнат с граждани в дните от 31 октомври до 3 ноември. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. Приемният ден на Антоанета Цветкова е днес, на Веселин Ангелов е на 2 ноември, на Борислав Нанков – на 3 ноември.", "date": "2017.11.01", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/11/01/2452641/smolyan-arhimandrit-visarion-shte-oglavi-bogosluzheniyata-za-svetite-bezsrebarnitsi-kozma-i-damyan.html", "text": "Храмовият празник на църквата „Св. св. Козма и Дамян“ в манастирския комплекс „Св. Пантелеймон“ над Смолян ще се отбележи днес с божествена света Литургия, оглавена от архиерейския наместник архимандрит Висарион, съобщиха от манастир „Св. Пантелеймон“ – Смолян. Богослужението за светите чудотворци ще започне в 9.00 часа. В животоописанието на двамата св. безсребърници чудотворци Козма и Дамян се посочва, че са братя, родени в Асирия, Мала Азия, от майка християнка и баща грък-езичник преди 4 век след Христа. Баща им починал рано, а майка им успяла благоверно  да им предаде християнската вяра и добродетелите. Тя също е причислена към лика на светиците. Братята  по Божия промисъл изучавали усърдно лечебната сила на билките и с тях помагали на хора, а и на животни. Лекували безплатно, надарени от Бог с чудотворна лечебна сила. Те са покровители на лекари и на народни лечители. В краткото песнопение за тях (тропара) се измолва: „Свети безсребърници чудотворци, помилвайте нашата немощ, даром получихте, даром дайте и нам!“ В този манастир много болни от цялата страна са получили изцеление.", "date": "2017.11.01", "title": "Смолян: Архимандрит Висарион ще оглави богослуженията за светите безсребърници Козма и Дамян"}
{"url": "http://www.focus-news.net/news/2017/11/01/2452642/dobrich-v-kavarna-shte-se-sastoi-tseremoniya-po-podnasyane-na-tsvetya-i-ventsi-za-otbelyazvaneto-na-denya-na-buditelite.html", "text": "Община Каварна е подготвила богата програма за отбелязването на Деня на будителите, съобщиха от пресцентъра на Общината. Първи ноември е общобългарски празник на историческата памет и национално самочувствие, отстоявани с години и десетилетия. Принос за това имат стотици и хиляди знайни и незнайни книжовници, наставници и просветители, борци за национално освобождение, вдъхвали вяра в собствените сили на народа за преодоляване на трудностите през вековете неведнъж. Инициативата за въвеждането и честването на подобен празник за първи път тръгва от група учители от Пловдив, в края на учебната 1908 - 1909 г., защото нито един български възрожденец не бил канонизиран за светец.\r\nПо този повод в 10.00 часа ще се състои церемония по поднасяне на цветя и венци в градския парк пред мемориалната плоча на Ангел Захариев – създателя на градски парк Каварна. В 11.00 часа ще бъде почетена паметта на първия каварненски учител йеромонах Евстатий Рилски в етнографския комплекс Каварна. \r\nВ 17.30 часа в ХГ „Христо Градечлиев“ се организира празнична програма, с участието на вокална академия „Каварна“ при НЧ „Съгласие – 1890“. Едно от основните съпътстващи събития е изложбата на Милен Джановски, посветена и на неговия 50-годишен юбилей. Авторът е познат на каварненската публика. Той е един от създателите на станалия традиционен Международен пленер „Вятър - Море“. През 2003 г. заедно с Владимир Венчарски, водени от своя ентусиазъм, поставят началото на известният вече арт форум, събиращ ежегодно автори от съседни страни. \r\nЮбилейната изложба ще е разнообразна и ще включва печатни техники, линогравюра върху хартия, маслени бои върху платно, метал. Ще бъдат представени творби от всички етапи, през които е минал в творчеството си, всяка сфера от художествените му експерименти.\r\nДжановски е един от най-популярните художници във Велико Търново и е преподавател по графика във ВТУ „Св. св. Кирил и Методий“. Пристрастява се лесно към няколко хобита, кое от кое по-особени. Но за своите странности ще разкаже лично на публиката.", "date": "2017.11.01", "title": "Добрич: В Каварна ще се състои церемония по поднасяне на цветя и венци за отбелязването на Деня на будителите"}
{"url": "http://www.focus-news.net/news/2017/11/01/2452643/ministar-lilyana-pavlova-za-sreshtite-mezhdu-boyko-borisov-i-denitsa-zlateva-ne-kato-zayavka-za-koalitsiya-naprotiv-v-duha-na-priemstvenost-i-volya-da-ima-ustoychivost.html", "text": "Не като заявка за коалиция, напротив в духа на приемственост и воля да има устойчивост. Това каза министърът на Българското председателство Лиляна Павлова в предаването „Здравей, България“ по Нова телевизия. Относно срещите между премиера Бойко Борисов зам.-председателят на БСП Деница Златева, Павлова заяви: „Не съм присъствала на тези срещи. От написаното става ясно, че те са потвърдени, такива е имало, тя е посещавала централата на ГЕРБ по време на служебния кабинет в качеството й на вицепремиер“. „Не знам колко са тези срещи, какви са. Преди да дойда тук се обадих на министър-председателя Бойко Борисов все пак, за да коментирам една тема за разговори и срещи, на които не съм присъствала в централата. Знаете неговата реакция – първо като джентълмен не е коректно да коментира нито колко, как и кога са били срещите. По-важното е, че ясната заявка, якото се даде от г-н Борисов тогава, той все още не е бил в качеството си на министър-председател, а на лидер на партия спечелила изборите, която предстои да води преговори за съставяне на правителство.“, коментира Павлова. „Той тогава даде ясен знак затова, че искаме да имаме национално съгласие по важните теми, започвайки с най-важната, която предстои за България председателството. Неслучайно и не като заявка за коалиция, напротив тук като заявка в духа на приемственост и в духа на неговата воля и желание като лидер, подготвящ се да преговаря за правителство е да има устойчивост“, добави Лиляна Павлова. \r\n„Основното послание беше приемственост, да покажем, че опозиция и управляващи биха могли да работят заедно в общ интерес, когато говорим за общонационални и европейски приоритети, каквито са те“, добави тя. „Как са провеждани тези разговори и срещи, защо са в централата – помните, че министър-председателят Бойко Борисов води официални преговори, включително с БСП в парламента. Тогава заявката, дадена от лидера на БСП беше – БСП ще работи за успешно председателство. За съжаление днес, тази седмица, на конгреса дори виждаме, че не е факт“, каза още минситърът. . \r\nПавлова заяви, че не е обидена, че нейният пост е предлаган на Деница Златева. По думите й премиерът е искал да има национално съгласие и обединение. Според Лиляна Павлова това е много разумен и голям политически ход, за който обаче в България не сме узрели.\r\nВъв връзка с оставката на здравния министър проф. Николай Петров и защо ГЕРБ не са го подкрепили както Делян Добрев, Павлова обясни: „Много уважавам проф. Николай Петров.  Той има подкрепата на всеки един от колегите от МС и лично на премиера Борисов“.  „Г-н Борисов, формирайки правителството и 1, 2 и 3 мандат винаги е канил, залагал е на експертното, нещо, което не винаги се е харесвало на партията. Проф. Петров има подкрепата на партията, това е един морален акт. Добрев даде оставката да изчисти името, право е на народните представители дали да я гласуват или не“, обясни министърът.", "date": "2017.11.01", "title": "Министър Лиляна Павлова за срещите между Бойко Борисов и Деница Златева: Не като заявка за коалиция, напротив в духа на приемственост и воля да има устойчивост"}
{"url": "http://www.focus-news.net/news/2017/11/01/2452644/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на водоснабдителното дружество.\r\nВъв връзка с монтаж на спирателни кранове на Рилски и Мало Бучински водопроводи се налага спиране на водоподаването на клиентите на „Софийска вода”, живеещи в района на:\r\n- с. Железница - от 11:00 ч. до 23:00 часа;\r\n- с. Бистрица - от 10:00 ч. до 22:00 часа;\r\n- с. Панчарево (висока зона) и с. Кокаляне (висока зона) - от 11:30 ч. до 23:30 часа;\r\n- в.з. „Косанин дол“ - от 11:30 ч. до 23:30 часа;\r\n- в.з. „Ловджийска чешма“ – от 12:00 ч. до 24:00 часа;\r\n- в.з. „Бункера“ – горна част – от 11:30 ч. до 23:30 часа;\r\n- в.з. „Градище“ – от 12:00 ч. до 24:00 часа;\r\n- кв. „Симеоново“, в.з. „Симеоново – Драгалевци“, кв. „Драгалевци“ - от 11:00 ч. до 23:00 часа; \r\n- в.з. „Малинова долина“ – от 11:30 ч. до 23:30 часа;\r\n- кв. „Киноцентъра“ - от 12:00 ч. до 24:00 часа;\r\n- кв. „Бояна“ - от 13:00 ч. днес до 01:00 часа на 02 ноември 2017 г.; \r\n- в.з „Беловодски път“ - от 12:30 ч. днес до 00:30 часа на 02 ноември 2017 г.; \r\n- в.з. „Килиите“ - от 13:00 ч. днес до 01:00 часа на 02 ноември 2017 г.; \r\n- в.з. „Мала кория“ - от 13:00 ч. днес до 01:00 часа на 02 ноември 2017 г. \r\n- кв. „Княжево“ - района заключен между ул. “Къпина”, ул. “Витошки бор”, ул.“Горска теменуга”, ул. “Калинка”, ул. “713”, ул. “Явор”- от 13:00 ч. днес до 01:00 часа на 02 ноември 2017 г.; \r\n- кв. „Княжево“ - района заключен между бул. “Цар Борис” III, ул. “Войводина могила”, ул. „Стойчо Бачийски“, ЖП линията „София - Перник“, ул. „Стойчо Бачийски“, ул. “Бойница”, ул. „Войводина могила“ и ул. “711“ - от 13:00 ч. на 01.11.2017г. до 01:00 часа на 02.11.2017г.; \r\n- кв. „Горна баня“ и в.з. „Горна баня“ – от 13:30 ч. днес до 01:30 часа на 02 ноември 2017 г. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: \r\n- с. Бистрица - на площада от 22:00 ч. днес; \r\n- кв. „Симеоново“ – на площада от 23:00 ч. днес;\r\n- кв. „Драгалевци“ - на площада от 23:00 ч. днес; \r\n- кв. „Княжево“ - ул. “Войводина могила” и ул. „Стойчо Бачийски“ от 01:00 ч. на 02 ноември 2017 г.; \r\n- кв. „Горна баня“ на площада до хотел „Горна баня“ от 13:30 ч. на 02 ноември 2017 г.\r\nВъв връзка с подмяна на уличен водопровод на ул. „Христо Ботев“ в с. Горни Богров се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „3-ти март“, ул. „Шабаница“, ул. „Воденицата“ и ул. „Ботунски път“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трайчо Костов“ № 1, пред ЦДГ №47.\r\nСлед възстановяване на водоснабдяването е възможно временно повишаване мътността на водата.\r\nВъв връзка с подмяна на сградно водопроводно отклонение пред бл. 28 в жк. „Дървеница“, се налага спиране на водоподаването от 9:00 до 21:00 часа на клиентите на „Софийска вода”, живеещи в:\r\n- бл. 28, бл. 34, бл. 33 вх. А и вх. Б.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 28.\r\nВъв връзка с подмяна на сградно водопроводно отклонение на ул. 515 в кв. „Христо Ботев“ се налага спиране на водоподаването от 9:30 до 17:00 часа на клиентите на „Софийска вода”, живеещи в района на:\r\n- ул. 515 от ул. 511 до ул. 518.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 515.\r\nВъв връзка с подмяна на сградно водопроводно отклонение на ул. 722 в кв. „Модерно предградие“ се налага спиране на водоподаването от 10:00 до 16:00 часа на клиентите на „Софийска вода”, живеещи в района между:\r\n- жп линията за Калотина, ул. „Панчо Владигеров“, ул. „Тончо Жечев“, ул. „Георги Караславов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Веселин Станчев“ на кръстовището с ул. „Ефрем Карамфилов“.\r\nВъв връзка с подмяна на сградно водопроводно отклонение на ул. 386 в кв. „Разсадника-Коньовица“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- ул. „Трънски майстор“ , бул. „Вардар“ , бул. „Възкресение“, ул. „Тома Никлев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Вардар“ на кръстовището с ул. „Трънски майстор“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.01", "title": "\"Софийска вода\" временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/01/2452645/kyustendil-urok-po-rodolyubie-shte-bade-iznesen-pred-detsa-ot-predstaviteli-na-chetiri-chitalishta-v-obshtinata.html", "text": "„Урок по родолюбие” ще бъде изнесен пред деца от представители на четири читалища от Община Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие”. Инициативата ще се проведе от 10.00 часа в читалищата на селата Соволяно, Горановци, Таваличево и Слокощица. „Хората от читалищата се ангажираха с тази полезна и приятна задача, да изнесат урока по родолюбие на най – малките, като се надяваме това да стане традиция и занапред”, каза Дима Укалска. Събитието се организира по идея на Детска градина „Слънце” – Кюстендил, чиито възпитаници по групи ще посетят читалищата в селата и ще се включат в изнесения от читалищните дейци урок. Той ще се проведе едновременно и в четирите културни институции.\r\nВенцеслав ИЛЧЕВ", "date": "2017.11.01", "title": "„Кюстендил: Урок по родолюбие” ще бъде изнесен пред деца от представители на четири читалища в общината"}
{"url": "http://www.focus-news.net/news/2017/11/01/2452646/pazardzhik-denyat-na-narodnite-buditeli-shte-bade-otbelyazan-v-grada-s-fakelno-shestvie-i-podnasyane-na-tsvetya-na-pametnitsite-na-buditelite.html", "text": "В Пазарджик Денят на народните будители ще бъде отбелязан с факелно шествие и поднасяне на цветя на паметниците на Христо Ботев, Васил Левски, Св. св. Кирил и Методий и Константин Величков, предаде репортер на Радио „Фокус“ – Пазарджик. Шествието ще се състои от три лъча, които ще тръгнат в 17.30 часа от паметниците на Ботев, Левски, и Св. св. Кирил и Методий, през пешеходната зона и по бул. „България”, ще се съберат пред паметника на Константин Величков в градинката на гимназия „Ив. С. Аксаков“. Проявата ще завърши с флашмоб – масово изпълнение на песента „Хубава си моя горо, подета от Детски хор „Слава Русева“. В 18.30 часа в читалище „Виделина” ще се проведе Празничен концерт с участието на читалищни състави.\r\nВаня НИКОЛОВА", "date": "2017.11.01", "title": "Пазарджик: Денят на народните будители ще бъде отбелязан в града с факелно шествие и поднасяне на цветя на паметниците на будителите"}
{"url": "http://www.focus-news.net/news/2017/11/01/2452647/cnn-zhertvite-na-teroristichniya-atentat-v-manhatan-arzhentintsi-i-grazhdanin-na-belgiya.html", "text": "Осем души, сред които и чужденци, станаха жертви на терористичния атентат в Манхатън, Ню Йорк, предава новинарският телевизионен канал CNN.\r\nМинистерството на външните работи на Аржентина потвърди в социалната мрежа „Туитър“, че петима граждани на латиноамериканската страна са загинали при терористичната атака в Манхатън, а още един е пострадал. Жертвите са от Онтарио и са пристигнали в Ню Йорк за среща на училищния им випуск. \r\nВ съобщението се казва, че „правителството на Аржентина изразява най-искрените си съболезнования за смъртта на аржентинските граждани… в драматичната терористична атака в Ню Йорк този следобед“. Раненият шести човек е настанен в намираща се близо до мястото на инцидента болница и е без опасност за живота. \r\nГражданин на Белгия също е сред жертвите на нападението, потвърди вицепремиерът и външен министър на европейската държава Дидие Рейндерс.Агенция „Фокус“ припомня:\r\nКъм 23.30 часа във вторник българско време няма постъпила официална информация в българското посолство във Вашингтон и Генералното консулство в Ню Йорк за загинали или пострадали български граждани в следствие на инцидента в Ню Йорк, съобщиха от пресцентъра на Министерство на външните работи. \r\nКъм този момент няма български граждани, които да са търсили съдействие от българските дипломатически мисии. Посолството във Вашингтон и Генералното консулство в Ню Йорк следят развитието на ситуацията и са в постоянен контакт с местните власти. \r\nБългарски граждани, които желаят да получат актуална информация обстановката или да подадат сигнал за техни близки, могат да го направят на дежурните телефони на посолството във Вашингтон: +1 202-387-5770 и Генералното консулство в Ню Йорк: +1 202 387 0174Тереза Герова", "date": "2017.11.01", "title": "CNN: Жертвите на терористичния атентат в Манхатън – аржентинци и гражданин на Белгия"}
{"url": "http://www.focus-news.net/news/2017/11/01/2452648/api-vavezhda-se-zimnoto-poddarzhane-na-republikanskite-patishta.html", "text": "Със заповед на председателя на Управителния съвет на Агенция „Пътна инфраструктура“ инж. Дончо Атанасов от днес се въвежда зимното поддържане на републиканската пътна мрежа. Това съобщиха от пресцентъра на Агенция \"Пътна инфраструктура\". Предприемат се необходимите действия за осигуряване на безопасното пътуване на шофьорите по високопланинските пътища и проходи като Петрохан, Троян - Кърнаре, Шипка, Предела, участъци в област Смолян и др. Подготовката за зимния сезон върви по график. В момента се провеждат регионалните работни съвещания, на които АПИ заедно с областните управители, с представители на ГД „Национална полиция“, ГД „Пожарна безопасност и защита на населението“, ИА „Автомобилна администрация“ и пътноподдържащите дружества обсъждат готовността. Тази седмица започват и проверките на фирмите. Ще се инспектира наличната техника, суровини - сол, пясък, луга и т. н. В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. Ще се осигурят около 100 000 тона сол, 300 000 тона пясък и др.\r\nНа директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на пътищата във високопланинските райони и проходите, където има предпоставки за хлъзгавост и заледявания по усойните места.\r\nАгенция „Пътна инфраструктура” призовава шофьорите да започнат подготовката на автомобилите си и да сменят летните гуми със зимни. Да карат внимателно и със съобразена скорост, да спазват правилата за движение, необходимата дистанция и да не предприемат резки маневри.", "date": "2017.11.01", "title": "АПИ: Въвежда се зимното поддържане на републиканските пътища"}
{"url": "http://www.focus-news.net/news/2017/11/01/2452649/plovdiv-okrazhniyat-sad-shte-gleda-deloto-sreshtu-politsaya-ventseslav-karadzhov-obvinen-che-e-ubil-roditelite-si.html", "text": "Окръжният съд в Пловдив ще гледа от 09.00 часа делото срещу полицая Венцеслав Караджов, обвинен, че е убил родителите си. Това съобщиха за Радио „Фокус“ – Пловдив от пресцентъра на съда. Делото започва година и половина след ареста. Срещу Венцеслав Караджов е повдигнато обвинение, че на 15 май 2016 година той умишлено е умъртвил своите родители. Убийството е извършено предумишлено, с особена жестокост и с користна цел. Делото днес е насрочено за предварително изслушване на страните.„Фокус“ припомня, че не е открито оръжието, с което е извършено престъплението. Законно притежаваните пистолети на полицая не са свързани с убийствата. Венцислав Караджов многократно обжалва ареста си. В съдебната зала той заяви, че делото срещу него е нагласено, тъй като в икономическа полиция е работил по знакови дела, в които са били замесени длъжностни лица.\r\nТони МИХАЙЛОВ", "date": "2017.11.01", "title": "Пловдив: Окръжният съд ще гледа делото срещу полицая Венцеслав Караджов, обвинен, че е убил родителите си"}
{"url": "http://www.focus-news.net/news/2017/11/01/2452650/deputatite-osadiha-atentata-v-nyu-york-i-zayaviha-volyata-si-za-borba-sreshtu-terorizma.html", "text": "Заявяваме волята си да обединим усилията си в борбата срещу тероризма, защото няма и не може да има оправдание за подобно насилие над невинни хора. Това каза председателят на Народното събрание Димитър Главчев във връзка с терористичното нападение в Ню Йорк, при което загинаха 8 души, а 11 бяха ранени, предаде репортер на Агенция „Фокус“. \r\nБиляна ИВАНОВА", "date": "2017.11.01", "title": "Депутатите осъдиха атентата в Ню Йорк и заявиха волята си за борба срещу тероризма"}
{"url": "http://www.focus-news.net/news/2017/11/01/2452651/stara-zagora-po-povod-denya-na-buditelite-v-grada-shte-bade-vrachena-nagradata-buditel-na-stara-zagora.html", "text": "Днес отбелязваме Деня на народните будители. Община Стара Загора е подготвила редица събития за отбелязване на празника, когато всички се прекланяме пред делото на българските просветители, книжовници, революционери, които с дейността си са допринесли за възраждането на българския национален дух, на образованието и книжовността. Това съобщиха от пресцентъра на Община Стара Загора.\r\nЗаупокойна света литургия в памет на Митрополит Методий Кусев по повод 95 години от смъртта на Първия Старозагорски митрополит отслужва Старозагорският митрополит Киприан в „Храм Св. Теодор Тирон“. Тържественият общоградски ритуал започва в 11.00 часа пред паметника на митрополита.\r\nНа тържествена церемония в Регионална библиотека „Захарий Княжески“ на 31 октомври в 18.00 часа ще бъде връчена наградата „Анастасия Тошева” на Община Стара Загора, с която се отличават заслужили просветни дейци. Ще бъде връчена и наградата на Съюза на учените „Будител на Стара Загора”.", "date": "2017.11.01", "title": "Стара Загора: По повод Деня на будителите в града ще бъде връчена наградата „Будител на Стара Загора”"}
{"url": "http://www.focus-news.net/news/2017/11/01/2452652/kyustendil-ventsi-i-tsvetya-shte-badat-podneseni-na-pametnika-na-hristaki-pavlovich-v-dupnitsa.html", "text": "Венци и цветя ще бъдат поднесени на паметника на Христаки Павлович в Дупница. Това съобщи за Радио „Фокус” – Кюстендил Таня Камбурова, експерт в отдел „Култура” към Община Дупница. Почитането на българския възрожденец и писател ще стане от 11.00 часа пред неговия паметник на площад „Свобода”. От 18.00 часа в изложбена зала „Околийска къща” ще се проведе церемонията по награждаване на „Будител на годината”. Тази година ще бъдат наградени трима жители на Дупница с постижения в областта на културата. Имената на избраните ще бъдат обявени на самата церемония.\r\nВенцеслав ИЛЧЕВ", "date": "2017.11.01", "title": "Кюстендил: Венци и цветя ще бъдат поднесени на паметника на Христаки Павлович в Дупница"}
{"url": "http://www.focus-news.net/news/2017/11/01/2452653/pazardzhik-s-tarzhestven-kontsert-chest-i-slava-vechna-slava-vam-buditeli-narodni-zavarshvat-dnite-na-duhovnostta-v-panagyurishte.html", "text": "Дните на духовността, посветени на будителството в Панагюрище, ще завършат днес с факелното шествие „С пламъка на будителите“ и тържествен концерт-спектакъл „Чест и слава, вечна слава вам, будители народни“. Това съобщи за Радио „Фокус“ – Пазарджик Радка Костуркова от Община Панагюрище. Тя обясни, че факелното шествие ще тръгне в 17.30 часа от Исторически музей - Панагюрище, водено от Духов оркестър „Делчо Радивчев“. „Панагюрските ученици, с факли в ръце, носейки в сърцата си духа на българщината, ще преминат по улица „Райна Княгиня“. Освен пламъка на знанието, будните младежи ще носят и ликовете на нашите просветители, книжовници, революционери, изградили и съхранили духовните ценности на националното самосъзнание на българите. Ще бъдат положени венци и цветя пред паметниците на Райна Княгиня, Орчо Войвода и Павел Бобеков, където факелното шествие ще завърши със запалване огъня на просветата, културата и духовността. В голямата зала на Театър Дом-паметник в 18.00 часа ще започне тържественият концерт-спектакъл „Чест и слава, вечна слава вам, будители народни“, допълни Костуркова. Тя каза също, че в началото на концерта всички присъстващи – участници и зрители, ще получат плакати-постери с ликовете на нашите будители и флаери с текста на химна на народните будители, който ще бъде изпят на финала на концерта. Тържественият концерт-спектакъл ще завърши с празнични илюминации.\r\nВаня НИКОЛОВА", "date": "2017.11.01", "title": "Пазарджик: С тържествен концерт „Чест и слава, вечна слава вам, будители народни“ завършват Дните на духовността в Панагюрище"}
{"url": "http://www.focus-news.net/news/2017/11/01/2452654/pazardzhik-regionalniyat-istoricheski-muzey-otkriva-izlozhba-spaseni-kulturni-tsennosti.html", "text": "Регионален исторически музей -Пазарджик открива изложба „Спасени културни ценности“, съобщи за Радио „Фокус“-Пазарджик Борис Хаджийски, директор на музея. Той обясни, че изложбата  има за цел да представи на посетителите успешните резултати от усилията на служителите от Главна дирекция „Борба с организираната престъпност“ и Главна дирекция „Криминална полиция“, както и на съответните структурни звена, които отговарят за територията на Пазарджишка област.  \r\n„В резултат на успешните акции на правозащитните органи и след произнесени окончателни присъди, само в периода 2012-2017 година във фондовете на Регионален исторически музей – Пазарджик са постъпили около 1 500 културни ценности и 1 300 в Археологически музей „Проф. Мечислав Домарадски“, град Септември, част от които посетителите могат да видят в изложбената зала“, коментира Хаджийски. Той допълни, че експонираните културни ценности са археологически артефакти (съдове, накити, метални пластики, монети), оръжия, етнографски вещи и художествени предмети (икони), представени в състоянието, в което са предадени в музеите.  Изложбата се открива в 17.00 часа в залата за временни изложби в Историческия музей в Пазарджик и ще остане експонирана до 1 декември 2017 година.\r\nВаня НИКОЛОВА", "date": "2017.11.01", "title": "Пазарджик: Регионалният исторически музей открива изложба „Спасени културни ценности“"}
{"url": "http://www.focus-news.net/news/2017/11/01/2452655/pss-na-yug-usloviyata-za-turizam-v-planinite-sa-dobri-na-sever-sa-loshi.html", "text": "На юг условията за туризъм в планините са добри, на север са лоши. Това съобщиха за Агенция „Фокус“ от ПСС. По високите части на Стара планина и Витоша са неподходящи за туризъм. В Пирин и Родопи условията са добри. Няма регистриран инциденти. От ПСС уточняват, че все се образува минимална снежна покривка и хората трябва да се подготвят за зимни условия. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.01", "title": "ПСС: На юг условията за туризъм в планините са добри, на север са лоши"}
{"url": "http://www.focus-news.net/news/2017/11/01/2452656/yambol-s-poreditsa-ot-initsiativi-v-grada-shte-bade-otbelyazan-denyat-na-narodnite-buditeli.html", "text": "Община Ямбол ще отбележи един от най-светлите български празници – 1 ноември с поредица от събития. Това съобщиха от пресцентъра на Община Ямбол. Тържественото честване на празника ще се състои от 11.00 часа пред барелефа на Ради Колесов (на сградата на читалище „Съгласие-1862”). В празника ще се включат представителни групи на ямболските училища и детски градини.", "date": "2017.11.01", "title": "Ямбол: С поредица от инициативи в града ще бъде отбелязан Денят на народните будители"}
{"url": "http://www.focus-news.net/news/2017/11/01/2452657/ministar-neno-dimov-smyatame-che-30-dni-shte-badat-dostatachni-za-vazstanovyavane-rabotata-na-depoto-za-bitovi-otpadatsi-v-burgas.html", "text": "Смятаме, че 30 дни ще бъдат достатъчни за възстановяване работата на депото за битови отпадъци в Бургас. Това каза министърът на околната среда и водите Нено Димов в предаването „Тази сутрин“ по бТВ. Той уточни, че все още не може да се даде точна оценка на щетите, но е ясно, че има скъсана дига и дренажна система, която е компроментирана, но все пак е сработила и не е имало изтичане извън депото. „За няколко дни дигата беше възстановена, но при дренажната система има технически период, за който трябва да се свърши работата. Деветте общини, които ползват това депо, временно ще съхраняват отпадъците си на временни площадки за съхранение в четири общини – в Бургас, Несебър, Приморско и още една. Aко времето е добро, депото ще бъде възстановено в срок от 30 дни. Няма основание за притеснение“, обясни Димов.\r\nМинистърът припомни, че Държавната агенция за метеорология и технически надзор вече е излязла с информация, че в Бургаско няма тежко компроментирани съоръжения. „Научих от техен представител, че много от язовирите са прелели от огромното количество вода заради проливния дъжд. Когато има четири жертви обаче, е ясно, че е можело да бъде направено и още нещо. Именно поради тази причина прегледах случая с т.нар. Национална система за управление на водите, чиято поръчка е търгувана миналата година в съдебна фаза, която все още не е приключила. Но в момента, в който свърши тази съдебна фаза, ще се опитам да обединя всичките части на системата в един общ проект и максимално да ускоря процеса, защото това може да помогне при взимането на бързи решения, когато имаме извънредни ситуации“, каза още той и уточни, че тази система за ранно предупреждение вече е сработила в община Бургас. „Там в реално време се дава информация как върви нивото на реките, могат да бъдат взимани решения по-рано и да не се стига до тежки инциденти. Затова наблягам на тази система“, обясни Димов.", "date": "2017.11.01", "title": "Министър Нено Димов: Смятаме, че 30 дни ще бъдат достатъчни за възстановяване работата на депото за битови отпадъци в Бургас"}
{"url": "http://www.focus-news.net/news/2017/11/01/2452658/bsp-sofiya-shte-otbelezhi-denya-na-narodnite-buditeli-s-shestvie-s-kniga-v-raka.html", "text": "Градският съвет на БСП - София и Обединението на жените социалистки в БСП - София организират шествие с книга в ръка и честване на Деня на народните будители днес. Това съобщиха от пресцентъра на партията.\r\nШествието с книга в ръка ще започне в 16.30 часа с поднасяне на цветя на паметника на Иван Вазов (на ъгъла на ул. \"Г. С. Раковски\" и ул. \"Московска\", зад спирката на ТБ №9), ще премине покрай храм-паметника \"Александър Невски\", Народната библиотека \"Св. св. Кирил и Методий\" до статуите на Евлоги и Христо Георгиеви на централния вход на СУ \"Св. Климент Охридски\" и ще завърши в градината \"Св. Климент Охридски\" (между Народното събрание и Софийския университет).\r\nВ 17.00 часа, пред паметника на Св. Климент Охридски ще има кратко тържество с участието на културни и просветни дейци.\r\nСлед това, от 18.00 часа, в салона на ул. \"Позитано\" №20 ще бъде показан филма \"Борис I – Слово за буквите\" по сценарий на Анжел Вагенщайн. С участието на Стефан Данаилов в главната роля.\r\nКнигите, които ще носят участниците в шествието, ще бъдат дарени на социален дом в София.", "date": "2017.11.01", "title": "БСП - София ще отбележи Деня на народните будители с шествие с книга в ръка"}
{"url": "http://www.focus-news.net/news/2017/11/01/2452659/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че заради проявен инвеститорски интерес към бивши казармени терени Община Кюстендил иска придобиването им от държавата. Изданието съобщава, че чрез областния управител на Кюстендил е постъпило уведомление за инвестиционно намерение от международна компания за инвестиции и развитие, касаещо изграждането на мултифункционален спортно-туристически и балнеоложки комплекс с работно име „Пауталия спорт и СПА ризорт”, а локацията му е бившият казармен имот. Инвестицията е разделена на пет зони, в които се планира да бъдат изградени мултифункционална спортна зала с помещения за конференции, открит паркинг с 500 места, тенискортове, игрища за минифутбол, съблекални, хотелска част, СПА и улнес зони, зони за балнеология, открит и закрит плувен басейн, еднофамилни къщи, търговски комплекс, паркова зона.\r\nНа първата си страница вестникът съобщава, че на 12 ноември от 10.30 часа в конферентната зала на Парк-хотел „Кюстендил” за пациенти и лекари ще бъде представена презентация „Склеротерапия под ултразвуков контрол“, утвърден като най-добър съвременен и неоперативен метод за лечение на всички стадии на венозни заболявания. След края на презентацията, от 11.30 часа, лекари ще преглеждат безплатно в подготвени за целта кабинети в хотела.\r\nВ рубриката „Репортери” вестникът акцентира върху това, че Община Кюстендил ще ремонтира основно резервоар за минералната вода. 30000 лева се пренасочват за ремонт на резервоара за минерална вода при „Алай баня”. Причина е ограниченият му капацитет в момента и негодното конструктивно състояние да понесе по-голямо натоварване. Предвижда се цялостна реконструкция на съоръжението, нови ограждащи конструкции, хидро и топло изолация, допълнителни водовземни връзки за нови водопреносни мрежи, с които да бъдат захранвани нови обекти.\r\nВ рубриката „Общество” изданието публикува интервю със зам.-кмета на Община Кюстендил Росица Плачкова, дадено за „Фокус” по темата за реализиране на проекти, финансирани със средства от Европейския съюз.\r\nВ рубриката „Култура и образование” вестникът публикува информация за предстоящи културни прояви, свързани с концерт за Деня на народните будители и изложбата „Никола Иванов – Шаната”, посветена на 120 години от рождението на твореца.", "date": "2017.11.01", "title": "Преглед на основните теми в кюстендилския печат"}
{"url": "http://www.focus-news.net/news/2017/11/01/2452660/prokuraturata-povdigna-obvineniya-na-shofyora-na-avtobusa-katastrofiral-na-avtomagistrala-trakiya.html", "text": "Прокуратурата повдигна обвинения на шофьора на автобуса, катастрофирал на автомагистрала „Тракия“. Това стана ясно от думите на  прокурор Мина Грънчарова – районен прокурор на Ямбол, която участваше в предаването  по бТВ. По думите на прокурор Грънчарова шофьорът на автобуса е обвинен в причиняване на средна телесна повреда на повече от едно лице. „Работи се по три основни версии. Първата е, че е налице преумора на водача. Следващата е наличие на техническа неизправност, а също така и за участие на трети злоумишлени лица, които биха могли евентуално да  го заслепят или засекат“, обясни прокурор Грънчарова. По думите ѝ от събраните доказателства като най-вероятна се очертава версията за преумора на шофьора, на разследващите органи ще продължат да работят по всички. „Никоя от тях не може да бъде изключена, тъй като сме на прекалено ранен етап от разследването“, аргументира се районният прокурор на Ямбол. Тя подчерта, че досега разпитаните свидетели застъпват тезата, че водачът на автобуса е бил действително преуморен и е на лице моментно заспиване, довело до загубата на контрол над превозното средство. Ако той бъде признат за виновен, законът предвижда наказание „лишаване от свобода“ за срок от 1 до 6 години.", "date": "2017.11.01", "title": "Прокуратурата повдигна обвинения на шофьора на автобуса, катастрофирал на автомагистрала „Тракия“"}
{"url": "http://www.focus-news.net/news/2017/11/01/2452661/pregled-na-osnovnite-temi-v-shumenskiya-pechat.html", "text": "„Марин Йорданов от Шумен е в първия отбор на „Отличниците на България“, е водещото заглавие във вестник „Шуменска заря“. Осмокласникът от ПМГ „Нанчо Попович“ в Шумен Марин Йорданов е сребърен медалист от Първата европейска младежка олимпиада по информатика. Той е едно от момчетата, които защитават достойно българската школа и се връщат с награди от международни състезания. \r\n„Вехтово търси помощ за градежа на нова църква“, съобщава ежедневникът. Жителите на шуменското село Вехтово търсят финансова помощ за градежа на новия православен храм „Свети великомъченик Димитър”. Преди броени дни миряните там отбелязаха тържествено храмовия празник. В момента те се събират в старата сграда на църквата, която навремето е била пивница. Зданието е било преустроено по канон и благословено да служи за молитвен дом. То обаче е старо и отдавна се руши. За градежа на нов храм има определен терен, както и архитектурен план. Няма обаче достатъчно пари. \r\n„Откриват изложба „Будители на българския народ“, пише всекидневникът. „Будители на българския народ“ е поредната временна изложба в Регионален исторически музей – Шумен. Тя е посветена на народните будители и има за цел популяризиране на непознатата историческа информация за книжовните ценности на възрожденския Шумен, запазени в колекциите на музея. \r\n„Удължиха срока на проекта за лични асистенти и домашни помощници в Шумен“, информира изданието. Допълнително споразумение, сключено между община Шумен и управляващия орган на оперативна програма „Развитие на човешките ресурси“ в Министерството на труда и социалната политика, дава възможност на потребителите да ползват услугите „личен асистент“ и „домашен помощник“ до 31 декември тази година. \r\n„Над 1000 първолаци в област Шумен получиха еднократна помощ“, пише вестникът. Приключи приемът на молби за енергийни помощи. В социалните служби в област Шумен досега са подадени общо 10 346 заявления.\r\n „167 години от рождението на апостола Панайот Волов“, е акцент от стр. 5 в броя. На днешния ден, преди 167 години, в град Шумен се ражда един от най-смелите герои на България – Панайот Волов. Оставил светла диря в народната памет, младият апостол се появява на този свят в красива двуетажна къща на улица „Дикиджийска“ – обущарската, която е била и една от централните в града. Днес родният му дом не е оцелял за съвременната архитектура, а само скромна плоча указва мястото й в пешеходната зона на булевард „Славянски”, точно до сградата на Административния съд.", "date": "2017.11.01", "title": "Преглед на основните теми в шуменския печат"}
{"url": "http://www.focus-news.net/news/2017/11/01/2452662/der-spiegel-v-internet-prostranstvoto-se-poyavi-videoklip-s-aresta-na-donald-tramp.html", "text": "Агенти на Федералното бюро за разследване (ФБР) извеждат президента на САЩ от сграда, а на ръцете му са поставени белезници. Лидерът на Белия дом изглежда недоволен. И има защо – той е арестуван. За подобен сценарий вероятно мечтаят мнозина по целия свят. Затова в „Ютюб“ разпространиха фалшиво видео, за да ги зарадват – дори за малко, отбелязва германското издание Der Spiegel.\r\nРазбира се, всичко това не е реално:  във фиктивния сценарий, между другото, арестуват дъщерята на Тръмп Иванка и нейния съпруг Джаред Къшнър. Идеята на потребителя 1oneclone, публикувал видеото онлайн, се е харесала на около 700 хил. души. \r\nВидеоклипът бе качен през август, но на фона на новите разкрития около руската намеса в президентските избори в САЩ стана отново актуален. Специален ефект на клипа е музикалното оформление, за което е използван саундтракът от филма „От Русия с любов“. Тереза Герова", "date": "2017.11.01", "title": "Der Spiegel: В интернет пространството се появи видеоклип с ареста на Доналд Тръмп"}
{"url": "http://www.focus-news.net/news/2017/11/01/2452663/shumen-s-tarzhestven-ritual-po-polagane-na-ventsi-i-tsvetya-pred-pametnika-na-nancho-popovich-v-grada-shte-bade-otbelyazan-denyat-na-narodnite-buditeli.html", "text": "Тържествен ритуал по полагане на венци и цветя организират Община Шумен, Факултет „Артилерия ПВО и КИС“, НЧ „Добри Войников – 1856“ и НЧ „Стилиян Чилингиров – 1963“ от 10.30 часа пред паметника на Нанчо Попович в градинката пред читалище „Добри Войников – 1856“ по повод Деня на народните будители. Това съобщиха от пресцентъра на Общината. По време на събитието на учителя по история Георги Йоргов от СУ „Сава Доброплодни“ ще бъде връчена наградата „Даскал Ботьо Петков“, присъдена от Общонародната фондация „Христо Ботйов“. Писателката Къна Бойчева ще бъде отличена със званието „Носител на златна значка на град Шумен“. В 12.00 часа в Драматично-кукления театър „Васил Друмев“ ще започне спектакълът „Осмото чудо“ на Ансамбъл „Българе“. След спектакъла на продуцента на ансамбъла Христо Димитров официално ще бъде връчено званието „Почетен гражданин на град Шумен“.", "date": "2017.11.01", "title": "Шумен: С тържествен ритуал по полагане на венци и цветя пред паметника на Нанчо Попович в града ще бъде отбелязан Денят на народните будители"}
{"url": "http://www.focus-news.net/news/2017/11/01/2452664/kyustendil-chitalishte-bratstvo-organizira-kontsert-po-povod-denya-na-narodnite-buditeli.html", "text": "Читалище „Братство” в Кюстендил организира концерт по повод Деня на народните будители. Това съобщи за Радио „Фокус” – Кюстендил Иван Андонов, председател на читалището. Концертът ще започне от 18.00 часа в голямата зала на културната институция. В него ще участва народната певица Олга Борисова, почетен гражданин на Кюстендил и солист на хор „Мистерия на българските гласове”. Със свои изпълнения ще се представят Виолета Маринова – народна певица, солист на хор „Мистерия на българските гласове”, Даниел Спасов и Милен Иванов, народни певци и хоровете и формациите към читалището. „Този концерт е посветен на Деня на народните будители и в знак на признателност и благодарност към днешните техни последователи – учители, писатели, учени и творци, които пазят нашата национална идентичност и продължават святото дело на своите предци”, каза Иван Андонов.\r\nВенцеслав ИЛЧЕВ", "date": "2017.11.01", "title": "Кюстендил: Читалище „Братство” организира концерт по повод Деня на народните будители"}
{"url": "http://www.focus-news.net/news/2017/11/01/2452665/blagoevgrad-dve-uchebni-zavedeniya-v-grad-bansko-otbelyazaha-yubileyni-godishnini-v-navecherieto-na-denya-na-narodnite-buditeli.html", "text": "Две учебни заведения в град Банско отбелязаха своите юбилейни годишнини в навечерието на Деня на народните будители – 1 ноември. Това съобщиха от пресцентъра на Община Банско. Професионалната гимназия по електроника и енергетика навърши 50 години от създаването си като Техникум по електропромишленост през 1967 година. А СУ „Неофит Рилски” – гр. Банско пък отбеляза внушителните 170 години от основаването си през далечната 1847 г. Наследник на първото килийно училище в планинското градче, в което е преподавал  лично неговия патрон – големият просветител и книжовник Неофит Рилски, преминало през превратностите на годините, училището днес обучава 374 деца.\r\nГордите последователи на Паисий и Неофит, на Тома Вишанов и Димитър Молеров, отпразнуваха своите юбилеи с пищни тържества, в които своето почетно място имаха всички учители, директори и възпитаници, преминали през класните стаи на школата.\r\nКметът Георги Икономов бе гост и на двете чествания, като по случай юбилея им те се сдобиха с нови техника, подарък от община Банско.\r\n„Всеки град има своите паметни дати, ознаменуващи важни за местната общност събития. Днес, в навечерието на Деня на българските будители – просветители, книжовници, революционери, две учебни заведения в Банско празнуваха своите светли годишнини.\r\nПрофесионалната гимназия по електроника и енергетика отброи своята 50 годишнина от основаването си, а Средно училище „Неофит Рилски” отбеляза 170 години от създаването си през далечната 1847 година. Какъв по-подходящ момент за честване от Деня на будителите?! Нали днешните учители са нашите съвременни будители?! Пожелавам им целенасочеността и вдъхновението на Паисий и Неофит Рилски, на Левски и Ботев, на Вазов и Славейков, в защита на българския национален дух и духовност. Защото ценностите и най-вече познанията, които дава образованието, са непреходни. Те дават силата и увереността в утрешния ден.\r\nОтправям своята почит към всички учители и директори, дали и продължаващи да дават своя принос за развитието на двете учебни заведения в нашия град. На учениците използвам възможността да напомня, че бъдещето принадлежи на знаещите и можещите.\r\nНа добър час към следващите юбилейни чествания!” бе поздрава на градоначалника.", "date": "2017.11.01", "title": "Благоевград: Две учебни заведения в град Банско отбелязаха юбилейни годишнини в навечерието на Деня на народните будители"}
{"url": "http://www.focus-news.net/news/2017/11/01/2452666/shumen-nezakonen-pistolet-i-boepripasi-sa-izzeti-ot-doma-na-46-godishen-mazh-ot-selo-takach.html", "text": "В хода на проведени издирвателни мероприятия за противодействие на престъпления, свързани с незаконно притежаване на оръжия и боеприпаси на 31 октомври 2017 г. служители на Районно управление на МВР-Каолиново са извършили претърсване в дома на 46-годишния Н.С. от село Тъкач. Това съобщиха от ОДМВР-Шумен. Иззети са незаконно притежаван револвер с патрон в барабана и 44 броя патрони, които са незаконно притежавани. Образувано е досъдебно производство.", "date": "2017.11.01", "title": "Шумен: Незаконен пистолет и боеприпаси са иззети от дома на 46-годишен мъж от село Тъкач"}
{"url": "http://www.focus-news.net/news/2017/11/01/2452667/velimir-ilich-predsedatel-na-nova-sarbiya-sasht-poiskaha-ot-belgrad-da-priznae-kosovo-do-2019-g.html", "text": "В рамките на неотдавнашното си посещение в Сърбия заместник-помощник държавният секретар на САЩ за Централна и Източна Европа Хойт Брайън Йи е поискал от властите в Белград да гарантират, че до 1 януари 2019 г. Косово ще стане член на ООН и е уверил, че Вашингтон няма да толерира забавяне. Или казано с други думи – Сърбия да признае независимостта на най-младата държава на Балканския полуостров в този срок. Това твърди Велимир Илич, председател на партията „Нова Сърбия“, предава скопската електронна медия „Плюс Инфо“.\r\n„Хойт Брайън Йи поиска да се изпълни писменото обещание, че Косово ще получи място в ООН до 1 януари 2019 г. и подчерта, че САЩ няма да толерират отлагане с нито дори един ден“, подчерта Илич, лидер на партията, която до средата на 2017 г. бе част от управляващата коалиция в Белград.\r\nИлич подчерта обаче, че в нито един момент сръбският президент „не е споменавал, че са му определени условия“, допълвайки, че според него Белград ще изпълни искането. Тереза Герова", "date": "2017.11.01", "title": "Велимир Илич, председател на „Нова Сърбия“: САЩ поискаха от Белград да признае Косово до 2019 г."}
{"url": "http://www.focus-news.net/news/2017/11/01/2452668/zhurnalistat-kostadin-filipov-balgarskata-darzhava-tryabva-da-otlichi-posmartno-pande-eftimov-edin-ot-nay-golemite-paziteli-na-balgarshtinata-v-makedoniya.html", "text": "Българската държава трябва да отличи посмъртно учителя и поет Панде Ефтимов с орден, тъй като той е сред най-големите пазители на българщината в Македония. Това коментира в сутрешния блок „Добро утро, България“ на Радио „Фокус“ журналистът Костадин Филипов, дългогодишен кореспондент на БНР и БНТ в Скопие. \r\n„Човекът беше минал през целия период на Титова Югославия, когато да бъдеш българин е било наказуемо според т.нар. Закон за македонската национална чест, когато е забранявано да пееш български песни, когато е забранявано да имаш български книги, изобщо е забранявано и е било наказуемо да мислиш по някакъв начин, че имаш друго самосъзнание освен официално налаганата с много репресия, със система от наказания македонска идентичност“, посочи журналистът. \r\nКостадин Филипов подчерта, че България трябва да се погрижи за наследниците на българските родове в Македония, като облекчи процедурата за даване на гражданство.", "date": "2017.11.01", "title": "Журналистът Костадин Филипов: Българската държава трябва да отличи посмъртно Панде Ефтимов - един от най-големите пазители на българщината в Македония"}
{"url": "http://www.focus-news.net/news/2017/11/01/2452669/milena-damyanova-gerb-nad-05-mlrd-leva-poveche-za-obrazovanie-i-nauka-sa-predvideni-v-proektobyudzheta-za-2018-godina.html", "text": "В проектобюджета за следващата година са предвидени над 0,5 млрд. лева повече за образование и наука. Това каза народният представител от ГЕРБ и председател на образователната комисия в парламента Милена Дамянова в декларация по повод 1 ноември - Деня на народните будители, предаде репортер на Агенция „Фокус“. „16 пъти повече са средствата за развитие на професионалното образование и това е красноречив знак за разбирането ни колко е важно то за икономиката ни“, посочи тя. \r\n„На 1 ноември честваме делата на хилядите българи, които до ден днешен пазят националното ни самосъзнание и пламъка на българския дух. Славим делата на своите просветители, книжовници и революционери, палим факли за знанието, образоваността и националната ни идентичност“, заяви Милена Дамянова. „Веднъж в годината напомняме на себе си като народ, че просвещението е в основата на това да ни има през вековете“, допълни народният представител. „ГЕРБ обяви образованието като приоритет в управленската си програма, всеки ден работим за политики, които гарантират икономическа стабилност на държавата и лична реализация на всеки човек“, подчерта Милена Дамянова. \r\n„Всяко висше училище ще получи повече средства само за онези професионални направления, с които качеството е водещо, науката е определяща, а специалистите, които създава са с висока добавена стойност“, посочи тя и допълни, че за наука в бюджета за 2018 година са разчетени близо 121 млн. повече в сравнение с 2017 година. „ПГ на ГЕРБ нито за секунда не сме мислили и нито веднъж не сме казвали, че промяната е лесна и ще стане веднага. Не приемаме квалификациите на опозицията, че нищо не се прави, промяната е неработеща, механизмите не действат, в училищата цари хаос, учителите са изоставени, семействата са изолирани и че има само бюрокрация и напрежение“, коментира Милена Дамянова. „Разбираме колегите от БСП- за толкова години именно ГЕРБ прави първите реформи в сферата на предучилищното и училищното, и висшето образование“, каза още тя. \r\nБиляна ИВАНОВА", "date": "2017.11.01", "title": "Милена Дамянова, ГЕРБ: Над 0,5 млрд. лева повече за образование и наука са предвидени в проектобюджета за 2018 година"}
{"url": "http://www.focus-news.net/news/2017/11/01/2452670/smolyan-v-istoricheskiya-muzey-shte-badat-predstaveni-nay-tsennite-nahodki-ot-tazgodishnite-arheologicheski-razkopki-na-momchilova-krepost.html", "text": "В историческия музей в Смолян ще бъдат представени най-ценните находки от тазгодишните археологически разкопки на Момчилова крепост, съобщиха от музея. В  10,30 часа в Дигитален център на Регионален исторически музей „Стою Шишков“ – Смолян доц. д-р Маргарита Ваклинова – научен консултант, и д-р Николай Бояджиев, научен ръководител, ще представят резултатите от археологическото проучване на обект „Момчилова крепост“, с. Градът, извършено през 2017 г. Проучването е финансирано целево от Министерството на културата. Ще бъдат показани най-ценните находки, открити по време на разкопките.", "date": "2017.11.01", "title": "Смолян: В историческия музей ще бъдат представени най-ценните находки от тазгодишните археологически разкопки на Момчилова крепост"}
{"url": "http://www.focus-news.net/news/2017/11/01/2452671/afp-hamas-predade-kontrola-po-granitsata-s-egipet-na-palestinskite-vlasti.html", "text": "В сряда „Хамас“ предаде контрола на границата на Ивицата Газа с Египет на палестинската власти - ход, който последва след подписването на споразумение за палестинското помирение след повече от десетилетие на разделение, предава AFP.\r\nНазми Мухана, най-високопоставеният служител на Палестинската автономия за гранично-пропускателните пунктове, и неговият колега от „Хамас\" подписаха споразумение, според което международно признатата власт ще поеме контрола над границата с Египет.\r\nСпоред споразумението, сключено миналия месец с посредничеството на Египет, палестинската власт трябва да поеме пълен контрол над Газа до 1 декември.Тереза Герова", "date": "2017.11.01", "title": "AFP: „Хамас“ предаде контрола по границата с Египет на палестинските власти"}
{"url": "http://www.focus-news.net/news/2017/11/01/2452672/valentin-debochichki-regionalen-istoricheski-muzey-kyustendil-v-denya-na-narodnite-buditeli-muzeyat-shte-predstavi-v-bosilegrad-albuma-izsledovatel-s-obektiv-yordan-zahariev.html", "text": "В Деня на народните будители музеят от Кюстендил ще представи в Босилеград албума „Изследовател с обектив. Йордан Захариев”. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил. Фотоалбумът ще бъде представен от 19.00 часа българско време в Културно-информационен център на българското национално малцинство „Босилеград“. Албумът представя колекцията от стъклени негативи и снимки, съхранявани в Регионален исторически музей – Кюстендил, част от които изследователят Йордан Захариев е включил в трудовете си. Друга част, необнародвани, са обособени в следните групи: снимки на изгорелия Босилеград; снимки неизползвани в книгите на Йордан Захариев; неразпознати снимки и семейни снимки. Общият им брой е 709. Албумът е издаден по повод 140-годишнината от рождението на член кореспондентът Йордан Захариев – учител, географ, етнограф, общественик и учен, оставил трайна диря в българската научна книжнина. Съставител на албума е Любомир Желязков, а предговорът е написан от главен асистент  д-р Ангел Джонев.\r\nВенцеслав ИЛЧЕВ", "date": "2017.11.01", "title": "Валентин Дебочички, Регионален исторически музей – Кюстендил: В Деня на народните будители музеят ще представи в Босилеград албума „Изследовател с обектив. Йордан Захариев”"}
{"url": "http://www.focus-news.net/news/2017/11/01/2452673/reuters-v-ochakvane-na-sadebniya-protses-turskite-vlasti-vkaraha-v-zatvora-osman-kavala.html", "text": "Известният защитник на правата на човека и бизнесмен Осман Кавала е вкаран в затвора в очакване на съдебен процес по обвинения в опит за сваляне на управляващото в Анкара правителство, предава Reuters, като се позовава на местни медии. \r\nСъгласно разпространената информация, Кавала е обвинен в „опит за сваляне на конституционния ред\" и „опит за сваляне на правителството на Република Турция\".\r\nБизнесменът и правозащитник Осман Кавала бе арестуван в рамките на разследването по обвинения за корупция от 2013 г., свързано с незаконна търговия на злато с Иран. То бе фокусирано върху вътрешния кръг на президента Реджеп Тайип Ердоган, който по това време заемаше поста премиер. Тогава Ердоган осъди скандала, като заяви, че това е „мръсен“ заговор, организиран от отколешния му враг - ислямския проповедник Фетхуллах Гюлен, целящ да свали правителството. Скандалът повлече след себе си оставката на трима министри. \r\nПравителството на Ердоган е върнало случая за разследване. Метин Топуз – служител в американското консулство в Истанбул, е разследван във връзка със същия случай. Задържането му доведе до влошаване на отношенията между САЩ и Турция и прекратяване на визовите услуги.Тереза Герова", "date": "2017.11.01", "title": "Reuters: В очакване на съдебния процес - турските власти вкараха в затвора Осман Кавала"}
{"url": "http://www.focus-news.net/news/2017/11/01/2452674/prof-ivo-hristov-bsp-nay-strashnata-tendentsiya-e-balgarskiyat-narod-ot-prusatsite-na-balkanite-da-stane-ot-prostatsite.html", "text": "Най-страшната тенденция е българският народ от \"прусаците на Балканите\" да стане от простаците. Това каза народният представител от ПГ на „БСП за България“ проф. Иво Христов в декларация от името на парламентарната група по повод Деня на народните будители, предаде репортер на Агенция „Фокус“. Той прочете откъс от литературния критик Константин Гълъбов, описващ ситуацията 15 години след края на Първата световна война, която се оказва опустошителна за България. „15 години след Версайския договор“, каза проф. Иво Христов. „Каква е била надеждата на българите тогава? Не е била икономическа, не е била политическа - надеждата им е била именно в будителите. Както и преди 100 години българите са разчитали преди всичко на това, че са народ с идея, с дух и проект за собствения си съвместен живот за следващите години“, посочи проф. Иво Христов. \r\n„Да направим един скок във времето и да се приземим в 2017 г. В 2017 г. в резултат на 30-годишен преход България е напусната от повече от 2,5 млн. от собствените си граждани, което прави близо 32 % хора с висше образование. Тези хора всяка година произвеждат доход в страните, където се намира за близо 100 млрд. долара. Това означава, че страната ни грубо казано се е лишила от още един национален бюджет“, коментира проф. Христов. Той отчете, че 45 % от първокласниците нямат за роден език българския, а 38 % от българите не завършват въобще висше образование. \"Същевременно страната към днешна дата има между 52-53 висши училища. Тези висши училища обявиха прием тази година за около 70 000 студенти“, още каза той. По думите му в това отношение се очертава дефицит от около 10 000 души. \r\n„Всеки уважаващ себе си ректор на висши училище трябва да издаде заповед вечер университетът да се заключва, защото ще влезе някое куче и ще завърши“, каза проф. Иво Христов. „Вчера беше Хелоуин. Гледах едни дечица, които се движиха по улицата - щастливи, облечени в маскарадните си униформи. Хелоуин е празник на мъртвите, да не се превърне Денят на народните будители в празник на прекратяването на българското образование. Проблемът не е икономически, социален или политически. Проблемът е преди всичко културен. Той опира до това, че ние като нация сме изправени и пред бездната на незавръщането. Образованите нации се учат от проблемите, необразованите нации влизат в гробището на историята“, заяви проф. Иво Христов.\"Фокус\" припомня:\r\nОто фон Бисмарк, пруски и по-късно - германски държавен деец, нарича българите \"прусаците на Балканите\" заради силата и волята на българския дух при Освобождението. \r\nДеница КИТАНОВА", "date": "2017.11.01", "title": "Проф. Иво Христов, БСП: Най-страшната тенденция е българският народ от \"прусаците на Балканите\" да стане от простаците"}
{"url": "http://www.focus-news.net/news/2017/11/01/2452675/erol-mehmed-dps-slovoto-ima-sadbovna-rolya-svetli-i-silni-lichnosti-s-dumi-i-dela-izdigat-natsionalnoto-samosaznanie-i-prevrashtat-balgariya-v-darzhava-na-duha.html", "text": "В историята на България словото има съдбовна роля, светли и силни личности с думи и дела издигат националното самосъзнание и превръщат България в държава на духа. Това каза народният представител от ДПС Ерол Мехмед в декларация по повод 1 ноември- Деня на народните будители, предаде репортер на Агенция „Фокус“. „1 ноември е осмислен и осъзнат от поколенията като ден на почит към предците ни“, посочи той и допълни, че днес почитаме паметта на онези герои и светци, чрез които словото е живо. „България е събрала в науката живота на много етноси. Животът изисква да сме толерантни, умни, отговорни, защото е обща съдбата ни, историята, земята и родината ни“, обясни Ерол Мехмед. „Обречени сме да живеем заедно, мирното съжителство е основна ценност на ДПС“, заяви той. „Съвременна България в името на демокрацията следва да осигури държавна подкрепа за изучаване на майчините езици“, посочи народният представител. „Всички сме наследници на едно непримиримо с несправедливостите поколение, превърнало се в пример за духовна сила“, коментира депутатът. „Един истински държавник не мрази част от народа си, омразата не може да бъде държавна политика“, обясни Ерол Мехмед. „Пожелаваме повече мъдрост, сила на духа на съвременните просветители, повече вяра в собствените сили на всички отрудени и изтерзани хора“, каза още той. \r\nБиляна ИВАНОВА", "date": "2017.11.01", "title": "Ерол Мехмед, ДПС: Словото има съдбовна роля, светли и силни личности с думи и дела издигат националното самосъзнание и превръщат България в държава на духа"}
{"url": "http://www.focus-news.net/news/2017/11/01/2452676/dobrich-namalyava-broyat-na-ranenite-grazhdani-pri-patni-proizshestviya-v-oblastta-kakto-i-na-postradalite-na-vazrast-nad-64-godini-otchitat-ot-patna-politsiya.html", "text": "Намалява броят на ранените граждани при пътни произшествия в област Добрич, както и на пострадалите на възраст над 64 години, отчетоха от рергоналната структура на от „Пътна полиция“, предаде кореспондентът на Радио „Фокус” – Варна. От началото на годината 21 души са загинали при катастрофи на пътя в региона, 136 са ранените. Това съобщи началникът на сектор „Пътна полиция“ към Областната дирекция на МВР в Добрич гл. инспектор Жулиян Минев. \r\nПри най-възрастните пострадали при пътни произшествия в областта уязвимата група са пешеходците. Превишената и несъобразена с условията на пътуване скорост остава главна причина за пътния травматизъм в Добричка област. Отчита се тревожна тенденция на увеличение на броя на децата, пострадали като участници в движението по пътищата. 2 деца са загинали, 28 са ранени от началото на годината. Повече са наложените санкции за нарушения на пътя в сравнение с миналата година – 16 240 са съставените актове и фишове, с 3 697 са нараснали наложените санкции. Националната кампания „Зима“ стартира от този месец. До 10 ноември акцент в проверките ще бъдат велосипедистите и каруците, като участници в движението по пътищата, до 20 ноември акцент ще е поведението на пешеходците, третият етап ще обхване водачите на моторни превозни средства и спазването на правилата за безопасно шофиране в зимни условия. \r\nЖулиета НИКОЛОВА", "date": "2017.11.01", "title": "Добрич: Намалява броят на ранените граждани при пътни произшествия в областта, както и на пострадалите на възраст над 64 години, отчитат от „Пътна полиция“"}
{"url": "http://www.focus-news.net/news/2017/11/01/2452677/volen-siderov-op-neka-slozhim-nachaloto-na-uchebnitsite-na-istinskata-istoriya-za-da-vazpitame-detsata-s-velichieto-na-balgarskite-buditeli.html", "text": "Ние патриотите смятаме, че играем такава роля, ако не будителска, то поне стимулираща роля. Това каза Волен Сидеров от \"Обединени патриоти\" в декларация от името на група по повод Деня на народните будители, предаде репортер на Агенция „Фокус“. Той призова да се сложи началото на учебници на истинската история, за да  се възпитат децата с величието на българските будители. Според него в учебниците трябва да се признае истинската история на България. Той поясни, че тогава българските ученици ще израснат с друго самочувствие, а няма да са смачкани и да искат веднага да отидат да учат в друга държава. „Ние сме цивилизационен народ, който е тук от хилядолетия“, каза Сидеров. „Днес трябва да кажа честит Хелоуин, драги будители. Хелоуин е един езически празник. В момента той се рекламира от всички медии. Децата знаят, че това я някакво забавление“, посочи Сидеров. \r\nДеница КИТАНОВА", "date": "2017.11.01", "title": "Волен Сидеров, ОП: Нека сложим началото на учебниците на истинската история, за да  възпитаме децата с величието на българските будители"}
{"url": "http://www.focus-news.net/news/2017/11/01/2452678/narodnite-predstaviteli-ot-bsp-za-balgariya-ot-komisiyata-po-kultura-predstavyat-programata-kulturen-chek-v-parlamenta.html", "text": "Днес, от 12:30 ч., в зала “Запад” на Народното събрание, народните представители от “БСП за България” от комисията по култура ще представят програмата “Културен чек”. Това съобщиха от пресцентъра на партията. На събитието ще присъстват популярни творци от сферата на културата.\r\nПрограмата е част от алтернативните бюджетни политики на левицата и има за цел да стимулира потреблението на продукти на български творци и културни институти от младите хора при навършване на 18-годишна възраст.\r\nИдеята за такъв подход за формиране на естетически вкус и на начин на потребление на култура от страна на младите хора не е нова. Тя е реализирана под различни форми и чрез различни средства в редица европейски страни, а в някои от тях е и законодателно уредена. \r\nВъвеждането на културния чек означава на всички български граждани, които през текущата календарна година навършват 18 години, да се предоставят финансови и организационни възможности за свободен достъп до култура, да се стимулира тяхното активно потребление на култура и да се насърчава развитието на самата култура.", "date": "2017.11.01", "title": "Народните представители от “БСП за България” от комисията по култура представят програмата “Културен чек” в парламента"}
{"url": "http://www.focus-news.net/news/2017/11/01/2452679/natsionalniyat-flag-be-izdignat-pred-prezidentskata-institutsiya-po-povod-denya-na-narodnite-buditeli.html", "text": "Националният флаг бе издигнат пред президентската институция по повод Деня на народните будители, предаде репортер на Агенция „Фокус“. \r\nТочно в 10.00 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част. \r\nСлед церемонията държавният глава ще проведе среща от 10.20 часа на „Дондуков“ 2 с ръководители на институции в областта на науката, образованието, културата и изкуството. \r\nЛюба АЛЕКСИЕВА", "date": "2017.11.01", "title": "Националният флаг бе издигнат пред президентската институция по повод Деня на народните будители"}
{"url": "http://www.focus-news.net/news/2017/11/01/2452680/n-tv-grazhdanka-na-germaniya-e-sred-postradalite-pri-teroristichniya-atentat-v-mahnatan.html", "text": "Гражданка на ФРГ е пострадала при терористичното нападение в Манхатън, Ню Йорк, предава телевизионният канал N-tv.\r\nКъм момента няма данни за състоянието й, нито данни за възрастта й. Телевизията не уточнява откъде е получила информацията - официално потвърждение от властите в Берлин няма. Тереза Герова", "date": "2017.11.01", "title": "N-tv: Гражданка на Германия е сред пострадалите при терористичния атентат в Махнатън"}
{"url": "http://www.focus-news.net/news/2017/11/01/2452681/irena-sokolova-zheni-gerb-damite-sastavlyavat-50-ot-chlenskata-masa-na-partiynata-struktura-v-oblast-shumen.html", "text": "Дамите съставляват 50% от членската маса на партийната структура в област Шумен, заемайки важна и активна роля в партията и в гражданското общество със своята дейност в различните социални сфери, както и чрез доброволчеството“, заяви на областното отчетно събрание на Жени ГЕРБ в Шумен председателят на структурата Ирена Соколова, съобщиха от пресцентъра на партията. \r\nВ своето обръщение към 120-те делегати на областното събрание тя каза още, че съсловните структури на ГЕРБ са създадени по модел на тези на ЕНП и са насочени към съответната аудитория, като с течение на времето Жени ГЕРБ, Младежки ГЕРБ, Старейшини ГЕРБ и Предприемачи ГЕРБ са създали свой собствен почерк и профил, който да предава по уникален начин политическата и управленската програмa на ГЕРБ, превръщайки се в медиатор, улесняващ комуникацията и осъществяващ обратна връзка между хората и политиците в партията. \r\n„Ние работим, за да представим нуждите на хората пред нашите лидери. Вече можем да финансираме предварително заявените належащи нужди на обществото, чрез средствата отделени за предприемачество, образование, национални и социални програми, като тези за саниране и ранното завръщане на младите майки на пазара на труда, благодарение на успешния финансов план на правителството“, каза Соколова и допълни, че в политически аспект постигнатите национални и международни успехи до сега са повод за гордост и поредно доказателство, че премиерът Борисов е безспорният европейски лидер на Западните Балкани. \r\n„Удоволствието да съм тук наистина е голямо. В Шумен бе проведена първата Академия на ЖГЕРБ, която всички помним и досега. Продължавайте да развивате този модел на активност и загриженост, който виждам. Бъдете такива, каквито сте – по-доброто лице на политиката, насочена хуманно към отделния човек“, завърши Ирена Соколова.\r\nПреди старта на събранието присъстващите се срещнаха с психолога Теодора Бояджиева, която им разясни какво всъщност е БЪРНАУТ или прегаряне и как да се справят и предпазят от него.\r\n„Жените в ГЕРБ сме се доказали като успешни ръководители, а участието ни в политиката е белег не само за европейския път, по който е тръгнал общественият живот, но и политическия“, каза Селиме Кърджалиева – член на НИС на ЖГЕРБ. \r\nОбластният клубен председател на дамската структура Галина Петкова представи работата на ЖГЕРБ на областно ниво през изминалата година и даде думата  на общинските клубни председателки, за да представят инициативите и мероприятията, които са се случили по места, показвайки многопластовото разнообразие на общинските организации в областта. \r\nОбластният координатор на ГЕРБ – Шумен и кмет на община Шумен Любомир Христов благодари на дамите за тяхната отдаденост и за множеството инициативи, които са осъществили, засягайки всяка сфера от обществено-политическия живот. „Вие не само утвърдихте марката Жени ГЕРБ, но и каузата на партия ГЕРБ“, отбеляза той. \r\nГости на отчетното събрание бяха областният управител на Шумен проф. Стефан Желев, зам.-областният управител Ширин Вели и Милена Недева, която е кмет на община Каспичан.", "date": "2017.11.01", "title": "Ирена Соколова, Жени ГЕРБ: Дамите съставляват 50% от членската маса на партийната структура в област Шумен"}
{"url": "http://www.focus-news.net/news/2017/11/01/2452682/sofiya-vavezhda-se-organizatsiya-na-dvizhenieto-za-tarzhestvena-smyana-na-pochetniya-gvardeyski-karaul-pred-prezidentstvoto.html", "text": "Въвежда се организация на движението за тържествена смяна на почетния гвардейски караул пред сградата на Администрацията на Президента на Република България. Това съобщиха от пресцентъра на Столична община. \r\nОт 09.30 часа до 12.30 часа се забранява влизането на пътни превозни средства в двете посоки по ул. „Леге” между ул. „Съборна” и пл. „Атанас Буров”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.11.01", "title": "София: Въвежда се организация на движението за тържествена смяна на почетния гвардейски караул пред Президентството"}
{"url": "http://www.focus-news.net/news/2017/11/01/2452683/yuliya-tsinzova-po-sluchay-denya-na-narodnite-buditeli-stolichna-biblioteka-obyavyava-noemvri-za-mesets-bez-globi.html", "text": "По случай Деня  на народните будители  Столична библиотека обявява ноември за месец без глоби. Това каза директорът на Столична библиотека Юлия Цинзова в интервю за Агенция „Фокус“ по повод Деня на народните будители. Тя обясни, че библиотеката ще отбележи 1 ноември с редица изложби.  „На 1-ви ноември – Ден на народните будители Столична библиотека ще представи на своите посетители и гостите на София изложба на рисунки „Моите будители“ в Детския център на Столична библиотека . Тя е предвидена за 14.00 ч. На откриването  ще бъдат обявени и наградени победителите в конкурса за рисунка „Моите будители“, в който са участвали над 110 деца от 5 до 14 години от цялата страна. Подготвили сме и изложба „Будителите днес“ в  мраморно фоайе на библиотеката.  Тя  е организирана от Столична библиотека и Ученическия парламент на Софийската гимназия по строителство, архитектура и геодезия „Христо Ботев“ и е част от проекта „Училищния вестник – гласът на младите“ , каза Цинзова. По думите й библиотеката създава фонд „Училищни вестници”, който ще бъде и част от дигиталната платформа „Сердика”.   „В изложбата са включени училищни вестници от архива на Столична библиотека до 1944 г., книга ръчно изработена от ученици от 2 СУ „Акад. Ем. Станев” в София, над 50  оригинали и копия на училищни вестници от София и други градове в България, електронни издания.  Освен тази изложба ще покажем и друга - „Велики българи в графиките на Петър Чуховски“.  В нея  са представени оригиналните графики на „Константин Философ“, „Черноризец Храбър“, „Поп Богомил“, „Иван Рилски“, „Патриарх Евтимий“, „Паисий Хилендарски“ и други.  Графиките са част от дарението от 260 творби, направено от съпругата на известния български художник проф. Петър Чуховски. Предвидили сме и документалната изложба „Йордан Йовков в снимки и документи от държавните архиви\", поясни Цинзова. Тя обясни, че изложбата представя уникални архивни материали  от ДА „Архиви“ и Регионален исторически музей – Добрич – за живота и творчеството на Йордан Йовков. По думите й в нея  са включени и част от колекциите с редки и ценни издания на Столична библиотека - първи издания на Йордан  Йовков, събраните му съчинения, издадени от издателство „Хемус“ – 1938-1946 г. \r\nДеница КИТАНОВА", "date": "2017.11.01", "title": "Юлия Цинзова: По случай Деня  на народните будители  Столична библиотека обявява ноември за месец без глоби"}
{"url": "http://www.focus-news.net/news/2017/11/01/2452684/mosv-zapochva-obshtestveno-obsazhdane-za-obyavyavaneto-na-kompleks-kaliakra-i-za-promeni-v-oshte-tri-zashtiteni-zoni.html", "text": "1 ноември 2017 г. Започва обществено обсъждане за обявяването на „Комплекс Калиакра“ и за промени в още три защитени зони. Това съобщиха от пресцентъра на Министерството на околната среда и водите (МОСВ). На интернет страница на МОСВ днес са публикувани проектозаповедите за обявяване на защитена зона „Комплекс Калиакра“ и за изменение и допълнение на заповедите, с които са обявени защитените зони „Калиакра“, “Белите скали“ и „Било“:\r\nhttp://www.moew.government.bg/bg/zapochva-obstestveno-obsujdane-za-obyavyavaneto-na-kompleks-kaliakra-i-za-promeni-v-oste-tri-zastiteni-zoni/.\r\nСпоред разпоредбите на чл. 12, ал. 1 от Закона за биологичното разнообразие (ЗБР) е изготвен проект на заповед за обявяване на защитена зона за опазване на природните местообитания и на дивата флора и фауна BG0000573 „Комплекс Калиакра”. Защитената зона е разположена в землищата на с. Тюленово, община Шабла, област Добрич, с. Камен бряг, с. Свети Никола, с. Българево, Каварна, с. Божурец, с. Топола,  община Каварна, област Добрич и Балчик, община Балчик, област Добрич.\r\nВ съответствие с изискванията на ЗБР са публикувани за обществено обсъждане и проектите на заповедите за изменение и допълнение за защитените зони BG0002051 „Калиакра”, BG0002097 „Белите скали“ и BG0002115 „Било” за опазване на дивите птици.\r\nПълният текст на всяка от проектозаповедите и съпътстващата ги информация са публикувани и са на разположение в административната сграда на Регионалната инспекция по околната среда и водите във Варна (ул. „Ян Палах“, № 4).\r\nВ едномесечен срок заинтересованите лица могат да представят на министъра на околната среда и водите мотивирани писмени становища, възражения и предложения по посочените режими в проектите на заповедите.", "date": "2017.11.01", "title": "МОСВ:  Започва обществено обсъждане за обявяването на „Комплекс Калиакра“ и за промени в още три защитени зони"}
{"url": "http://www.focus-news.net/news/2017/11/01/2452685/prezidentat-rumen-radev-prie-pochetniya-stroy-na-natsionalnata-gvardeyska-chast.html", "text": "Президентът Румен Радев прие почетния строй на Националната гвардейска част, предаде репортер на Агенция „Фокус“.\r\nТържествена смяна се прави на общо осем празника - Деня на храбростта и празник на Българската армия - 6 май, Националният празник - 3 март, 24 май – Денят на българската просвета и култура, 6 септември – Ден на Съединението; 22 септември – Ден на Независимостта; 1 ноември – Ден на народните будители; 2 юни – Ден на Ботев и загиналите за свободата на България; 12 юли – Празник на Националната гвардейска част. За първи път тържествената смяна на караула е извършена на 5 ноември 2003 г. Новите ритуали, които представя Националната гвардейска част, са свързани със съхраняването и развитието на традициите, заложени в миналото. След 1879 г. се поставя почетна стража пред важни държавни учреждения. Задължително в празнични дни, пред двореца и сградата на Народното събрание, тази разширена почетна стража е изпълнявана само от гвардейци в парадна униформа – израз на специално отношение към българската държавност.\r\nСлед церемонията държавният глава ще проведе среща от 10.20 часа на „Дондуков“ 2 с ръководители на институции в областта на науката, образованието, културата и изкуството. \r\nЛюба АЛЕКСИЕВА", "date": "2017.11.01", "title": "Президентът Румен Радев прие почетния строй на Националната гвардейска част"}
{"url": "http://www.focus-news.net/news/2017/11/01/2452686/sofiya-vavezhda-se-organizatsiya-na-dvizhenieto-za-sabitie-na-sindikatite-na-uchenite-i-raboteshtite-v-oblastta-na-naukata.html", "text": "Въвежда се организация на движението за събитие на Синдикатите на учените и работещите в областта на науката в София. Това съобщиха от пресцентъра на Столична община.\r\nДо приключване на мероприятието се забранява престоят и паркирането на пътни превозни средства, с изключение на микробусите превозващи участниците в митинг-шествието на ул. „Оборище” между ул. „Г. С. Раковски” и пл. „Св. Александър Невски”. Столична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища за горепосочените време и място.", "date": "2017.11.01", "title": "София: Въвежда се организация на движението за събитие на Синдикатите на учените и работещите в областта на науката"}
{"url": "http://www.focus-news.net/news/2017/11/01/2452687/lokalno-makedoniya-politsiyata-na-bosna-i-hertsegovina-otkri-misteriozno-izcheznaloto-kopie-na-deytanskoto-mirno-sporazumenie.html", "text": "Служители на Министерството на вътрешните работи на Република Сръбска са арестували мъж, след като в апартамента му е било открито копието от Дейтънското мирно споразумение, изчезнало мистериозно преди няколко години, пише македонското електронно издание „Локално“, като се позовава на информация от местната телевизия N1.\r\nРегионална телевизия N1 съобщава, че е арестуван Желко Кунтош, някогашен член на охраната и близък сътрудник на Драган Калинич, бивш председател на Народното събрание на Република Сръбска. Калинич, който бе и лидер на Сръбската демократическа партия, днес е съветник на президента Милорад Додик.\r\nВ дома на арестувания е открит екземпляр от договора, подписан на 21 ноември 1995 г. от тогавашния президент на Хърватия Франьо Туджман, президента на Босна и Херцеговина Алия Изетбегович и председателя на Съюзна република Югославия Слободан Милошевич.\r\nСлед церемонията по подписването през 1995 г., проведена в присъствието на лидерите на най-влиятелните западни страни, представители на Хърватия, Босна и Херцеговина и Югославия е връчен оригинален екземпляр от Дейтънското споразумение на английски език.\r\nПрез 2008 г. стана ясно, че копието на Босна и Херцеговина е изчезнало без следа. Малко по-късно и от Белград бе съобщено, че и техният екземпляр е изчезнал, с предположението, че това се е случило по време на бунта срещу Милошевич през 2000 г.Агенция „Фокус“ припомня: \r\nДейтънски мирен договор е подписан на 21 ноември 1995 г. във военновъздушната база Райт-Петърсън край Дейтън, Охайо. С него официално се поставя край на четиригодишната гражданска война в Босна и Херцеговина. Тереза Герова", "date": "2017.11.01", "title": "„Локално“ (Македония): Полицията на Босна и Херцеговина откри мистериозно изчезналото копие на Дейтънското мирно споразумение"}
{"url": "http://www.focus-news.net/news/2017/11/01/2452688/aktsenti-v-predavaneto-vsichki-v-chas.html", "text": "В днешното издание на предаването „Всички в час“ по Радио \"Фокус\" ви предлагам специално празнично интервю по случай този светъл празник, който отбелязваме днес. Интервю с министъра на образованието и науката Красимир Вълчев. За празника, за това кои са съвременните будители, за политиката на Министерството за обхват на деца, които не посещават училище и за още много други теми – в минутите до 11.00 часа. \r\nВлезте в час между 10.00 и 11.00 часа с Милослава Ангелова.", "date": "2017.11.01", "title": "Акценти в предаването „Всички в час“"}
{"url": "http://www.focus-news.net/news/2017/11/01/2452689/narodnite-predstaviteli-ot-gerb-stara-zagora-organizirat-priemni-dni-prez-noemvri.html", "text": "През ноември народните представители от ГЕРБ – Стара Загора ще проведат приемни дни за граждани в Стара Загора, Казанлък, Гурково и Братя Даскалови. Това съобщиха от пресцентъра на ПП ГЕРБ. \r\nГрафикът е следният:\r\nгр. Гурково \r\nНа 3 ноември (петък), от 17.00 ч., в НЧ „Войвода Генчо Къргов – 1920” ще се проведе среща-разговор с народния представител Емил Христов. \r\nЗаписвания и информация на тел.: 0885 700 387\r\nс. Братя Даскалови\r\nНа 6 ноември (понеделник), от 10.00 до 12.00 ч. - Радостин Танев\r\nЗаписвания и информация на тел.: 0897 585 511, или на място в клуба на партията в с. Братя Даскалови.\r\nгр. Стара Загора\r\nНа 6 ноември (понеделник), от 10:00 до 12:00 ч. – Маноил Манев \r\nНа 13 ноември (понеделник), от 10:00 до 12:00 ч. – Емил Христов\r\nЗаписвания за приемните дни и повече информация може да получите на тел. 042/ 635 197, 0885 023 919 – технически сътрудник Ивелина Андреева, или на място в офиса на партията: бул. „Митрополит Методий Кусев” № 5.\r\nгр. Казанлък\r\nНа 13 ноември (понеделник), от 10:00 до 12:00 ч.– Борис Кърчев \r\nНа 27 ноември (понеделник), от 10:00 до 12:00 ч. – Борис Кърчев\r\nЗаписвания и информация на тел. 0885 023 905 – технически сътрудник Мара Пеева или на място в офиса на партията: ул. „Климент Охридски” № 1.\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14.00 ч., в офиса на партията: бул. „Митрополит Методий Кусев” № 5. За записвания и повече информация – 042/ 635 197, 0885 023 919 – технически сътрудник Ивелина Андреева.", "date": "2017.11.01", "title": "Народните представители от ГЕРБ-Стара Загора организират приемни дни през ноември"}
{"url": "http://www.focus-news.net/news/2017/11/01/2452690/agentsiya-fokus-izlachva-na-zhivo-vav-feysbuk-obrashtenie-na-darzhavniyat-glava-rumen-radev-po-povod-denya-na-narodnite-buditeli.html", "text": "Агенция „Фокус излъчва на живо във „Фейсбук“ обръщение на държавният глава Румен Радев по повод Деня на народните будители.\r\nПресконференцията може да гледате на живо в страницата на ИА „Фокус“ във „Фейсбук“ .", "date": "2017.11.01", "title": "Агенция „Фокус излъчва на живо във „Фейсбук“ обръщение на държавният глава Румен Радев по повод Деня на народните будители"}
{"url": "http://www.focus-news.net/news/2017/11/01/2452691/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-noemvri.html", "text": "„Софийска вода” временно ще прекъсне водоснабдяването в някои части на столицата на 2 ноември 2017 г. (четвъртък), съобщиха от пресцентъра на водоснабдителното дружество. \r\nВъв връзка с монтаж на спирателен  кран  на бул. „Александър Стамболийски“ в жк. „Разсадника – Коньовица“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\n- бул. „Александър Стамболийски“ от ул. „Алеко Туранджа“ до бул. „Константин Величков“ /нечетни номера/.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ на кръстовището с ул. „Надежда“.\r\nВъв връзка с подмяна на сградно водопроводно отклонение на ул. 2 в кв. „Враждебна“, се налага спиране на водоподаването от 9:30 до 17:00 часа на клиентите на „Софийска вода”, живеещи на:\r\n- ул. 2 от ул. 61 до бул. „Ботевградско шосе“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2 пред № 29.\r\nВъв връзка с монтаж и подмяна на спирателни кранове на ул. „Пчеларска“ и на ул. „Латинка“ в с. Бистрица се налага спиране на водоподаването от 9:00 до 17:00 часа на клиентите на „Софийска вода”, живеещи в района между:\r\n- ул. „Витошко лале“, ул. „Чипровица“, ул. „Васил Левски“ и ул. „Ивайло“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Витошко лале“ на кръстовището  с ул. „Ивайло“.\r\nВъв връзка с прекъсване на сградно водопроводно отклонение на бул. „Никола Й. Вапцаров“ № 2 в Промишлена зона „Хладилника“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\n- ул. „Шиварски път“ и Тенис клуб „Малееви“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Дуков“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.01", "title": "„Софийска вода” временно ще прекъсне водоснабдяването в някои части на столицата на 2 ноември"}
{"url": "http://www.focus-news.net/news/2017/11/01/2452692/yuliya-tsinzova-stolichna-biblioteka-pokoleniya-bibliotekari-sa-sabirali-opazvali-i-razprostranyavali-knizhovnata-pamet-na-balgariya-a-sega-ya-digitalizirat.html", "text": "Поколения библиотекари са събирали, опазвали, и разпространявали книжовната памет на България,  а сега я дигитализират. Това каза директорът на Столична библиотека Юлия Цинзова в интервю за Агенция „Фокус“ по повод Деня на народните будители.  По думите й в библиотеките се съхранява книжовното наследство, паметта за книжовниците, просветителите, борците за национално освобождение, съхранили през вековете духовните ценности на нацията и нейния морал.   “Денят на народните будители е повод да си спомним, да се поучим, да се борим, да се прекланяме и да не забравяме всички светци, възрожденци, революционери, творци, посветили себе си на националната кауза. Нека на първи ноември родителите да купят книга на децата си, да ги заведат в библиотека, театър, на изложба, в музей“, каза Цинзова. Тя поясни, че библиотеката на София периодично представя и припомня на читателската си аудитория и широката културна общественост духовните послания на будителите в изложби с ръкописи, книги, архивни документи и творби.  „Показваме и творчеството на писатели, поети, учени, посветени на живота, идеите, заветите и делата им. През последните месеци показахме няколко документални изложби: за 180 години от рождението на Васил Левски, първите книжари на София, първи издания на писатели-класици, книги с автографи - на Йордан Йовков, на Иван Вазов, Пейо Яворов. Изложбите бяха посрещнати с голям интерес и посетени от ученици от столични училища“, допълни директорът на Столична библиотека. \r\nДеница КИТАНОВА", "date": "2017.11.01", "title": "Юлия Цинзова, Столична библиотека: Поколения библиотекари са събирали, опазвали, и разпространявали книжовната памет на България,  а сега я дигитализират"}
{"url": "http://www.focus-news.net/news/2017/11/01/2452693/daily-sabah-turski-tovaren-korab-plavasht-kray-bosfora-e-izcheznal-ot-radarite.html", "text": "Турски товарен кораб с 10-членен екипаж на борда изчезна от крайбрежието на разположения в близост до Истанбул град Шиле, съобщава вестник Daily Sabah.\r\nКорабът с дължина 78 метра е превозвал желязна руда от Гемлик в региона Мармара, провинция Бурса, до черноморското пристанище Ерегли в провинция Зонгулдак. \r\nСъгласно разпространената информация, бреговата охрана е стартирала операция за издирването на плавателния съд. Съобщава се, че във водите се забелязват спасителни лодки, носещи името на кораба. Първоначалните доклади са за четирима загинали. Тереза Герова", "date": "2017.11.01", "title": "Daily Sabah: Турски товарен кораб, плаващ край Босфора, е изчезнал от радарите"}
{"url": "http://www.focus-news.net/news/2017/11/01/2452694/narodniyat-predstavitel-plamen-nunev-i-ministar-nikolina-angelkova-posetiha-rusenskiya-universitet.html", "text": "Народният представител от ГЕРБ – Русе Пламен Нунев и министърът на туризма Николина Ангелкова посетиха Русенския университет, където участваха в кръгла маса на тема: „Ролята на Русенския университет за развитие на иновациите в туризма“. Това съобщиха от пресцентъра на ПП ГЕРБ. Проектите, реализирани от екипи на висшето училище – от иновативни разработки, през дигитализация на исторически артефакти до туристически инициативи с активното участие на студенти, бяха представени на дискусията с участието на депутата и министъра.\r\nПред аудиторията беше представена единната платформа с мобилно приложение I love Bulgaria, която обединява всички елементи на туристическия сектор – забележителности, места за настаняване, заведения, съпътстващи услуги и в нея са включени 100-те национални туристически обекта. Със сканиране на QR код на всеки от тях, освен информация, ще се предоставя и визуализация на 3D изображението му. Предстои в платформата за бъде интегрирана и информация от СТПД „Академик“ към Русенския университет.\r\nПо – късно министърът и ректорът на Русенския университет подписаха рамков договор за сътрудничество, в който водещ акцент е разработването и използването на съвременни технологии за визуализация на рекламата в туризма.\r\nРезултат от това партньорство ще бъде участието на русенски студенти в първия дигитален корнер на българския щанд на световното туристическо изложение WTM в Лондон през ноември. Чрез реализацията на съвместния проект на място ще бъдат създавани и предлагани на посетителите 3D сувенири за български туристически забележителности и атракции. Сред тях са дунавските крепости, Рилският манастир, Ивановските скални църкви и много други.", "date": "2017.11.01", "title": "Народният представител Пламен Нунев и министър Николина Ангелкова посетиха Русенския университет"}
{"url": "http://www.focus-news.net/news/2017/11/01/2452695/ministar-ivaylo-moskovski-firmata-na-preobarnaliya-se-avtobus-e-edna-ot-nay-proveryavanite-ima-okolo-20-akta-za-okolo-200-hil-leva.html", "text": "Фирмата на преобърналия се автобус е една от най-проверяваните, има около 20 акта за около 200 хил. лева. Това каза министърът на транспорта, информационните технологии и съобщенията Ивайло Московски по повод проверките, които се извършват на транспортно-туристическата компания „Юнион Ивкони“, чийто автобус се преобърна на автомагистрала \"Тракия\", вследствие на което пострадаха 17 души, предаде репортер на Агенция „Фокус.\r\n“Във връзка с инцидента още часове след събитието подложихме фирмата на проверка. Има нужда още от ден-два докато приключи тя, но това, което имаме като база данни, показва, че фирмата е една от най-проверяваните. Има различен тип нарушения, за които са съставени около 20 акта, които са на стойност около 200 хил. лева. Нарушенията са категоризирани в Закона за движенията по пътищата, но констатираните досега не предвиждат тежка санкция – основно са за нарушаване на транспортния план, който има да изпълнява компанията. Но не се е стигало до отнемането на лиценз“, обясни Московски.\r\nМинистърът уточни, че по данни на министерството водачът на автобуса е бил назначен съвсем скоро във фирмата – около 20 септември. „Контролът, който упражнява Автомобилна администрация, може да се раздели на две части – планови проверки на всяка една от компаниите, която се занимава с обществен транспорт, и ежедневни проверки при сигнали. Така че контролът е ежедневен“, каза още той.\r\nЦветилена СИМЕОНОВА", "date": "2017.11.01", "title": "Министър Ивайло Московски: Фирмата на преобърналия се автобус е една от най-проверяваните, има около 20 акта за около 200 хил. лева"}
{"url": "http://www.focus-news.net/news/2017/11/01/2452696/smolyan-s-izlozhba-za-rodopskite-buditeli-regionalnata-biblioteka-nikolay-vranchev-shte-otbelezhi-denya-na-narodnite-buditeli.html", "text": "Регионална библиотека „Николай Вранчев” – Смолян ще отбележи Деня на народните будители с изложба за родопските будители. Това съобщи за Радио „Фокус” – Смолян Йорданка Вълчева – зам.-директор на библиотеката. Ще бъде представена възрожденската интелигенция – учители, свещеници и книжовници в Средните Родопи. „Изложбата ще бъде открита от 14.00 часа във фоайето на библиотеката, след което ще има и презентация с  участието на ученици от смолянски училища на тема 1 ноември”, каза Вълчева.\r\nДаниела БОЙКОВА", "date": "2017.11.01", "title": "Смолян: С изложба за родопските будители Регионалната библиотека „Николай Вранчев” ще отбележи  Деня  на народните будители"}
{"url": "http://www.focus-news.net/news/2017/11/01/2452697/volen-siderov-obedineni-patrioti-votat-na-nedoverie-na-bsp-nyama-da-mine-koalitsiyata-i-parlamentarnoto-mnozinstvo-sa-stabilni.html", "text": "Вотът на недоверие на БСП няма да мине, тъй като коалицията и парламентарното мнозинство са стабилни. Това каза пред журналисти в Народното събрание председателят на ПГ на „Обединени патриоти“ Волен Сидеров по повод заявката на БСП за вот на недоверие на кабинета „Борисов 3“ за корупция, предаде репортер на Агенция „Фокус“. „Вотът на недоверие на БСП няма да мине, категорично патриотите ще бъдат на мястото си“, заяви той. „БСП не могат да се надяват на успех да съборят правителството. Тяхно право е да внасят вотове“, посочи Волен Сидеров. „Темата на вота по учебникарски казано е дясна. Корупция обикновено има, когато управляват леви управления“, обясни той. „Темите на партия като БСП, която претендира да е лява, би трябвало да бъдат доходи, трудово правни отношения, социално равенство, здравеопазване. Вместо това те избират тема, с която залагат на първичните сетива, на дразненето“, коментира депутатът. „В дискусиите по антикорупционния закон ясно се очерта, че няма ясна дефиниция за корупция и по тази причина можеш да манипулираш и да спекулираш с темата“, каза още Волен Сидеров. \r\nБиляна ИВАНОВА", "date": "2017.11.01", "title": "Волен Сидеров, „Обединени патриоти“: Вотът на недоверие на БСП няма да мине, коалицията и парламентарното мнозинство са стабилни"}
{"url": "http://www.focus-news.net/news/2017/11/01/2452698/afp-teroristichnoto-napadenie-v-manhatan-uzbekistan-predlozhi-na-sasht-sadeystvie-za-razsledvaneto.html", "text": "Президентът на Узбекистан предложи на американските власти помощ в разследването на терористичния атентат в Манхатън, Ню Йорк, след като стана ясно, че извършителят е гражданин на средноазиатската държава, предава AFP.\r\n„Узбекистан има готовност да използва всички налични сили и средства за подпомагане на разследването на терористичния атентат“, увери държавният глава Шавкат Мирзийоев. В съобщението, разпространено на официалната интернет страница на външното министерство на Узбекистан, Мирзийоев поднася съболезнования на американския си колега Доналд Тръмп.Тереза Герова", "date": "2017.11.01", "title": "AFP: Терористичното нападение в Манхатън – Узбекистан предложи на САЩ съдействие за разследването"}
{"url": "http://www.focus-news.net/news/2017/11/01/2452699/stara-zagora-nagradite-anastasiya-tosheva-i-buditel-na-stara-zagora-byaha-vracheni-na-tarzhestvena-tseremoniya-v-navecherieto-na-denya-na-narodnite-buditeli.html", "text": "Наградите „Анастасия Тошева” и „Будител на Стара Загора” бяха връчени на тържествена церемония в навечерието на Деня на народните будители в Стара Загора. Това съобщиха от пресцентъра на Община Стара Загора. В залата на Регионална библиотека „Захарий Княжески” се събраха хората на духа, учители, дейци на културата и науката. За пръв път тук бяха и млади преподаватели, поели пътя на благородната професия през тази учебна година.\r\nНа церемонията присъстваха областният управител Гергана Микова, зам.-областният управител Петя Чакърова, зам.-кметовете на община Стара Загора Иванка Сотирова и Красимира Чахова, председателят на Общинския съвет Таньо Брайков, Татяна Димитрова, директор на Регионално управление на образованието, както и доц.д-р Васил Хаджиилиев, председател на Съюза на учените в Стара Загора.\r\n„Стара Загора отличава, почита и награждава своите будители”, обяви водещата Елена Азалова.\r\nНай-напред залата аплодира 94 млади учители от детски градини и училища в Стара Загора, които сега поемат по пътя на будителите. Те получиха специални поздравителни адреси и значки от кмета на общината Живко Тодоров.\r\nКолективната награда „Анастасия Тошева” на Община Стара Загора бе присъдена на педагогическия колектив на Детска градина 68 „Патиланско царство” за високи постижения като екип, модерна материална база, ефективно използуване на иновативни технологии и съвременни методи за обучение, активна работа с родителите, както и за организираната съвместно с Общината „Патиланска Европеада”, в рамките на кампанията „Стара Загора европейски град на спорта”. Директорката Росица Димитрова благодари за наградата и пожела на младите си колеги да имат винаги усещане за сторено добро.\r\nИндивидуалната награда „Анастасия Тошева” заслужи Мариета Петрова, директор на XI основно училище „Николай Лилиев” за въвеждане на иновативни практики, работа по проекти и стимулиране на училищни изяви, за създаване на оптимизирани условия за работа на педагогическия екип. Отличената директорка пък благодари на своя екип и посвети наградата на всички тях. \r\nИванка Сотирова прочете пред присъстващите стих-апел от млад учител, в който той призовава будителите да горят с ярък плам и да събуждат с огън душите на хората, защото е настъпила дълбока нощ в тях. „Разгорете пламъка и ни дарете светлина”, иска младият поет. Зам.-кметът пък призова към отстояване на българщината, запазване чистотата на езика и отзивчивост към апела на младите.\r\nОт името на новоназначените учители отговори Мариела Драгнева от детска градина 8 „Българче”. С голямо вълнение младото момиче сподели, че учителството за нея е най-искрената и чиста професия в света и обеща да й остане винаги вярна.\r\nПредседателят на Съюза на учените в Стара Загора доц. д-р Васил Хаджиилиев обяви, че е учредена наградата „Будител на Стара Загора” и за нея има три номинации - на  академик Кирил Тодоров, учителя математик Любомир Любенов и адвоката-писател Георги Туртуриков. Решението на ръководството на дружеството е и тримата да получат наградата – статуетка, почетна грамота и картина от старозагорски художник. \r\nВ словото си Любомир Любенов, който бе представен от свой ученик, разказа за успехите на възпитаниците си по света и благодари на кмета Живко Тодоров, който преди три години му е протегнал ръка за помощ, която продължава и до днес.\r\nУчастниците в церемонията се насладиха на изпълненията на хор „Библиофония” и вокална група „Траяна глас”, като и на виртуозните изпълнения на пиано от Филип Ставров и Георги Белчев,  ученици от Музикалното училище  и носители на множество национални и международни награди.", "date": "2017.11.01", "title": "Стара Загора: Наградите „Анастасия Тошева” и „Будител на Стара Загора” бяха връчени на тържествена церемония в навечерието на Деня на народните будители"}
{"url": "http://www.focus-news.net/news/2017/11/01/2452700/prezidentat-rumen-radev-v-saznanieto-na-balgarina-buditelstvoto-srodyava-svetetsa-pisatelya-artista-daskala-revolyutsionera-i-prosvetitelya.html", "text": "В съзнанието на българина будителството сродява светеца, писателя, артиста, даскала, революционера и просветителя. Това каза в свое изявление президентът Румен Радев по повод Деня на народните будители, предаде репортер на Агенция „Фокус“. „Събрали сме се да отбележим един от най-съкровените български празници – Деня на народните будители. Днес почитаме св. Йоан Рилски – възрожденците, строителите на съвременна България и днешните българи, които със знанието, със словото, с изкуството и дързостта си продължават да отстояват българщината и да бунят духовете. Кое сродява светеца, писателя, артиста, даскала, революционера, просветителя“, запита президентът и отговори, че в съзнанието на българина – това е будителството. По думите му в други езици такава дума даже не съществува. \r\nЛюба АЛЕКСИЕВА", "date": "2017.11.01", "title": "Президентът Румен Радев: В съзнанието на българина будителството сродява светеца, писателя, артиста, даскала, революционера и просветителя"}
{"url": "http://www.focus-news.net/news/2017/11/01/2452701/vitseprezidentat-iliyana-yotova-obyavi-startiraneto-na-patriotichna-kampaniya-ot-karlovo.html", "text": ". В навечерието на 1-ви ноември вицепрезидентът на Република България Илияна Йотова бе посрещната в Карлово от кмета на община Карлово д-р Емил Кабаиванов и неговия екип. Йотова разгледа първо вилата и Щампата на най-големите дарители братята Евлогий и Христо Георгиеви, които те завещават на карловци. След това тя обяви и стартирането на патриотична кампания, която цели възстановяването на знакови архитектурни обекти. Това съобщиха от пресцентъра на Община Карлово.\r\n“Кампанията няма да бъде еднократна, а ще бъде кампания, насочена към съхраняването на българската памет, на паметта на хората, които с гордост и с право наричаме народни будители. Хората, които направиха така, че да оформят българската нация и помогнаха за възстановяването на българската държавност.” – каза кмета д-р Емил Кабаиванов на организирана пресконференция.\r\nВицепрезидентът подчерта, че е избрала точно Карлово, за да обяви новата инициатива, която се казва “Българската памет за будителите”, защото именно тук в Подбалкана е създадена българската нация и духовност. “Едно от нещата, които трябва да бъдат съхранени за идните поколения са местата, където създателите на българската история и наши духовни герои са родени, където са работили и където нещо са оставили – душата си и делата си... Тази кампания цели двата имота на братята Евлогий и Христо Георгиеви да бъдат реконструирани...” – каза още г-жа Йотова.\r\nИлияна Йотова посети също професионалната гимназия в Карлово “Братя Евлогий и Христо Георгиеви”, където взе участие в тържествена програма “Будители”, организирана от клуб “Родолюбие”. След това бе официален гост на концерт-спектакъл на СУ “Васил Левски”, посветен на 130-годишнина от създаването му.\r\nНа пресконференцията с вицепрезидента в Карлово присъстваха: народните представители Веска Ненчева и Теодора Халачева, заместник-кметовете на община Карлово – Антон Минев и Стойо Карагенски, главният архитект на община Карлово – Димитър Ахрянов, директорът на Български теоретичен лицей “Васил Левски” в гр. Кишинев, Молдова – Наталия Ярославская и директорът на българското училище “Св. Св. Кирил и Методий” в Истанбул, Турция – Невин Дадаудова.", "date": "2017.11.01", "title": "Вицепрезидентът Илияна Йотова обяви стартирането на патриотична кампания от Карлово"}
{"url": "http://www.focus-news.net/news/2017/11/01/2452702/volen-siderov-obedineni-patrioti-ne-sme-predlagali-kandidat-za-zdraven-ministar-tova-ministerstvo-e-grizha-na-gerb.html", "text": "Не сме предлагали кандидат за министър, не търсим такава квота. Това министерство е грижа на ГЕРБ, те да намерят и да излъчат човека, който е най-добър за тази позиция и смятам, че ще го направят. Това каза пред журналисти в Народното събрание председателят на ПГ на „Обединени патриоти“ Волен Сидеров по повод оставката на здравния министър проф. Николай Петров, предаде репортер на Агенция „Фокус“. „Министър Петров е много добър специалист, който наистина беше загрижен да направи нещо. В този случай няма законово нарушение, от морална и етична гледна точка прецени, че трябва да подаде оставка“, заяви той. „Бойко Борисов показа, че действа принципно. Макар и да има само съмнение, приказки и слухове, предпочита да изчисти съмненията. Това е пример за управление, в което не се правят компромиси“, посочи Волен Сидеров и допълни, че министърът трябва да бъде добър специалист и мениджър. „Нека да оставим на министър-председателят да избере. Кандидатурата ще трябва да се гласува в пленарната зала, ще изкажем мнението си“, коментира депутатът. „Системата беше грешно построена още по времето на Иван Костов, болниците бяха превърнати в търговски дружества. Медицинските услуги не са търговия, те са конституционно право и задължение на държавата“, каза още той. \r\nБиляна ИВАНОВА", "date": "2017.11.01", "title": "Волен Сидеров, „Обединени патриоти“: Не сме предлагали кандидат за здравен министър, това министерство е грижа на ГЕРБ"}
{"url": "http://www.focus-news.net/news/2017/11/01/2452703/vratsa-administrativniyat-sad-othvarli-zhalbata-na-kmeta-na-selo-galiche-tsenko-chokov-sreshtu-predsrochnoto-prekratyavane-na-sluzhebnite-mu-palnomoshtiya.html", "text": "Административен съд – Враца постанови решение по адм. дело № 713 по описа на съда за 2017 г., образувано на основание постъпила жалба от кмета на кметство с. Галиче Ценко Чоков против решение № 227/ 06.10.2017 г. на Общинска избирателна комисия (ОИК) – Бяла Слатина, с което кметските му пълномощия са предсрочно прекратени, това съобщиха от пресцентъра на съда.\r\nЖалбоподателят счита, че решението на ОИК е незаконосъобразно, тъй като превратно са тълкувани фактите и обстоятелствата при вземането му и това е довело да неправилно прилагане на материалния закон. Отправено е искане към съда да отмени оспореното решение.\r\nОтветната страна – Общинска избирателна комисия Бяла Слатина, представлявана от председателя си, оспорва жалбата и иска същата да бъде отхвърлена като неоснователна, а решението на ОИК да бъде потвърдено от съда.\r\nУчастващия в делото прокурор от Окръжна прокуратура – Враца дава заключение за неоснователност на жалбата, като заявява, че изцяло споделя изложените в решението на ОИК мотиви.\r\nВ хода на съдебния контрол за законосъобразност съдът извърши проверка на обжалваното решение на всички законови основания. От събраните по делото доказателства се установява, че решението е постановено от компетентен орган в изпълнение на дадените му в чл. 42, ал. 3 от ЗМСМА правомощия. Правилно е приложен и материалният закон, тъй като съгласно чл. 42, ал. 1, т. 10 от ЗМСМА продължителната невъзможност на кмета на кметство да изпълнява задълженията си, дори по обективни причини, се санкционира с предсрочно прекратяване на пълномощията. Точно и изцяло комисията е изпълнила дадените от съда указания за правилното тълкуване и прилагане на закона.\r\nПри така установеното съдът намира, че решение № 227/06.10.2017 г. на ОИК – Бяла Слатина, с което предсрочно са прекратени пълномощията на Кмета на Кметство с. Галиче е правилно, постановено в съответствие с материалния закон и при спазване на процесуалните правила, поради което го потвърждава, а жалбата като неоснователна оставя без уважение.\r\nРешението подлежи на обжалване пред ВАС в 7-дневен срок от обявяването му.", "date": "2017.11.01", "title": "Враца: Административният съд отхвърли жалбата на кмета на село Галиче Ценко Чоков срещу предсрочното прекратяване на служебните му пълномощия"}
{"url": "http://www.focus-news.net/news/2017/11/01/2452704/ministar-lilyana-pavlova-markata-na-balgarskoto-predsedatelstvoto-na-saveta-na-es-pokazva-che-to-e-vazhna-chast-ot-novata-istoriya-na-balgariya.html", "text": "Българското маркоиздаване се е превърнало в традиция, която отбелязва значимите български събития и личности, които остават в хрониките на историята. И се радвам, че Българското председателство влиза като важна част в новата история на България. Това каза министър Лиляна Павлова по време на валидирането на пощенска марка „Първо Българско председателство на Съвета на ЕС“, в което участие взе и министърът на транспорта, информационните технологии и съобщенията Ивайло Московски, предаде репортер на Агенция „Фокус“.\r\nТя уточни, че марката съчетава в себе си трите най-важни символа – българската шевица, българския трибагреник и българската кирилицата. „Тази марка, която валидирахме днес, ще бъда част от официалните подаръци, които България ще даде на своите официални гости. Тя има своята акционерска стойност. В ерата на дигиталната комуникация и ай ти технологиите, издаването на марка може да изглежда старомодно, но за нас тя е нещо романтично, защото всеки би се зарадвал да получи картичка с пощенска марка“, каза Павлова и обясни, е тиражът е 62 хил. броя.\r\n„Днес е прекрасен ден и се радвам, че избрахме именно него – Деня на будителите. Будителите, които ни помагат вече толкова години да съхраним книжовността си. Така че днес си пожелаваме да успеем да проведем успешно председателство, което да ни обедини и заедно да създадем бъдещето си“, каза Павлова.\r\nЦветилена СИМЕОНОВА", "date": "2017.11.01", "title": "Министър Лиляна Павлова: Марката на Българското председателството на съвета на ЕС показва, че то е важна част от новата история на България"}
{"url": "http://www.focus-news.net/news/2017/11/01/2452705/kardzhali-rachna-granata-e-otkrita-v-blizost-do-zhilishten-blok-v-kv-vazrozhdentsi.html", "text": "Ръчна граната е открита в близост до жилищен блок в кв. “Възрожденци“ в Кърджали. Сигналът за взривното устройство е подаден в 22,50 часа снощи на тел.112. Това съобщиха от ОДМВР-Кърджали. Служители на полицията са отцепили района и в зоната на безопасност е организирана непрекъсната охрана. Очаква се пристигането на сапьори за обезвреждането на боеприпаса.", "date": "2017.11.01", "title": "Кърджали: Ръчна граната е открита в близост до жилищен блок в кв. “Възрожденци“"}
{"url": "http://www.focus-news.net/news/2017/11/01/2452706/prezidentat-rumen-radev-v-demokratichni-vremena-buditelite-sa-prizvani-da-se-boryat-s-nevezhestvoto-i-konformizma-s-primirenieto-i-kicha-s-lukavata-rech-i-posredstvenostta.html", "text": "В демократични времена будителите са призвани да се борят с невежеството и конформизма, с примирението и кича, с лукавата реч и посредствеността. Това каза в свое изявление президентът Румен Радев по повод Деня на народните будители, предаде репортер на Агенция „Фокус“. „Будителят не е интелектуалец по европейски образец. Той е българска духовна категория, човек, който се разпознава по светлината, с която озарява околните. С талант, с доблест, с мъдрост и отдаденост. Будителите са мисионерите на културата, морала и свободата. Всичко това ни дава уникалната възможност днес да честваме едновременно както медвенския овчар Захари, така и космополита Славейков. Както монаси, така и революционери. За будителя никое време не е гостоприемно“, заяви държавният глава и добави, че в години на робство будителите са преследвани. Според него в демократични времена те са призвани да се борят с невежеството и конформизма, с примирението и кича, с лукавата реч и посредствеността. \r\n„Но будителите не са само хората от портретите – често това са и тихите герои на нашето съвремие. Учители в селски училища, пазители на правописа в социалните мрежи, почтени журналисти – на тях днес искам да благодаря. А на вас, днешните будители, благодаря за честта да отбележим заедно този светъл за всеки българин ден. Честит празник!“, каза още Румен Радев. \r\nЛюба АЛЕКСИЕВА", "date": "2017.11.01", "title": "Президентът Румен Радев: В демократични времена будителите са призвани да се борят с невежеството и конформизма, с примирението и кича, с лукавата реч и посредствеността"}
{"url": "http://www.focus-news.net/news/2017/11/01/2452707/yordanka-fandakova-kmet-na-sofiya-v-denya-na-narodnite-buditeli-pochitame-deloto-na-balgarskite-prosvetiteli-knizhovnitsi-revolyutsioneri-i-umove-na-vazrazhdashtiya-se-balgarski-duh.html", "text": "Днес отбелязваме един от най-светлите български празници – Денят на народните будители. Това е празник, в който почитаме делото на българските просветители, книжовници, революционери и умове на възраждащия се български дух. Това каза кметът на София Йорданка Фандъкова на официална церемония за отбелязването на Деня на народните будители пред храм „Св. Седмочисленици“, предаде репортер на Агенция „Фокус“. „Редом до подвига на героите, които с оръжие в ръка повеждат Националното освобождение стои делото на онези личности – титани в българската история, които с думи и със знание прокарват идеята за свобода и независимост, пробуждат българския дух и посяват семето на националното самосъзнание“, каза Фандъкова. По думите ѝ свободата се ражда първо в умовете на хората, а словото и идеите са това оръжие, с което те печелят битки,рушат се прегради и предразсъдъци. „В годините на националноосвободителната борба и в дните на мир се откроява фигурата на българския учител като носител на най-смелите и прогресивни идеи винаги назад във времето и днес“, посочи Фандъкова.\r\nСилвия ГЕОРГИЕВА", "date": "2017.11.01", "title": "Йорданка Фандъкова, кмет на София: В Деня на народните будители почитаме делото на българските просветители, книжовници, революционери и умове на възраждащия се български дух"}
{"url": "http://www.focus-news.net/news/2017/11/01/2452708/pregled-na-osnovnite-temi-vav-varnenskiya-pechat.html", "text": "„Камери в новите автобуси на „Градски транспорт“ ще засичат апашите“, е заглавие от първа страница в днешния брой на варненския вестник „Черно море“. 15 нови автобуса с двигатели “Евро 6” (възможно най-екологичните) пристигат във Варна, за да попълнят автопарка на „Градски транспорт“, заяви в сутрешния блок на тв „Черно море“ инж. Злати Златев, изпълнителен директор на общинския превозвач. „Имат нови екстри – централно смазване, камери. Целта е да са удобни за водачите и пътниците. Наши представители ще се запознаят с прототипа и до края на януари – началото на февруари те ще бъдат доставени“, добави той. „32-ма млади учители бяха отличени за Деня на будителите“, е друга тема в броя.  32-ма млади учители бяха отличени за Деня на народните будители във Варна. Грамотите и паричните премии бяха раздадени на церемония в навечерието на празника. Общинските отличия се присъждат за 13-и път за мотивиран и добър старт в педагогическата професия. „Директорите на училищата ще определят вида на детските помощи в натура“, допълва изданието. Директорите на училищата и детските градини ще определят вида на месечните помощи за отглеждане на дете и еднократната помощ за първокласници, когато те се предоставят в натура. Това предвиждат одобрени от правителството промени в правилника за прилагане на Закона за социално подпомагане, чрез които се правят изменения и в правилника към Закона за семейни помощи за деца. „Кризата с кадрите „Бърза помощ“ отминава“, информира изданието. След увеличението на заплатите кризата с кадрите в Центъра за спешна медицинска помощ (ЦСМП) във Варна отминава. Това съобщи за в. „Черно море“ неговият директор д-р Мая Рашева. От началото на годината 10 новозавършили млади лекари са започнали работа при нас, което не се е случвало от години, добави тя. Това е благодарение и на факта, че във Варна има Медицински университет. Криза за медицински кадри има в цялата страна, но в морския град тя не се усеща толкова остро. От 2014 г. насам заплатите при нас са се увеличили с близо 50%, каза още д-р Рашева.", "date": "2017.11.01", "title": "Преглед на основните теми във варненския печат"}
{"url": "http://www.focus-news.net/news/2017/11/01/2452709/the-slovak-spectator-slovatsi-shte-obuchavat-piloti-na-helikopteri-ot-tsyal-svyat.html", "text": "В словашкия град Кошице бе открита единствената по рода си академия за обучение на пилоти на хеликоптери, съобщава електронното издание The Slovak Spectator. \r\nТържествената церемония по откриването на тренировъчния център се състоя на летище „Кошице“ в началото на текущата седмица.Зад проекта стоят словашката компания „МСМ Груп“ и чешката фирма „Юропиън Еър Сървисис“. В момента в центъра има 16 хеликоптера, сред които и легендарният UH-60 „Блек Хоук“, произвеждан от американската корпорация „Сикорски Еъркрафт“. Плановете на Братислава са за придобиването на още три такива машини. \r\nАкадемията за обучение в Кошице ще бъде единственият оператор на този тип хеликоптери в Европа. Тя ще открие врати за бъдещи пилоти на хеликоптери през месец декември. Първите клиенти, пожелали обучение в центъра, са от САЩ. \r\n„Нашето намерение е да обучаваме 70 пилота годишно\", заяви директорът на тренировъчния център Юрай Лауш. „Ще обучаваме и чуждестранни клиенти - военни, граждански, аварийни единици - широк спектър\", допълни Лауш.\r\nМинистър-председателят Робърт Фицо, който присъства на церемонията по откриването, приветства инвестицията и подчерта важността на проекта за съживяването на производството на оръжие в Словакия. Министерството на отбраната в Братислава още не се е присъединило към проекта. От редакцията припомнят, че понастоящем Военновъздушните сили на страната се намират в процес на модернизация.Тереза Герова", "date": "2017.11.01", "title": "The Slovak Spectator: Словаци ще обучават пилоти на хеликоптери от цял свят"}
{"url": "http://www.focus-news.net/news/2017/11/01/2452710/kyustendil-120-godini-ot-rozhdenieto-na-hudozhnika-nikola-ivanov-shanata-shte-badat-otbelyazani-s-izlozhba-v-grada.html", "text": "120 години от рождението на художника Никола Иванов – Шаната ще бъдат отбелязани с изложба в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Откриването на изложбата ще бъде от 18.00 часа в художествена галерия „Владимир Димитров – Майстора”. „По традиция в Деня на народните будители галерията в Кюстендил открива изложбата „Юбиляри”. И тази година традицията се спазва и ще бъдат отбелязани 120 години от рождението на Никола Иванов – Шаната”, каза Дима Укалска. Никола Иванов е представител на кюстендилската изобразителна школа, той рисува предимно в областта на пейзажа и портрета.\r\nВенцеслав ИЛЧЕВ", "date": "2017.11.01", "title": "Кюстендил: 120 години от рождението на художника Никола Иванов – Шаната ще бъдат отбелязани с изложба в града"}
{"url": "http://www.focus-news.net/news/2017/11/01/2452711/mustafa-karadaya-dps-s-kolegite-ot-bsp-dnes-govorihme-che-tryabva-da-sednem-da-govorim-za-vota-na-nedoverie-kam-kabineta.html", "text": "С колегите от БСП днес говорихме, че трябва да седнем да говорим за вота на недоверие към кабинета. Това каза председателят на ДПС Мустафа Карадайъ пред журналисти във връзка с идеята на БСП за вот на недоверие към правителството, предаде репортер на Агенция „Фокус“. „Това е част от процеса и е най-нормално. Те имат решение на техния конгрес, ние се запознахме с него. Разговаряхме, че ще се координираме и съвсем официално ще седнем да разговаряме и да обсъдим темата и въпроса, свързан с вота на недоверие“, коментира Карадайъ. По отношение на темата на БСП за вота, Карадайъ заяви, че тепърва ще седнат и ще разговарят. „Тази тема е една от важните за страната. Виждаме от всички международни доклади, които имаме. Не само международните доклади – виждаме и властта каква оценка дава на явлението на корупция в страната. Определя ги в едни съотношения и проценти, но самият факт властта не отрича. Корупцията като явление я има във властимащите. Това един основен бич за обществото и ние много сериозно ще се занимаваме с тази тема“, заяви Карадайъ. \r\nДеница КИТАНОВА", "date": "2017.11.01", "title": "Мустафа Карадайъ, ДПС: С колегите от БСП днес говорихме, че трябва да седнем да говорим за вота на недоверие към кабинета"}
{"url": "http://www.focus-news.net/news/2017/11/01/2452712/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В сряда, 1 ноември, се очаква решението на базирания в Карлсруе Федерален конституционен съд на Германия за ареста на 19-годишен сириец, заподозрян за подготовката на терористично нападение в страната, припомня националният ежедневник Die Frankfurter Allgemeine Zeitung.\r\nОрганът трябва да се произнесе за това дали младият сириец трябва да бъде арестуван или само задържан. Твърденията на следователите срещу него са тежки – според федералния прокурор сириецът е планирал „сериозно подривно насилие“ с ислямистки фон. Съгласно разпространената по-рано информация, той е подготвял терористично нападение с експлозив. Разследването е показало, че през месец юли тази младият мъж с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката. Все още не е ясно дали той е заподозрян в членство в терористична организация. \r\nБлагодарение на действията на спецчастите на полицията и Федералната криминална служба в Германия е предотвратено извършването на „голяма терористична атака“, увери министърът на вътрешните работи на ФРГ Томас де Мезиер във вторник.\r\n*** Осем души са убити в най-кървавата терористична атака в Ню Йорк от 11 септември 2001 г. насам, така британският вестник Telegraph описа нападението в Манхатън от вторник. Изданието пише още, че атакуващият е „самотен вълк“, крещящ Аллах Акбар и използвал взет под наем пикап. Нападателят е навлязъл във велоалея в близост до мемориала, посветен на атаката срещу Световния търговски център, прегазвайки няколко души преди да стигне края на зоната и излезе отново на булеварда, където е блъснал училищен автобус. Идентифицираният като Сайфуло Саипов е излязъл от превозното средство и след кратка гонитба прострелян от полицай. По неофициална информация, той е имигрант от Узбекистан. \r\nПрезидентът на страната Доналд Тръмп обвини за атаката „Ислямска държава“, като заяви, че властите не трябва да позволят на терористите да се завърнат в САЩ, след като търпят поражения в Близкия изток. \r\nБританският премиер Тереза Мей изрази своята солидарност след атаката, като заяви, че „заедно ние ще победим тероризма“. Очевидец е съобщил за британското издание, че е чул пет изстрела и хора, бягащи наоколо. Не след дълго пристигнали екипи на полицията и линейки.\r\n*** В словашкия град Кошице бе открита единствената по рода си академия за обучение на пилоти на хеликоптери, съобщава електронното издание The Slovak Spectator. \r\nТържествената церемония по откриването на тренировъчния център се състоя на летище „Кошице“ в началото на текущата седмица.Зад проекта стоят словашката компания „МСМ Груп“ и чешката фирма „Юропиън Еър Сървисис“. В момента в центъра има 16 хеликоптера, сред които и легендарният UH-60 „Блек Хоук“, произвеждан от американската корпорация „Сикорски Еъркрафт“. Плановете на Братислава са за придобиването на още три такива машини. \r\nАкадемията за обучение в Кошице ще бъде единственият оператор на този тип хеликоптери в Европа. Тя ще открие врати за бъдещи пилоти на хеликоптери през месец декември. Първите клиенти, пожелали обучение в центъра, са от САЩ. \r\n„Нашето намерение е да обучаваме 70 пилота годишно\", заяви директорът на тренировъчния център Юрай Лауш. „Ще обучаваме и чуждестранни клиенти - военни, граждански, аварийни единици - широк спектър\", допълни Лауш.\r\nМинистър-председателят Робърт Фицо, който присъства на церемонията по откриването, приветства инвестицията и подчерта важността на проекта за съживяването на производството на оръжие в Словакия. Министерството на отбраната в Братислава още не се е присъединило към проекта. От редакцията припомнят, че понастоящем Военновъздушните сили на страната се намират в процес на модернизация.\r\n*** Източници от дипломатическите кръгове твърдят, че искането за среща с гръцкия посланик в Мадрид, отправено в понеделник от испанския министър по европейските въпроси Хорхе Толедо Албанана, е израз на желанието на иберийското кралство да сложи край на раздора, който избухна между двете държави след коментар за кризата с Каталуния, съобщава електронното издание Ekathimerini.\r\nВ неделя Гърция привика посланика на Испания в Атина Енрике Вигуера, изисквайки от него „да вземе думите си назад“, съгласно които на фона на каталунската криза Атина не подкрепя единството на страната. Съответното изявление посланикът направи в интервю за гръцки вестник. \r\nСпоред източниците на изданието, Албанана е уверил гръцкия посланик Христодулос Лазарис, че поведението на Вигуера е „напълно нерегламентирано\".\r\n***", "date": "2017.11.01", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/01/2452713/oblastniyat-upravitel-na-plovdiv-zdravko-dimitrov-dnes-izrazyavame-svoeto-preklonenie-pred-deloto-na-balgarite-hvarlili-parvite-iskri-na-znanieto-v-dalgoletniya-bezknizhen-mrak.html", "text": "По повод 1 ноември – Ден на народните будители Областният управител на Пловдив Здравко Димитров поздравява всички учители, дейци на културата, книжовници, просветители и жители на областта, съобщиха от пресцентъра на Областната администрация.\r\n„Денят на народните будители е сред най-светлите в българския календар. На този ден изразяваме своето искрено преклонение и почит пред делото на онези достойни българи, които хвърлиха първите искри на знанието и просветата в дълголетния безкнижен мрак. Споменаването на имената им ни кара да се чувстваме горди, че сме техни потомци. Нека делото на пазителите на българската духовна култура и традиции да пребъде.\r\nПожелавам на вас, чиято мисия е опазването и съхраняването на българската духовност, да  запазите жива искрата, да будите съзнанието на младите хора и да разнасяте огъня на възрожденското наследство. Честит празник на всички съвременни будители!“, се казва в поздравителния адрес на Здравко Димитров по повод Деня на народните будители.", "date": "2017.11.01", "title": "Областният управител на Пловдив Здравко Димитров: Днес изразяваме своето преклонение пред делото на българите, хвърлили първите искри на знанието в дълголетния безкнижен мрак"}
{"url": "http://www.focus-news.net/news/2017/11/01/2452714/pregled-na-osnovnite-temi-vav-velikotarnovskiya-pechat.html", "text": "„През януари стартира конкурсът за Старото военно училище“ е заглавие от областния всекидневник „Янтра Днес”. “През януари 2018 година стартира мащабният международен конкурс за проектиране на новия градски център на Велико Търново. Веднага, след като той приключи, най-добрите разработки ще бъдат подложени на широко обществено обсъждане. Гражданите на Велико Търново ще имат решаващ глас как да изглежда мястото на Старото военно училище. Така кметът Даниел Панов отговори на многобройнтие въпроси на търновци, защо теренът от 187 дка в сърцето на града е разкопан и изоставен и по него няма никакво движение.\r\n„Селските кметове скочиха: Републиканските пътища не се чистят през зимата!“ е друго заглавие от ежедневника. Проблемите около състоянието на републиканската пътна мрежа и почистването й през зимата са част от темите, които ще бъдат обсъдени на специална среща между представители на областното сдружение на селските кметове, областния управител проф. Любомира Попова и народните представители от региона, съобщи за „Янтра Днес“ кметът на Ново село Христо Христов, който оглавява сдружението.\r\n„Новият почетен доктор на ВТУ акад. Антон Дончев: Достойнството е гръбнакът на човека и народа, то държи главата изправена и челото високо“ е заглавие от трета страница на ежедневника. „Бизнесът с лешници храни семейство Георгиеви“ четем на страница четири в изданието. На страница пет е поместен материал със заглавие: „Цял тир с боклуци са събрали доброволци в храма „Свети свети Константин и Елена“. На страници шест четем „От сирийския Дамаск до Горна Оряховица – невероятната история на д-р Елиас Хаддад“.\r\nНа спортната страница на вестник „Янтра Днес“ четем “Етър“ разочарова със загуба в Пловдив“.\r\n„6000 граждани заживели на село само за година‘‘ е заглавие от първа страница на другия областен ежедневник - “Борба“. Само за последната година малко над 6 хил. души от градовете във великотърновска област са се преместили да живеят на село. Миграцията е отчетена от Териториалното статистическо бюро в старата столица и показва трайна тенденция. Най-предпочитани са близките до В. Търново села, а тенденцията за миграция от градовете към тях е от няколко години насам, но най-силна е била тази година, сочат фактите за броя на населението. През 2017 г. в Беляковец, Присово, Леденик, Шемшево, Малки чифлик и др. са направени или основно ремонтирани над 200 къщи.\r\n„Джипитата на изчезване, до 10 години ще ни лекуват само лични лекари на пенсионна възраст“ е друга тема от ежедневника. Няма млади лекари, които да запълнят оформящата се пропаст между настоящите лекари, които предстои да се пенсионират, и новото поколение медици, влизащи тепърва в здравната система. За проблема алармира д-р Христо Димитров, председател на Областната организация на общопрактикуващите лекари във Велико Търново. Той уточни, че все по-малко млади кадри специализират обща медицина и са необходими спешни мерки, за да не се стигне до ликвидиране на специалността и системата за първичната извънболнична помощ.\r\n“Академик Антон Дончев е новият почетен доктор на Великотърновския университет“, “Местни производители участват в онлайн платформа за доставка на биопродукти“, “1656 касови бележки регистрира великотърновец в лотарията на данъчните“, “Ученици посетиха Областна администрация“ и  “Такса смет и данък сгради в Свищов без промяна през 2018 година“  са други заглавия от страниците на всекидневника.\r\n“Виолетовите“ паднаха в Пловдив, играха разочароващо през втората част“, “Димитър Митов трети в европейския и републиканския шампионат по мотоциклетизъм“ и  “Медали и отлични лични постижения за плувците на “Царевец ВТУ“ в “Нова Орестиада“ са заглавията от спортната страница на изданието.", "date": "2017.11.01", "title": "Преглед на основните теми във великотърновския печат"}
{"url": "http://www.focus-news.net/news/2017/11/01/2452715/parlamentat-reshi-da-ne-se-dopuska-obshtinite-da-natrupvat-zadalzheniya-za-kapitalovi-razhodi-ako-ne-izpalnyavat-planiranite-si-prihodi.html", "text": "Народните представители приеха на второ четене промени в Закона за публичните финанси, с които не се допуска натрупването на нови задължения за капиталови разходи и/или поемането на ангажименти за капиталови разходи за сметка на приходи, ако планираните по бюджета на общината приходи не се изпълняват, предаде репортер на Агенция „Фокус“. Според промените не се допуска и увеличение на наличните по бюджета на общината към края на годината просрочени задължения спрямо отчетените към края на предходната година, ако наличните към края на предходната година такива задължения надвишават 5 на сто от отчетените разходи. \r\nБиляна ИВАНОВА", "date": "2017.11.01", "title": "Парламентът реши да не се допуска общините да натрупват задължения за капиталови разходи, ако не изпълняват планираните си приходи"}
{"url": "http://www.focus-news.net/news/2017/11/01/2452716/yambol-10-detsa-ot-sa-prieti-v-infektsioznoto-otdelenie-na-oblastnata-bolnitsa-nay-veroyatno-s-hranitelno-otravyane.html", "text": "10 деца от Ямбол са приети в Инфекциозното отделение на областната болница, най-вероятно с хранително отравяне.  Първите четири деца са приети в Спешното отделение в 16 часа на 31 октомври, останалите тази сутрин. Те са на възраст 7-8 години, от училище „Петко Р. Славейков“, и са добре, съобщи пред Радио „Фокус“ – Сливен директорът на МБАЛ „Св. Пантелеймон” д-р Панайот Диманов.\r\nДиректорът на Регионалната здравна инспекция в Ямбол д-р Лиляна Генчева допълни, че реалната бройка на децата е много по-голяма, но някои родители са отказали хоспитализация и са били прегледани при личните лекари.\r\nХраната се приготвя на място в училищния стол. Там работят 4 жени, а фирмата, която го обслужва е сливенска.В стола на обяд са се хранили 174 ученици и 11 учители. Менюто е включвало свински шницел, картофена салата и плодово мляко. Всички деца  с оплаквания са яли от това меню. Инспектори от здравната инспекция и Областната дирекция по безопасност  започват проверка в стола. Ще  бъдат взети проби от храните , ще се направят микробиологични изследвания отривки. От децата също са взети микробиорогични проби от секрет за установяване на причините.\r\nПървите резултати се очаква да бъдат готови в края на седмицата.", "date": "2017.11.01", "title": "Ямбол: 10 деца от са приети в Инфекциозното отделение на областната болница, най-вероятно с хранително отравяне"}
{"url": "http://www.focus-news.net/news/2017/11/01/2452717/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Пазарджишка Марица“ е „Таксита блокира болниците“. Коментира се, че това затруднява движението, особено пред една от болниците в областния град. На втора страница е отделено място на съдебното заседание по повод решението на ОИК-Септември за отстраняване от длъжност на кмета на село Семчиново. „Съдът умува да остане ли Пламен Темелков кмет“, пише изданието и допълва, че Административният съд в Пазарджик ще се произнесе в законовия срок. На следващата си страница вестникът коментира проблеми с входящи обаждания и отговорът на мобилни оператори, а след нея е коментирана тема, свързана с туризма. На страниците на изданието са коментирани също теми свързани с тенденции на пазара на недвижими имоти, спортни и културни прояви в региона. Поместено е и интервю с народния представител и бивш конституционен съдия Георги Марков под заглавието „Борисов ще ни управлява, докато му омръзнем“. Отделено е място и за различни интересни инициативи по повод Деня на народните будители и такива, свързани с дарителски акции.", "date": "2017.11.01", "title": "Преглед на основните теми в пазарджишкия печат"}
{"url": "http://www.focus-news.net/news/2017/11/01/2452718/ministar-krasimir-valchev-savremennite-buditeli-mozhem-da-otkriem-navsyakade-v-obshtestvoto-nay-veche-sred-uchitelite-uchenite-inovatorite.html", "text": "Съвременните будители можем да открием във всички сфери на обществения ни живот, но като че ли в най-голяма степен са сред учителите, университетските преподаватели, учените, иноваторите. Това каза в предаването „Всички в час“ на Радио „Фокус“ министърът на образованието и науката Красимир Вълчев. Той посочи, че му думата будител е натоварена с патриотичен идеал за знание и непримиримост на духа. „Денят на народните будители е един от най-значимите празници за мен, надявам се и за цялото общество. Той не е свързан толкова с чествания, колкото отдаване на почит към онези, които са събуждали знанието и стремежа за развитие на обществото. Можем да кажем, че каквото сме постигнали в историята си, то е било заради будителите. Надявам се, че паметта за всички онези велики личности ще остане жива“, заяви той. Според министъра съвременните будители са хората, от които зависи бъдещето ни като знание. „Ние неведнъж сме казвали, че добрите учители, могат да подготвят добри кадри за всички системи, включително и тази на висшето образование. Това е една верига на знанието, в началото на която стоят преподавателите в детската градина и в училище. Затова сме се концентрирали върху тях като политики“, отбеляза министър Вълчев. \r\nМилослава АНГЕЛОВА.", "date": "2017.11.01", "title": "Министър Красимир Вълчев: Съвременните будители можем да открием навсякъде в обществото, най-вече сред учителите, учените, иноваторите"}
{"url": "http://www.focus-news.net/news/2017/11/01/2452719/ministar-boil-banov-pozdravi-po-povod-1-noemvri-uchitelite-i-vazpitanitsite-na-uchilishtata-po-izkustva-i-kultura-chitalishtnite-deytsi-i-vsichki-savremenni-buditeli.html", "text": "Министърът на културата Боил Банов поздрави учителите и възпитаниците на училищата по изкуства и култура, читалищните дейци и членове на читалищни настоятелства, както и всички съвременни будители по повод днешния светъл празник 1 ноември. Това съобщиха от пресцентъра на Министерството.\r\n„Честит 1 ноември – Ден на народните будители! Обръщам се към всички Вас, за да изразя голямото си уважение към това, което правите за развитието на българското училище и на българското читалище, за усилията, които полагате за възпитаването на достойни и мъдри граждани на страната ни, за това, че увличате младите хора в необятния и красив свят на науката, изкуството и духовността.\r\nВашата хуманна и многостранна дейност, Вашият професионализъм и всеотдайност са изключително необходими днес, за да продължим мисията на първите будители, като създадем нови възможности за достъп до познание и съхраним паметта. Благодаря Ви, за това, че се стремите към развиване на творческия и иновативния потенциал у всеки един човек, че пазите българщината и вековните ни традиции и ценности, като същевременно се справяте с нарасналата отговорност за образованието и възпитанието в ерата на високите технологии. \r\nБъдете любопитни, непредубедени и пазете жив пламъка на ентусиазма!”, се казва в приветствието на министър Боил Банов.", "date": "2017.11.01", "title": "Министър Боил Банов поздрави по повод 1 ноември учителите и възпитаниците на училищата по изкуства и култура, читалищните дейци и всички съвременни будители"}
{"url": "http://www.focus-news.net/news/2017/11/01/2452720/mustafa-karadaya-dps-ostavkata-na-nikolay-petrov-bila-moralen-akt-no-sled-vlezli-v-sila-sadebni-resheniya-valeri-simeonov-vse-oshte-e-vitsepremier.html", "text": "Оставката на Николай Петров била морален акт, но след влезли в сила съдебни решения Валери Симеонов все още е вицепремиер. Това каза председателят на ДПС Мустафа Карадайъ пред журналисти, предаде репортер на Агенция „Фокус“. „Преди вота на недоверие има по-важни неща, които трябва да се случват, а и се случват. Виждаме, че има оставка на един министър – министърът на здравеопазването. От вас разбрахме, че повод за тази оставка е един одитен доклад и извършена проверка на прокуратурата, която не е установила нищо. От ГЕРБ твърдят, че тази оставка за тях е един морален акт. Морален акт при наличие на одитен доклад, извършена проверка от прокуратурата, която не е установила нищо. Тогава идва друг въпрос. От медиите получихме доста информация за оградата и каналджийството, видяхме агресия срещу възрастни хора на границата, виждаме влезли в сила съдебни решения, не одитен доклад, не е извършена проверка, която не е установила нищо, а са влезли в сила съдебни решения. Пак от вас - от медиите виждаме, че не се изпълняват. От вас от медиите виждаме съвсем скоро последните дни осъдително решение на Бургаския съд за езика на омразата. Резултатът какъв е? Вицепремиерски пост. Намирисва ли ви на двойни стандарти. Едното е било морален акт, а другото какво е? Какво означава това и какъв сигнал изпращаме към обществото?“, попита Карадайъ. По думите му двойни стандарти при всички случаи има. „Ние твърдим, че ГЕРБ е виновна за тези двойни стандарти и за толерирането на агресията, езика на омразата, омразата в действие, включително и срещу медии. Виждаме през официалния сайт на Министерски съвет заплахи към медиите. Какво повече е нужно, когато твърдят, че са морални, при наличие на тези факти, още повече днес е 1 ноември в Деня на будителите“, заяви Карадайъ. Той поясни, че никой не е задължен да бъде министър, след като личната воля е да подаде оставката, от ДПС няма какво друга да направят, освен да я подкрепят. „Важният въпрос е какво прави ГЕРБ при наличието на тези факти. Валери Симеонов днес все още е вицепремиер“, каза Карадайъ. Той попита какъв е моралът тогава на ГЕРБ. \r\nДеница КИТАНОВА", "date": "2017.11.01", "title": "Мустафа Карадайъ, ДПС: Оставката на Николай Петров била морален акт, но след влезли в сила съдебни решения Валери Симеонов все още е вицепремиер"}
{"url": "http://www.focus-news.net/news/2017/11/01/2452721/ekathimerini-ispaniya-se-opitva-da-slozhi-kray-na-diplomaticheskoto-naprezhenie-s-gartsiya-po-povod-komentar-za-katalunskata-kriza.html", "text": "Източници от дипломатическите кръгове твърдят, че искането за среща с гръцкия посланик в Мадрид, отправено в понеделник от испанския министър по европейските въпроси Хорхе Толедо Албанана, е израз на желанието на иберийското кралство да сложи край на раздора, който избухна между двете държави след коментар за кризата с Каталуния, съобщава електронното издание Ekathimerini.\r\nВ неделя Гърция привика посланика на Испания в Атина Енрике Вигуера, изисквайки от него „да вземе думите си назад“, съгласно които на фона на каталунската криза Атина не подкрепя единството на страната. Съответното изявление посланикът направи в интервю за гръцки вестник. \r\nСпоред източниците на изданието, Албанана е уверил гръцкия посланик Христодулос Лазарис, че поведението на Вигуера е „напълно нерегламентирано\".Тереза Герова", "date": "2017.11.01", "title": "Ekathimerini: Испания се опитва да сложи край на дипломатическото напрежение с Гърция по повод коментар за каталунската криза"}
{"url": "http://www.focus-news.net/news/2017/11/01/2452722/ministerstvoto-na-energetikata-startira-proverki-na-energiyni-predpriyatiya-za-gotovnostta-im-da-osiguryat-studen-rezerv.html", "text": "Със заповед на министъра на енергетиката Теменужка Петкова експерти от Министерството на енергетиката и „Електроенергийния системен оператор“ ЕАД ще проверят готовността на енергийни предприятия за осигуряване на студен резерв. Това съобщиха от пресцентъра на министерството. В периода от 1-ви до 10-ти ноември ще бъдат извършени проверки на място в централите, които имат сключен договор с ЕСО ЕАД за предоставяне на разполагаема електрическа мощност (така наречения „студен резерв“). Допълнително ще се извършат проверки и за спазване изискванията на наредбата за резерви от горива на централите, които работят с основно гориво въглища. Съгласно Закона за енергетиката топлоелектрическите централи са длъжни да поддържат резерви от горива в количество, което да гарантира надеждно и продължително производство на електроенергия. \r\nНа 2-ри ноември, четвъртък, Петкова ще провери готовността за осигуряване на „студен резерв“ в „Ей и Ес-3С Марица Изток I” ЕАД от 10 часа; в 11.30 часа енергийният министър ще извърши проверка в ТЕЦ „Марица изток 2“ ЕАД.", "date": "2017.11.01", "title": "Министерството на енергетиката стартира проверки на енергийни предприятия за готовността им да осигурят студен резерв"}
{"url": "http://www.focus-news.net/news/2017/11/01/2452723/chez-razpredelenie-balgariya-startira-proekt-za-naemane-i-obuchenie-na-bezrabotni-litsa.html", "text": "ЧЕЗ Разпределение България стартира проект за наемане и обучение на безработни лица. Това стана ясно на пресконференция на дружеството, на която Евгения Накова – директор „Човешки ресурси” в ЧЕЗ България, даде информация за стартиралия проект по разкриване на работни места за безработни хора без квалификация или хора от уязвими социални групи, предаде репортер на Агенция „Фокус”. Тя поясни, че спечеленият от дружеството проект е по Оперативна програма „Ново работно място 2015”, който се явява отлична възможност на много от работодателите в страната да отговорят на предизвикателствата, които стоят на пазара на труда. „Все по-често говорим за липсата на кадри с подходяща квалификация и умения. От дълги години ние разработваме програми и инициативи, които са насочени именно в тази сфера. Работим за изграждането на млади кадри в сектор „Енергетика”, аргументира се Накова. По думите ѝ дружеството работи в тясно партньорство и с всички професионални гимназии, които са на лицензионната територия на ЧЕЗ Разпределение. Във връзка с проекта тя обясни: „Още една възможност за повишаване на квалификацията на лица, които са решили да придобият нови знания и умения, което е тенденция в 21 век, свързана с ученето през целия живот”, обобщи директорът на Дирекция „Човешки ресурси” в ЧЕЗ България.\r\nИван ЛАЗАРОВ", "date": "2017.11.01", "title": "ЧЕЗ Разпределение България стартира проект за наемане и обучение на безработни лица"}
{"url": "http://www.focus-news.net/news/2017/11/01/2452724/ministar-krasimir-valchev-rabotim-v-posoka-obrazovatelnata-sistema-da-dade-vazmozhnost-za-realizatsiya-na-poveche-mladi-hora.html", "text": "Работим в посока образователната система да даде възможност за реализация на повече млади хора. Това каза в предаването „Всички в час“ на Радио „Фокус“ министърът на образованието и науката Красимир Вълчев. „В последните години много учители се пенсионираха, което доведе до леко понижаване на средната възраст, но това не означава, че сме решили проблема с младите преподаватели. Това е най-голямото ни предизвикателство. Заплащането е един от основните фактори, но ние трябва да облекчим работата на учителите, трябва да направим механизмите за подбор, кариерно израстване, квалификация, още по-добри, въпреки че има разработени такива“, обясни той. \r\n„Трябва да убедим още учениците, че тази професия е добра, че ние като общество ще оценим нейното значение, включително и чрез бюджета. Затова сме предвидили дори информационна кампания за студентите в професионални направления, които са свързани с придобиване на педагогическа правоспособност и сме предвидили допълнителни стипендии“, отбеляза той. Министърът коментира, че професионалните направления са определени като приоритетни – педагогика, и природо-математическите дисциплини, филологиите, професионално направление „История“, професионално направление „Биологически науки“. По думите му именно от там очакваме да дойдат бъдещите учители и са определени за приоритетни студентите.  \r\nМилослава АНГЕЛОВА.", "date": "2017.11.01", "title": "Министър Красимир Вълчев: Работим в посока образователната система да даде възможност за реализация на повече млади хора"}
{"url": "http://www.focus-news.net/news/2017/11/01/2452725/kmetat-na-sofiya-yordanka-fandakova-kam-uchitelite-individualnoto-izrastvane-na-vseki-uchenik-e-svarzano-s-vasheto-sebeotritsanie-i-lyubov.html", "text": "Индивидуалното израстване на всеки ученик е свързано с вашето себеотрицание и любов. Това каза кметът на София Йорданка Фандъкова в обръщение към учителите на официална церемония за отбелязването на Деня на народните будители пред храм „Св. Седмочисленици“, предаде репортер на Агенция „Фокус“. „Вие сте днешните будители, които ежедневно дават знания на децата ни, запалват в тях огънчето на търсенето, на съмнението, вярата, откривателството и истината. Използвам случая да ви благодаря от сърце за любовта, търпението и отговорността, с която възпитавате и обучавате нашите деца в едно нелеко време“, посочи Йорданка Фандъкова. По думите ѝ в днешно време предизвикателствата, които стоят пред българския учител са изключително много. „От учителя се изисква отлична педагогическа и професионална подготовка, умения на психолог и медиатор. Учителят е човек, който използва новите технологии, познава отлично своите ученици и умее да общува еднакво добре с тях на различни теми както в клас, така и в социалните мрежи. От сърце ви пожелавам да сте в добро здраве, да имате силите, желанието и любовта, които ви зареждат. Надявам се, че с усилията, които се полагат, трудът ви ще бъде все по-забелязан и оценен от обществото“, каза още Фандъкова. \r\nТя се обърна към децата с пожелания да вярват на своите учители и да знаят, че само знанието ги прави свободни. “Скъпи деца, всичко, което правим днес, е за вас. Радвам се, че тази прекрасна градина пред храма „Св. Седмочисленици“ е толкова пъстра днес от вашите усмивки  и костюми. Вашите таланти няма как да бъдат открити и развити без любовта и труда на вашите учители“, каза  още фандъкова. „В днешния труден ден, когато знанието идва отвсякъде, чрез социалните мрежи знайте, че не всяко знание може да бъде прието с лека ръка. Трябва да има човек, който да ни насочва и да показва и това е учителят“, добави Фандъкова.\r\nСилвия ГЕОРГИЕВА", "date": "2017.11.01", "title": "Кметът на София Йорданка Фандъкова към учителите:  Индивидуалното израстване на всеки ученик е свързано с вашето себеотрицание и любов"}
{"url": "http://www.focus-news.net/news/2017/11/01/2452726/plovdiv-advokatat-na-politsaya-ventseslav-karadzhov-obvinen-che-e-ubil-roditelite-si-poiska-deloto-da-bade-varnato-v-dosadebna-faza.html", "text": "Адвокатът на полицая Венцеслав Караджов, обвинен, че е убил родителите си, поиска от Окръжния съд делото да бъде върнато в досъдебна фаза, предаде репортер на Радио „Фокус“ – Пловдив. Според адвокат Зоя Тошкова по делото няма нито едно пряко доказателство, което да сочи Караджов за автор на деянието – обвинителният акт по делото е необоснован и има редица допуснати грешки в него, а оръжието на престъплението не е намерено. Още преди влизането си в съдебната зала полицаят Венцеслав Караджов не отказа да бъде сниман с думите: „Човек, който не е виновен, не се страхува да бъде сниман. В съдебната зала той подкрепи искането на своя адвокат. Прокурорът Стефани Черешарова каза, че обвиняемият и неговия адвокат искат да „шиканират“ наказателния процес и делото да не приключи. Когато му бе дадена думата, Караджов каза, че не е удоволствие за него да стои в ареста, че да иска да \"шиканира\" съдебния процес. В момента Окръжният съд заседава и се очаква в близките минути да излезе с решение.\r\nЦветана ТОНЧЕВА", "date": "2017.11.01", "title": "Пловдив: Адвокатът на полицая Венцеслав Караджов, обвинен, че е убил родителите си, поиска делото да бъде върнато в досъдебна фаза"}
{"url": "http://www.focus-news.net/news/2017/11/01/2452727/ministarat-na-finansite-shte-mozhe-da-udalzhi-sroka-za-pogasyavane-na-bezlihvenite-zaemi-na-obshtinite-ot-tsentralniya-byudzhet-s-oshte-edna-godina.html", "text": "Народните представители приеха на второ четене промени в Закона за публичните финанси, с които министърът на финансите може да удължава срока за възстановяване на безлихвените заеми на общините от централния бюджет с още една година, предаде репортер на Агенция „Фокус“. След това министърът на финансите може да отпусне еднократно нов заем от централния бюджет за рефинансиране на непогасения размер от заема със срок за възстановяване не по-дълъг от една година. Депутатите решиха удължаването на срока и отпускането на нов заем да се извършва въз основа на мотивирано предложение на кмета на общината и при наличие на решение на общинския съвет. Максималният размер на заема не може да надвишава размерите на общата изравнителна субсидия и целевата субсидия за капиталови разходи на съответната община, приети с годишния закон за държавния бюджет. Безлихвени заеми няма да се отпускат на общини, когато решението на общинския съвет за поемане на дълг е прието след изтичането на 39 месеца от неговото избиране. \r\nБиляна ИВАНОВА", "date": "2017.11.01", "title": "Министърът на финансите ще може да удължи срока за погасяване на безлихвените заеми на общините от централния бюджет с още една година"}
{"url": "http://www.focus-news.net/news/2017/11/01/2452728/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турски товарен кораб с 10-членен екипаж на борда изчезна от крайбрежието на разположения в близост до Истанбул град Шиле, съобщава вестник Daily Sabah.\r\nКорабът с дължина 78 метра е превозвал желязна руда от Гемлик в региона Мармара, провинция Бурса, до черноморското пристанище Ерегли в провинция Зонгулдак. \r\nСъгласно разпространената информация, бреговата охрана е стартирала операция за издирването на плавателния съд. Съобщава се, че във водите се забелязват спасителни лодки, носещи името на кораба. Първоначалните доклади са за четирима загинали.\r\n*** Служители на Министерството на вътрешните работи на Република Сръбска са арестували мъж, след като в апартамента му е било открито копието от Дейтънското мирно споразумение, изчезнало мистериозно преди няколко години, пише македонското електронно издание „Локално“, като се позовава на информация от местната телевизия N1.\r\nРегионална телевизия N1 съобщава, че е арестуван Желко Кунтош, някогашен член на охраната и близък сътрудник на Драган Калинич, бивш председател на Народното събрание на Република Сръбска. Калинич, който бе и лидер на Сръбската демократическа партия, днес е съветник на президента Милорад Додик.\r\nВ дома на арестувания е открит екземпляр от договора, подписан на 21 ноември 1995 г. от тогавашния президент на Хърватия Франьо Туджман, президента на Босна и Херцеговина Алия Изетбегович и председателя на Съюзна република Югославия Слободан Милошевич.\r\nСлед церемонията по подписването през 1995 г., проведена в присъствието на лидерите на най-влиятелните западни страни, представители на Хърватия, Босна и Херцеговина и Югославия е връчен оригинален екземпляр от Дейтънското споразумение на английски език.\r\nПрез 2008 г. стана ясно, че копието на Босна и Херцеговина е изчезнало без следа. Малко по-късно и от Белград бе съобщено, че и техният екземпляр е изчезнал, с предположението, че това се е случило по време на бунта срещу Милошевич през 2000 г.\r\nАгенция „Фокус“ припомня: \r\nДейтънски мирен договор е подписан на 21 ноември 1995 г. във военновъздушната база Райт-Петърсън край Дейтън, Охайо. С него официално се поставя край на четиригодишната гражданска война в Босна и Херцеговина.\r\n*** Източници от дипломатическите кръгове твърдят, че искането за среща с гръцкия посланик в Мадрид, отправено в понеделник от испанския министър по европейските въпроси Хорхе Толедо Албанана, е израз на желанието на иберийското кралство да сложи край на раздора, който избухна между двете държави след коментар за кризата с Каталуния, съобщава електронното издание Ekathimerini.\r\nВ неделя Гърция привика посланика на Испания в Атина Енрике Вигуера, изисквайки от него „да вземе думите си назад“, съгласно които на фона на каталунската криза Атина не подкрепя единството на страната. Съответното изявление посланикът направи в интервю за гръцки вестник. \r\nСпоред източниците на изданието, Албанана е уверил гръцкия посланик Христодулос Лазарис, че поведението на Вигуера е „напълно нерегламентирано\".\r\n***", "date": "2017.11.01", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/11/01/2452729/afp-dvama-politseyski-sluzhiteli-sa-raneni-pri-islyamistka-ataka-pred-sgradata-na-parlamenta-v-tunis.html", "text": "Двама полицейски служители са ранени при ислямистка атака, извършена от въоръжен с хладно оръжие мъж пред сградата на парламента в Тунис, предава AFP.\r\n„Салафист нападна двама полицаи с нож. Единият е ударен в челото, а другият е намушкан и е в интензивно отделение\", заяви говорителят на Министерството на вътрешните работи на северноафриканската страна, като добави, че нападателят е арестуван.Тереза Герова", "date": "2017.11.01", "title": "AFP: Двама полицейски служители са ранени при ислямистка атака пред сградата на парламента в Тунис"}
{"url": "http://www.focus-news.net/news/2017/11/01/2452730/dobrich-2-telefonni-izmami-sa-izvarsheni-v-grada.html", "text": "На 31 октомври са получени два сигнала за извършени телефонни измами в град Добрич. Това съобщиха от ОДМВР-Добрич. По данни на двете тъжителки, неизвестен извършител, представящ се за служител на МВР е поискал тяхното съдействие за залавянето на извършители на телефонни измами. При едната от телефонни измами е предадена сумата от 1 300 лева, а при другата сумата от 710 лева и 50 евро. По двата случая са образувани досъдебни производства.", "date": "2017.11.01", "title": "Добрич: 2 телефонни измами са извършени в града"}
{"url": "http://www.focus-news.net/news/2017/11/01/2452731/veliko-tarnovo-s-polagane-na-tsvetya-na-pametnitsite-na-belezhiti-grazhdani-na-svishtov-otbelyazvat-denya-na-buditelite-v-grada.html", "text": "С полагане на цветя на паметниците на бележити граждани на Свищов отбелязват Деня на будителите в града, съобщиха от Общината. Представители на учебни заведения, културни институции и неправителствени организации полагат цветя на паметниците на Алеко Константинов, Цветан Радославов, Иван Шишманов, на гроба на проф. Георги Атанасович, на гробовете на Еленка и Кирил Аврамови и Димитър Апостолов Ценов. В 17.30 часа, на паметника на Дарителите, ще се състои тържествено честване на 1 ноември – Деня на народните будители с празнично слово и полагане на цветя. Празничната програмата по повод Деня на народните будители продължава и на 6 ноември /понеделник/. От 17.00 часа, в изложбената зала на къщата музей „Алеко Константинов“ ще се проведе творческа среща с Дима Чонова по повод новата ѝ книга „Струните на тишината“. Книгата ще бъде представена от  Стефания Цанкова.", "date": "2017.11.01", "title": "Велико Търново: С полагане на цветя на паметниците на бележити граждани на Свищов отбелязват Деня на будителите в града"}
{"url": "http://www.focus-news.net/news/2017/11/01/2452732/v-ramkite-na-proekt-chez-razpredelenie-balgariya-planira-da-osiguri-rabota-i-profesionalno-obuchenie-na-14-bezrabotni-litsa.html", "text": "В рамките на проект ЧЕЗ Разпределение България планира да осигури работа и професионално обучение на 14 безработни лица. Това стана ясно по време на пресконференция на дружеството, на която подробности даде Ваня Траянова – ръководител на проекта, който ЧЕЗ Разпределение България стартира за разкриване на работни места за безработни хора без квалификация или хора от уязвими социални групи, предаде репортер на Агенция „Фокус”. „Това е третият голям проект, който ЧЕЗ печели по европейска програма и който е свързан с обучение и назначение на нови лица. Проектът се нарича „Подобряване качеството на предоставяните услуги чрез разкриването на нови работни места и предоставяне на обучение в „ЧЕЗ Разпределение България” ЕАД”. Проектът стартира на 2 май и ще продължи 16 месеца, до 2 септември 2018 г. Целта на този проект е да дадем шанс на лица, които са трайно отдалечени от пазара на труда – младежи до 29 години и лица над 54-годишна възраст. Лица, които са имали възможност да придобият квалификация, както и лица, които не могат да придобият тази квалификация.”, обясни Ваня  Траянова. По думите ѝ ще бъдат назначени общо 14 лица, които ще заемат длъжностите отчетник и ел. монтьори. „Ще бъдат в градовете София, Монтана и Враца. Градове, в които дружеството оперира и има лицензия и в които имаме недостиг на кадри”, обясни още тя. Ръководителят на проекта подчерта още, че той дава възможност на всеки, който желае, да стане член на „голямото семейство на ЧЕЗ”. „В момента сме пуснали заявки до всички бюра по труда в тези градове и за наше голямо щастие се оказа, че имаме доста заявки и кандидати – лица, които желаят да станат работещи в ЧЕЗ Разпределение. От тези 14 лица, 8 ще обучим и ще получат втора квалификационна степен по специалност „Електрически инсталации”, обясни още Ваня Траянова и подчерта, че те ще постъпят на работа в срок до 1 година, а дружеството поема задължение да ги остави на работа и след приключването на проекта, ако те са кадри, на които може да се разчита.  \r\nИван ЛАЗАРОВ", "date": "2017.11.01", "title": "В рамките на проект ЧЕЗ Разпределение България планира да осигури работа и професионално обучение на 14 безработни лица"}
{"url": "http://www.focus-news.net/news/2017/11/01/2452733/pazardzhik-obshtina-velingrad-otbelyazva-denya-na-narodnite-buditeli-kato-den-na-rodovata-ni-pamet-s-mnozhestvo-proyavi.html", "text": "Община Велинград отбелязва Деня на народните будители като „ден на родовата ни памет“ с множество прояви, съобщи за Радио „Фокус“-Пазарджик Бояна Кирилова от пресцентъра на Общината. На 1 ноември в Деня на Народните будители тържествената програмата пред възпоменателната плоча на Първото класно училище в квартал „Каменица“ включва Поклонение пред делото на народните будители и тържествена церемония по поднасяне на цветя и венци, благодарствен молебен, слово на кмета на Община Велинград и на изтъкнати учители. Участниците в тържеството ще изпълнят  и химна на Народните будители.  Събитието ще се Вечерта културните прояви продължават с тържествен концерт и творческа вечер, посветена на 90-годишнината на д-р Александър Попов. Мястото на концерта е Народно читалище „Св. Св. Кирил и Методий-1905“.\r\nСветлана ЕЛЕНКИНА", "date": "2017.11.01", "title": "Пазарджик: Община Велинград отбелязва Деня на народните будители като ден на родовата ни памет с множество прояви"}
{"url": "http://www.focus-news.net/news/2017/11/01/2452734/191-517-lv-dostignaha-sabranite-sredstva-v-kampaniyata-na-bchk-za-postradalite-ot-navodneniyata-v-burgasko.html", "text": "191 517 лв. достигнаха събраните средства в кампанията на БЧК за пострадалите от наводненията в Бургаско. Това съобщиха от пресцентъра на БЧК. \r\nДнес доброволци и служители на БЧК-Бургас предоставиха хранителни и хигиенни пакети на засегнатите от наводненията жители на село Братово и кв. \"Долно Езерово\" в община Бургас.\r\nНационалната дарителска кампания продължава. Всеки може да помогне по следните начини:\r\n-\tчрез SMS на кратък номер 1466 на цена 1 лев към всички мобилни оператори. Дарителските SMS-и за кампаниите на БЧК са освободени от ДДС;\r\n-\tна банковата сметка на БЧК: \r\nBG29UNCR70001506750406\r\nUNCRBGSF\r\nБанка: УниКредит Булбанк \r\nАдрес: ул. \"Калоян\" 3, София 1000, България; \r\n-\tчрез on-line дарения на сайта на организацията.\r\nБЧК предостави на пострадалите общини професионални изсушители на наводнените къщи, предназначени за употреба в тежки бедствени ситуации. Тяхната функция е да абсорбират водата в наводнените помещения за много кратко време. \r\n\"Благодарим на всички дарители!\", посочват още от БЧК.", "date": "2017.11.01", "title": "191 517 лв. достигнаха събраните средства в кампанията на БЧК за пострадалите от наводненията в Бургаско"}
{"url": "http://www.focus-news.net/news/2017/11/01/2452735/sofiya-ucheni-ot-ban-blokiraha-chast-ot-bul-tsar-osvoboditel-s-iskane-za-po-visoki-zaplati-i-poveche-pari-za-nauka.html", "text": "Учени от БАН излязоха на протест в столицата с искане за по-високи заплати и повече пари за наука, предаде репортер на Агенция „Фокус“. В момента затворен за движение е бул. „Цар Освободител“ от сградата на Народното събрание до ул. „Раковски“. Протестиращите са издигнали плакати: „Чуйте! Разберете! Събудете се! Без наука България е без бъдеще!“, „Време е за увеличение на заплатите ни“ и др. \r\nЛюба АЛЕКСИЕВА", "date": "2017.11.01", "title": "София: Учени от БАН блокираха част от бул. „Цар Освободител“ с искане за по-високи заплати и повече пари за наука"}
{"url": "http://www.focus-news.net/news/2017/11/01/2452736/plovdiv-s-praznichen-kontsert-na-dimitar-angelov-tsampi-i-priyateli-zavarshvat-proyavite-po-povod-denya-na-narodnite-buditeli-v-asenovgrad.html", "text": "С празничен концерт „И насън чувам музика“ на акордеонистът и композитор Димитър Ангелов-Цампи и приятели завършват проявите по повод Деня на народните будители в Асеновград. Това съобщиха за Радио „Фокус“ – Пловдив от отдел „Връзки с обществеността“ на Общината. Събитието ще се състои от 18.00 часа в НЧ „Родолюбие“. Днес композиторът и акордеонист Димитър Ангелов-Цампи от Асеновград ще отбележи своя 75-годишен творчески юбилей, като ще бъде представена и биографична книга. В концерта ще участват редица изтъкнати певци и инструменталисти, сред които Атанас и Надя Стоеви от оркестър „Канарите“, Хисарския поп, Асеновградската народна група, Цветан Банев от Русе и още много други изпълнители и състави.\r\nПразничните събития в Асеновград по повод 1 ноември започнаха още на 27 октомври с откриване на изложбата „Техниката у дома през първата половина на 20-и век” в Историческия музей. Програмата продължи на 30 октомври с откриване на гостуващата изложба „Пътуване из света на Йордан Йовков” на дом-паметник  „Йордан Йовков” в град Добрич и с музикален спектакъл за певеца Емил Димитров, озаглавен „Емил – изповед пред олтара на живота с историята и песните му”. На 31 октомври в Градската библиотека се излъчи документалния филм „От Кремона до Кремона“ за асеновградчаните Ева и Христо Маринови, които работят като лютиери в Италия и изработват цигулки за световноизвестни изпълнители.\r\nТони МИХАЙЛОВ", "date": "2017.11.01", "title": "Пловдив: С празничен концерт на Димитър Ангелов-Цампи и приятели завършват проявите по повод Деня на народните будители в Асеновград"}
{"url": "http://www.focus-news.net/news/2017/11/01/2452737/yanka-takeva-sbu-v-tova-razmirno-vreme-na-voyni-terorizam-nasilie-i-agresiya-imame-nuzhda-ot-poveche-svoboda-na-misalta-mir-vyara-i-duhovnost.html", "text": "В това размирно време на войни, тероризъм, насилие, агресия и стрес имаме нужда от повече свобода на мисълта, от мир, вяра и духовност. Това каза председателят на Синдиката на българските учители Янка Такева на официална церемония за отбелязването на Деня на народните будители пред храм „Св. Седмочисленици“, предаде репортер на Агенция „Фокус“. Янка Такева заяви, че няма друга държава в света, която да празнува 1 ноември – Ден на народните будители. „Имаме такъв празник, защото децата на България са най-добрите, най-умните и затова те имат нужда от такива народни будители като днешните учители, който да ги водят по пътя на знанието. Не може да бъде успешен нито един ученик, млад човек или дете, ако го няма учителя – народният будител до него“, каза още Такева. Тя поздрави учителите, като определи 1 ноември като най-родолюбивия и патриотичен празник. „Ако се върнем назад във времето, сигурно всеки от нас ще каже „кога ли българският народ не е имал нужда от духовно възвисяване“. Днес ние всички имаме тази нужда и подкрепа да си спомним завета на нашите будители, защото и днес в това размирно време на войни, тероризъм, насилие, агресия и стрес имаме нужда от повече свобода на мисълта, от мир, вяра и духовност. Не напразно избрахме мястото пред храма „Св. Седмочисленици“ за този празник. Това е мястото, което свързва знанието с духовността и вярата“, каза още Янка Такева. По думите ѝ на това място се намира единственият построен от Синдиката на българските учители и Столична община паметник на учителите – народни будители.\r\nСилвия ГЕОРГИЕВА", "date": "2017.11.01", "title": "Янка Такева, СБУ: В това размирно време на войни, тероризъм, насилие и агресия имаме нужда от повече свобода на мисълта, мир, вяра и духовност"}
{"url": "http://www.focus-news.net/news/2017/11/01/2452738/plovdiv-okrazhniyat-sad-dade-hod-na-deloto-sreshtu-politsaya-ventseslav-karadzhov-obvinen-v-ubiystvoto-na-roditelite-si.html", "text": "Пловдивският окръжен съд даде ход на делото срещу полицая Венцеслав Караджов, обвинен в убийството на родителите си, предаде репортер на Радио „Фокус“ – Пловдив. Съдът прецени, че са необосновани възраженията на защитата му, че не са имали време да се запознаят с материалите по делото, както и тези срещу законосъобразността на обвинителния акт. Затова съдът остави без уважение възраженията на защитата делото да се върне в досъдебна фаза. Съдът пристъпи към снемане на самоличността на подсъдимия. Адвокат Тошкова продължи с възражения по обективността на процеса, като поиска пълно съдебно разглеждане на делото, а не то да премине по съкратена процедура.\r\nПрокурор Черешарова поиска по делото да бъде назначен резервен съдебен заседател,  а адвокат Зоя Тошкова каза,  че не възразява и дори поиска  резервен съдия, ако може. Съдът не уважи тези искания.\r\nЦветана ТОНЧЕВА", "date": "2017.11.01", "title": "Пловдив: Окръжният съд даде ход на делото срещу полицая Венцеслав Караджов, обвинен в убийството на родителите си"}
{"url": "http://www.focus-news.net/news/2017/11/01/2452739/parlamentat-prie-okonchatelni-promeni-v-zakona-za-publichnite-finansi-definirashti-vzaimootnosheniyata-na-obshtinskite-byudzheti-s-darzhavniya-byudzhet.html", "text": "Народните представители приеха окончателни промени в Закона за публичните финанси, предаде репортер на Агенция „Фокус“. Промените са внесени от Министерски съвет и бяха приети на първо четене на 13 октомври. Законът ясно дефинира бюджетните взаимоотношения на общинските бюджети е с държавния бюджет. Парламентът реши да не се допуска общините да натрупват задължения за капиталови разходи ако не изпълняват планираните си приходи. С промените министърът на финансите ще може да удължи срока за погасяване на безлихвените заеми на общините от централния бюджет с още една година. Ще може и да отпусне еднократно нов заем от централния бюджет за рефинансиране на непогасения размер от заема със срок за възстановяване не по-дълъг от една година. Удължаването на срока и отпускането на нов заем да се извършва въз основа на мотивирано предложение на кмета на общината и при наличие на решение на общинския съвет. \r\nВ дебата по промените секретарят на ПГ на „БСП за България“ Георги Търновалийски посочи: „Днес управляващите правят нова промяна и предложение в текстовете на Закона за публичните финанси, с неясни мотиви, неясно защо“. „Ще продължим с атакуването на правенето на бюджет и промяната му зад гърба на Народното събрание в Конституционния съд“, заяви депутатът.   \r\nПредседателят на Бюджетна комисия и депутат от ГЕРБ Менда Стоянова заяви: „Може би голяма част от вас са останали с впечатление, че даваме право на Министерски съвет със свои постановления да пререшава закона, който е гласуван от Народното събрание. Той да преразпределя излишъци, допълнителни приходи, на който пожелае, в случая – общините. Искам да ви уверя, че това не е така“, \r\nБиляна ИВАНОВА", "date": "2017.11.01", "title": "Парламентът прие окончателни промени в Закона за публичните финанси, дефиниращи взаимоотношенията на общинските бюджети с държавния бюджет"}
{"url": "http://www.focus-news.net/news/2017/11/01/2452740/tashkena-kolcheva-advokat-vse-oshte-nyama-data-na-deloto-sreshtu-ivan-evstatiev-na-po-gorna-instantsiya-koeto-na-praktika-e-lishavane-ot-pravosadie.html", "text": "След 5 месеца и 21 дни, вече има мотиви към присъдата срещу бившия кмет на община Стрелча Иван Евстатиев, каза за Радио „Фокус“ – Пазарджик адвокат Ташкена Колчева. Тя уточни, че присъдата е на Районен съд-Пловдив и е за 6 години затвор за бившия кмет на Стрелча, който бе обвинен за изнасилване на 16-годишно момиче. Тя бе произнесена на 2 май 2017 година. „Все още обаче няма дата за делото на по-горна инстанция – Окръжен съд – Пловдив. След извършена проверка от Инспектората към Висшия съдебен съвет бяха констатирани нарушения и забавяне на мотивите, но тъй като нарушението е за първи път, няма да се търси отговорност на съдията“, коментира Колчева. Тя уточни, че освен, че няма дата на съдебното заседание на по-горна инстанция, поисканото изменение на мярката за неотклонение на Евстатиев е гледано също със закъснение. „Мярката бе потвърдена, а именно задържане под стража. Веднага това определение бе обжалвано, но  все още не е насрочено заседание на въззивна инстанция и по нея“, каза също Колчева. Тя коментира също, че това на практика е лишаване от право на правосъдие, но трябва да се изчерпат всички средства в държавата, за да се отнесе случая към Европейския съд по правата на човека в Страсбург.\r\nВаня НИКОЛОВА", "date": "2017.11.01", "title": "Ташкена Колчева, адвокат: Все още няма дата на делото срещу Иван Евстатиев на по-горна инстанция, което на практика е лишаване от правосъдие"}
{"url": "http://www.focus-news.net/news/2017/11/01/2452741/plovdiv-72-godishna-zhena-e-zaginala-pri-pozhar-v-doma-y-v-kvartal-izgrev.html", "text": "72-годишна жена е загинала при пожар в дома й в пловдивския квартал „Изгрев“. Това каза за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“. Сигналът за пожар на ул. „Глог“ №10 е получен в 19.16 часа вчера. Три пожарни автомобила са били изпратени на адреса. Пожарникарите установили, че вследствие на вдишване на токсични газове, отделени при пожара, е загинала 72-годишна жена. В резултат на възникналите пламъци са нанесени щети по стени, мебели, бяла и черна техника, както и по домакинско имущество. Причините за пожара се установяват от служители на Шесто районно полицейско управление в Пловдив.\r\nТони МИХАЙЛОВ", "date": "2017.11.01", "title": "Пловдив: 72-годишна жена е загинала при пожар в дома й в квартал „Изгрев“"}
{"url": "http://www.focus-news.net/news/2017/11/01/2452742/shumen-dvama-dushi-sa-v-bolnitsa-sled-katastrofa-na-patya-mezhdu-kompleks-peti-kilometar-na-glaven-pat-ruse-varna-i-vhoda-na-shumen.html", "text": "В 10:45 часа в оперативната дежурна част на ОДМВР Шумен е получен сигнал, че на пътя между комплекс „Пети километър” на главен път Русе – Варна и входа на град Шумен е станал пътен инцидент. Това съобщиха от ОДМВР-Шумен. На място е изпратен екип на сектор „Пътна полиция”. По първоначални данни товарен автомобил „Форд”, с търговищка регистрация, управляван от 53-годишен мъж се е ударил в движещ се пред него в посока Шумен влекач „Волво” с прикачено ремарке, с добричка регистрация, управляван от 48-годишен мъж. В МБАЛ-Шумен са откарани за преглед – водачът и 47-годишен мъж, които са пътували в товарния автомобил „Форд”. Двамата водачи са изпробвани с техническо средство, като не е отчетено наличие на алкохол. Движението в района инцидента се регулира от служители на сектор „Пътна полиция”.", "date": "2017.11.01", "title": "Шумен: Двама души са в болница след катастрофа на пътя между комплекс „Пети километър” на главен път Русе – Варна и входа на Шумен"}
{"url": "http://www.focus-news.net/news/2017/11/01/2452743/ek-evropeyskata-komisiya-i-svetovnata-banka-organizirat-diskusiya-v-gabrovo-na-2-noemvri-2017-g.html", "text": "Специфичните за България препоръки в рамките на Европейския семестър за координиране на икономическите политики ще бъдат представени на дискусия в Габрово по инициатива на Представителството на Европейската комисия, се казва в съобщение от пресслужбата на ЕК.\r\nПостоянното  представителство на Световната банка ще анонсира своя Доклад за жилищния сектор в страната, озаглавен „Покрив над главата“. \r\nСъбитието ще бъде открито от кмета на община Габрово Таня Христова, заместник-министъра на регионалното развитие и благоустройството Малина Крумова, ръководителя на Представителство на Европейската комисия в България Огнян Златев и постоянния представител на Световната банка за България Тони Томпсън. \r\nСпецифичните препоръки за България ще представи Марина Кирова, съветник Икономическо управление и Европейски семестър в Представителството на Комисията в София. \r\nПредставянето на Доклада за жилищния сектор ще направи Ашна Матема, старши специалист по градско развитие в Световната банка. \r\nПрезентациите ще бъдат последвани от дискусия, по време на която ще имате възможност да зададете своите въпроси. \r\nСъбитието започва от 09:30ч. на 2 ноември (четвъртък) в Ритуалната зала на Община Габрово.", "date": "2017.11.01", "title": "EK: Европейската комисия и Световната банка организират дискусия в Габрово на 2 ноември 2017 г."}
{"url": "http://www.focus-news.net/news/2017/11/01/2452744/dobrich-obshtinata-organizira-praznichna-programa-sas-sabitiya-posveteni-na-denya-na-narodnite-buditeli.html", "text": "Община Добрич организира празнична програма със събития, посветени на Деня на народните будители, предаде кореспондентът на Радио „Фокус” – Варна. Празничният ден в Добрич започна с тържествен водосвет, отслужен от добрички духовници в храм „Света Троица“. По традиция малко по-късно бяха положени цветя на Паметната плоча на Първото взаимно училище в Добрич. През целия ден ще бъдат поднасяни цветя на паметниците и паметните плочи на народните будители – книжовници, учители, културни дейци и просветители. \r\nКулминацията на програмата е тържеството в Огледална зала „Нели Божкова“, където на официална церемония бяха връчени годишните награди „Добрич“ в областта на културата и науката. Тази година индивидуалната награда е присъдена на Елена Карабельова, вокален педагог на Студио за поп-рок певци „Сарандев“ при Общински младежки център „Захари Стоянов“, наградата за млад творец е за Александър Петров, ученик в 9 клас на ЕГ „Гео Милев“, автор на стихосбирката „Следобедна усмивка“, носител на награди от национални литературни конкурси и много отличия от конкурси за поп-пеене. Колективна награда не се присъжда. Грамоти за принос в науката и в духовното развитие на град Добрич: гл. ас. д-р инж. Красимира Загорова - преподавател в Добруджански технологичен колеж и в Технически университет град Варна; проф. д.н Димитър Дойнов Генчев -  Добруджански земеделски институт – Генерал Тошево; доц. д-р Цветолин Недков – главен уредник в Регионален исторически музей – Добрич, автор на приносни изследвания за историята на Добруджа; проф. д.м.н д-р Енчо Калчев – един от най-авторитетните хирурзи в страната с принос за развитието на здравеопазването в Община Добрич и учен с изключителни постижения; Атанас Генчев – музикант и основател на ПФА „Добруджа“, диригент на Смесен хор „Лира“ при Дом за стари хора – Добрич; Атанас Стоянов – управител на Издателство „Матадор 74”; Венцислав Рачев - преподавател по български език и литература в СУ „Св. Климент Охридски”, поет; Колеж – Добрич към Шуменски университет „Епископ Константин Преславски“ - утвърден център за подготовка на висококвалифицирани специалисти за Североизточна България в различни области на висшето образование; Екип от специалисти на Регионален исторически музей – Добрич - за  изключителен принос в националните чествания, посветени на войните от началото на ХХ век; Клуб за творческо писане „Литературна къща“ – Добрич с ръководител Генка Петрова - за високи постижения и награди от национални литературни конкурси, за активно участие в културния живот на Добрич; Екип на сп. „Антимовски хан“ – за осъществени  културни събития, които определят визията на Добрич като културен център; Смесен хор „Лира“ при Дом за стари хора – Добрич с диригент Атанас Генчев - музикална формация, която скоро ще чества своята 10-та годишнина, с много участия и награди от регионални и национални фестивали и конкурси; Народно читалище „Романо дром – 2002 г.“ с Марияна Георгиева – секретар – за изключително ползотворна дейност в областта на културата и образованието и в осмисляне на свободното време на деца и младежи от Добрич и региона, за успешна работа за интеграция на ромските деца и младежи; Представителен фолклорен ансамбъл „Добротица“ при Общински младежки център – Добрич с главен художествен ръководител и хореограф Александър Александров – за високи награди и признания от фестивали и конкурси. Празничен музикален поздрав поднесоха Мартин Зайранов – цигулка, Александър Зайранов – цигулка и Звезделина Тодорова - роял.    \r\nЖулиета НИКОЛОВА", "date": "2017.11.01", "title": "Добрич: Общината организира празнична програма със събития, посветени на Деня на народните будители"}
{"url": "http://www.focus-news.net/news/2017/11/01/2452745/afp-obshto-29-tsivilni-grazhdani-sa-zaginali-pri-vazdushen-udar-v-severnata-chast-na-yemen.html", "text": "В резултат на въздушни удари, нанесени в северната част на Йемен в сряда, са загинали 29 души, а 17 други са ранени, предава AFP. Свързаната с шиитските бунтовници информационна агенция Saba обвини за бомбардировките регионалната коалиция, водена от Саудитска Арабия. \r\nДруга информация към момента не се съобщава.. Тереза Герова", "date": "2017.11.01", "title": "AFP: Общо 29 цивилни граждани са загинали при въздушен удар в северната част на Йемен"}
{"url": "http://www.focus-news.net/news/2017/11/01/2452746/burgas-otkrito-e-tyalo-v-mandrenskoto-ezero-kray-selo-dimchevo.html", "text": "Преди около час е открито женско тяло в Мандренското езеро край бургаското село Димчево. Това съобщиха за Агенция „Фокус“ от ОДМВР -Бургас. \"Ще изчакаме официалното разпознаване, за да потвърдим, че се касае за изчезналата 67-годишна Стоянка Димитрова от село Черни връх, която издирваме 6-ти ден\", уточниха от ОДМВР-Бургас.", "date": "2017.11.01", "title": "Бургас: Открито е тяло в Мандренското езеро край село Димчево"}
{"url": "http://www.focus-news.net/news/2017/11/01/2452747/evgeniya-nakova-chez-investitsiite-v-razvitieto-i-kvalifikatsiyata-na-horata-sa-nay-vazhniyat-ni-sotsialen-kapital.html", "text": "Инвестициите в развитието и квалификацията на хората са най-важният ни социален капитал. Това заяви на пресконференция, Евгения Накова – директор „Човешки ресурси” в ЧЕЗ България, на която бе дадена информация за стартиралия проект по разкриване на работни места за безработни хора без квалификация или хора от уязвими социални групи, предаде репортер на Агенция „Фокус”. Евгения Накова поясни, че първоначалния подбор на участниците ще се извърши от бюрата по труда, на които дружеството предварително е задало критерии, на които трябва да отговарят кандидатите. „Те ще ни предоставят лица, които отговарят на тези условия – над 54 години, до 29 години, които имат средно образование. Честно казано ще поканим всички лица, които са подали заявка в бюрата по труда. В момента имаме по 5-6 кандидатури за всяко едно място. Така че, след като бъдат поканени, ще се направи интервю с тях и ще бъдат избрани лица, които са подходящи за работа в компанията”, обясни директорът на Дирекция „Човешки ресурси”. По думите ѝ на всички участници в проекта ще бъдат сертифицирани.\r\nЕвгения Накова подчерта, че дружеството изпитва затруднения с набавянето на професионални кадри най-вече в Северозападна България, а причината за това е обезлюдяването на този район, както и фактът, че хората с добра квалификация търсят реализация извън страната. „В София, тъй като територията и съоръженията, които обслужваме са най-многобройни, винаги имаме нужда от допълнителни хора и служители, които да извършват всички дейности, свързани с поддръжка и ремонт на електроразпределителната мрежa\", допълни още тя.\r\nИван ЛАЗАРОВ", "date": "2017.11.01", "title": "Евгения Накова, ЧЕЗ: Инвестициите в развитието и квалификацията на хората са най-важният ни социален капитал"}
{"url": "http://www.focus-news.net/news/2017/11/01/2452748/parlamentat-othvarli-predlozhenieto-na-bsp-za-ohrana-na-patsientite-i-personala-v-lechebnite-zavedeniya.html", "text": "Парламентът отхвърли предложените от ПГ на БСП промени в Закона за лечебните заведения, с които се въвеждат правила за охрана на пациентите и персонала, предаде репортер на Агенция „Фокус“. Предложенията бяха отхвърлени с 72 гласа „за“, 44 „против“ и 56 „въздържал се“. Според опозицията лечебните заведения трябва да осигурят охраната при условия, определени от министрите на здравеопазването и вътрешните работи. Промените са отхвърлени и от Комисиите по здравеопазване и по вътрешна сигурност и обществен ред. \r\nБиляна ИВАНОВА", "date": "2017.11.01", "title": "Парламентът отхвърли предложението на БСП за охрана на пациентите и персонала в лечебните заведения"}
{"url": "http://www.focus-news.net/news/2017/11/01/2452749/aneliya-dimitrova-zam-kmet-na-svishtov-dnes-se-preklanyame-pred-onezi-koito-uspyaha-da-prenesat-plamaka-na-balgarskiya-natsionalen-duh-prez-vekovete.html", "text": "Днес, на 1-ви ноември, се прекланяме пред онези, които успяха да пренесат мъждукащия пламък на българския национален дух през вековете. С тези думи зам.-кметът на Община Свищов Анелия Димитрова честити чрез ефира на Радио „Фокус“ – Велико Търново днешния празник на всички дейци на образованието и културата у нас. Тя припомни, че всеки един народ има велики празници, но само българският чества Денят на своите будители. \r\n„Няма народ като нашия, в чиято история словото, духовността и писмеността да са имали такава съдбовна роля. Първи ноември е ден от вечния календар на България. Той е част от нашия дух, от нашата национална идентичност, от стремежът ни към знания и просвещение. Първи ноември е денят , в който България се прекланя пред великия благослов на своите будители , пред ония достойни нейни синове, които изковаха от словото най-мощното оръжие и превърнаха спомените от славното минало на отечеството в идеал и съдба за цял един народ. На този ден всички българи отдаваме почит на създателите и пазителите на българската духовност“, допълни Анелия Димитрова. Освен това подчерта и, че най-истинските български празници са онези, в които се обръщаме към нашата духовност.  „\r\nИскам да честитя този празник на българските учители, които преодолявайки не малко трудности с достойнство и възрожденски плам съхраняват националния дух сред младото поколение. Уважаеми учители, поздравявам Ви с Денят на народните будители. Ваша е мисията да опазите и съхраните съхраните българската духовност. Да , пътят на познанието бавен и труден, но не забравяйте , че „капката камък дълбае“. Нека помним и тачим богатото културно-историческо наследство, което имаме като нация. Пожелавам Ви да носите в сърцата възрожденския дух на знанието и творчеството, да бъдете достойни и пълноценни радетели на българската духовност“, обърна се още към преподавателите Анелия Димитрова.\r\nЛуиза ТРАНЧЕВА", "date": "2017.11.01", "title": "Анелия Димитрова, зам.-кмет на Свищов: Днес се прекланяме пред онези, които успяха да пренесат пламъка на българския национален дух през вековете"}
{"url": "http://www.focus-news.net/news/2017/11/01/2452750/sofiya-konferentsiya-na-tema-tsennosti-strukturi-i-institutsii-v-balgariya-10-godini-sled-prisaedinyavaneto-kam-es-shte-se-provede-na-1-dekemvri.html", "text": "За пета поредна година Институтът за изследване на обществата и знанието при БАН, в сътрудничество с Бюрото на Фондация „Конрад Аденауер“ в София, организира научна конференция, за приноса на социалните науки при решаването на важни обществени и социални проблеми, свързани с развитието на българското общество. Тазгодишната конференция е на тема „Ценности, структури и институции в България – 10 години след присъединяването към ЕС“, съобщават организаторите.\r\nВ рамките на форума ще бъдат представени резултатите от актуални изследвания на Института, както и на други академични институции от страната и от чужбина. Като лектори и участници в дискусиите са поканени представители на гражданския сектор, учени и експерти от практиката от Германия, Македония и България. Ще присъстват също депутати и представители на правителството и бизнеса, които ще обсъдят цялостния напредък и поуките, извлечени след присъединяването на България към ЕС, в области като социално разслоение, икономическо развитие и солидарност, политически ред и състояние на институциите, прозрачност и отчетност на институциите и на политическите процеси, както и перспективите пред страната в утрешния Европейски съюз.\r\nСъбитието ще се проведе в София на 01.12.2017 г. от 09:00 до 13:00 часа в зала „Перла“ в хотел Даунтаун.", "date": "2017.11.01", "title": "София: Конференция на тема „Ценности, структури и институции в България – 10 години след присъединяването към ЕС“ ще се проведе на 1 декември"}
{"url": "http://www.focus-news.net/news/2017/11/01/2452751/kyustendil-kmetat-petar-paunov-prisastva-na-tarzhestvoto-za-otkrivaneto-na-remontiranata-sgrada-na-detska-gradina-slaveyche.html", "text": "Кметът Петър Паунов присъства на тържеството по повод откриването на ремонтираната сграда на Детска градина „Славейче” в Кюстендил, предаде репортер на Радио „Фокус” – Кюстендил. Сред гостите на тържеството бяха и зам.-кметовете Светослав Василев и Росица Плачкова, директорът на Дирекция „Култура и духовно развитие” към Община Кюстендил Нели Петкова, представители на Регионално управление на образованието, директори на детски градини в общината. \r\nТържеството започна с водосвет за здраве, след което продължи с музикално-поетична програма, изнесена от възпитаниците на детската градина. „В тази сграда сме от 2013 година и още с постъпването тук бяхме с надеждата и с мечтите тя да бъде ремонтирана, това най-после се случи и сме изключително благодарни. Решихме, че в Деня на будителите да съчетаем и нашия празник с него”, каза Соня Сотирова, директор на Детска градина „Славейче”.\r\nВенцеслав ИЛЧЕВ", "date": "2017.11.01", "title": "Кюстендил: Кметът Петър Паунов присъства на тържеството за откриването на ремонтираната сграда на Детска градина „Славейче”"}
{"url": "http://www.focus-news.net/news/2017/11/01/2452752/faz-karles-puchdemon-shte-se-zavarne-v-ispaniya-samo-ako-madrid-poiska-ekstradiraneto-mu.html", "text": "Отстраненият от власт председател на Женералитата на Каталуния Карлес Пучдемон няма да се завърне в Испания, въпреки че бе призован от Мадрид да се яви пред съда тази седмица, пише германският ежедневник Die Frankfurter Allgemeine Zeitung.\r\nХоландският телевизионен канал NOS цитира белгийския адвокат на бившия каталунски лидер, който твърди, че Пучдемон има сериозни опасения за това, че в Испания няма да бъде организиран справедлив процес срещу него. Това означава, че връщането на Пучдемон в Испания ще бъде възможно, само в случай че властите в Мадрид поискат екстрадирането му. Агенция „Фокус“ припомня:\r\nВъв вторник, 31 октомври, отстраненият Карлес Пучдемон даде пресконференция в белгийската столица, в рамките на която увери, че няма да поиска убежище в Белгия, където пристигна в деня, в който властите на Испания му повдигнаха обвинения за иницииране на бунт и злоупотреба с власт. За връщането си в Испания Пучдемон поиска от испанските власти да му дадат „гаранции\" за справедлив процес.\r\nСамо ден по-рано белгийският министър по въпросите на убежището и миграцията Тео Франкен направи спорни изявления, които оставиха впечатления, че е възможно предоставянето на убежище на Пучдемон. По-късно белгийският министър-председател Шарл Мишел отхвърли тази възможност, но кутията на Пандора вече бе отворена. Последва коментар от друго белгийско официално лице, според което за предоставяне на закрила на европейски гражданин трябва да има „сериозни признаци на преследване“. Случаят с отстранения от власт каталунски лидер е точно такъв.Тереза Герова", "date": "2017.11.01", "title": "FAZ: Карлес Пучдемон ще се завърне в Испания, само ако Мадрид поиска екстрадирането му"}
{"url": "http://www.focus-news.net/news/2017/11/01/2452753/ministar-krasimir-valchev-okolo-17-hilyadi-detsa-koito-minalata-godina-sa-bili-izvan-obrazovatelnata-sistema-sega-sa-zapisani-v-uchilishte.html", "text": "Около 17 хиляди деца, които миналата година са били извън образователната система, сега са записани в училище. Това каза в предаването „Всички в час“ на Радио „Фокус“ министърът на образованието и науката Красимир Вълчев по повод механизма за обхващане на деца в образователната система. „Започнахме с много голям брой деца, които не видяхме в нашата информационна система. Голяма част от тях са в чужбина. Първото обхождане на тези деца отне доста време. Оттук нататък усилията ще бъдат по-фокусирани“, заяви той. Според него една част от децата са записани само заради сигналния ефект на механизма. \r\n„Заради това, че ние заявихме, че категорично ще направим всичко с инструментите на политиката, с институциите да намалим броя на незаписаните деца. Но преди два дни Министерски съвет прие промени в Правилника за прилагане на Закона за социалното подпомагане и Правилника за прилагане на Закона за семейните помощи за деца, с които се обвързват допълнителни помощи с посещението в училище и се дава възможност на учителите чрез директорите на образователни институции да предлагат семейните помощи да се предоставят в натура в зависимост от образователните потребности на детето. Т. е. - ние ще направим системата на социално подпомагане по-обвързана и по-насочена към образователните потребности, образователните шансове на децата, не единствено и само към краткосрочното компенсиране на доходите“, обясни образователният министър. \r\nТой изрази надежда тази политика по задържане на дежа в образователната система да продължи през всички следващи години, защото по думите му е една от най-важните. „Както се вижда механизмът не е нещо толкова скъпо. Той коства институционални усилия, институционална енергия, но за тази може би най-важна задача, изключително важно е да продължи да има политически консенсус. А че той трябва да продължи, ние като правителство го декларирахме това. Работата продължава и в момента“, поясни той. \r\nПо думите му, когато родителите нямат отношение към образованието и са направили така, че децата им да не посещават училище, няма кой друг освен институциите, да го направи това. „Държавата е по-силна и повече, когато институциите работят съвместно и механизмът го доказва това. Механизмът и за това ще ни помогне – ние ще провокираме общините чрез информационната система да налагат наказателни постановления, ще изискаме от тях задължителното да го правят, дори когато е трудно да се съберат. Ще въвлечем Националната агенция по приходите в събирането на това вземане. Други примери за взаимодействие между институциите, по които работим, това е „Гранична полиция“, така че да регистрираме всяко едно дете, когато напуска страната, защото ние нямаме информация за децата, които напускат страната, дали упражняват правото си на общо образование зад граница“, добави министър Вълчев и допълни, че освен това с механизма трябва да направим така, че да проверяваме по-голям процент от медицинските бележки, които се издават от лекарите. \r\nМилослава АНГЕЛОВА .", "date": "2017.11.01", "title": "Министър Красимир Вълчев: Около 17 хиляди деца, които миналата година са били извън образователната система, сега са записани в училище"}
{"url": "http://www.focus-news.net/news/2017/11/01/2452754/plovdiv-zhitelite-na-tri-sela-v-oblastta-sa-bez-voda-zaradi-avarii.html", "text": "Жителите на селата Червен, Искра и Васил Левски в Пловдивска област са без вода заради аварии по водопреносната мрежа. Това съобщиха за Радио „Фокус“ – Пловдив от пресцентъра на ВиК-Пловдив.\r\nЕкипите на водоснабдителното дружество работят по отстраняването на проблеми в градовете Асеновград, Карлово и Пловдив. Без вода за неопределен период от време са живущите в района на ул. „Опълченска“ в град Асеновград и ул. „Пролет“ в град Карлово.\r\nАварии има и на територията на град Пловдив. До 14.00 часа днес ще останат без вода живущите в района на ул. „Найден Геров“, до 16.00 часа – в района на ул. „Иван Асен“, а за неопределен период от време – в района на бул. „Шести септември“.  С нарушено водоподаване до 14.00 днес са и живущите в района на ул. „Коматевско шосе“ в Пловдив. Причината е изграждане на нови водопроводни връзки.\r\nТони МИХАЙЛОВ", "date": "2017.11.01", "title": "Пловдив: Жителите на три села в областта са без вода заради аварии"}
{"url": "http://www.focus-news.net/news/2017/11/01/2452755/sport-predstoyat-oshte-osem-macha-ot-grupovata-faza-na-shampionska-liga.html", "text": "Тази вечер ще се играят още осем мача от четвърти кръг на груповата фаза на Шампионска лига, след които ще стане ясно кои отбори ще си гарантират място на осминафиналите, за които вече се класираха Пари Сен Жермен и Байерн (Мюнхен). \r\nДнешните двубои са между отборите в групите Е, F, G и H.\r\nВсички мачове от груповата фаза на най-престижния европейски турнир по футбол започват в 21:45 часа.", "date": "2017.11.01", "title": "Спорт: Предстоят още осем мача от груповата фаза на Шампионска лига"}
{"url": "http://www.focus-news.net/news/2017/11/01/2452756/rayka-hristova-regionalna-biblioteka-dimitar-talev-blagoevgrad-v-denya-na-narodnite-buditeli-otdavame-pochit-na-vsichki-sahranili-prez-vekovete-duhovnata-tsennost-na-natsiyata.html", "text": "В Деня на народните будители отдаваме почит на всички книжовници, просветители, борци за национално Освобождение, които са съхранили през вековете духовната ценност на нацията, стремежа към образование и моралът. Това каза за Радио „Фокус“ – Пирин Райка Христова, директор на Регионална библиотека „Димитър Талев“ – Благоевград. Тя каза още, че за пръв будител на нацията е определян Паисий Хилендарски. „Народът ненапразно го нарича Отец Паисий. Със своята малка книжка „История Славянобългарска“ в далечните, тъмни години на турското робство, той дава на българите най-светлите мисли и мечтания за национално Освобождение. Това е един от най-българските празници, защото когато говорим за народен будител, си мислим и за делото на Неофит Рилски, за Васил Левски, за Христо Ботев, за Хаджи Димитър, за Иван Вазов, за Любен Каравелов“, каза още Христова. \r\nТя добави, че библиотеките като институции също може да се определят като вид народни будители. „Така мисля аз, защото любовта към книгата и всичко, което ни носи тя, като изкуство, знание, е много ценно“, посочи Христова.\r\nЛивия НИНОВА", "date": "2017.11.01", "title": "Райка Христова, Регионална библиотека „Димитър Талев“ – Благоевград: В Деня на народните будители отдаваме почит на всички, съхранили през вековете духовната ценност на нацията"}
{"url": "http://www.focus-news.net/news/2017/11/01/2452757/api-do-1330-chasa-dvizhenieto-pri-km-13-v-posoka-burgas-na-avtomagistrala-trakiya-se-osashtestvyava-v-edna-lenta-poradi-remont.html", "text": "До 13.30 часа днес движението в участъка при км 13 в посока Бургас на автомагистрала \"Тракия\" се осъществява в една лента поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2017.11.01", "title": "АПИ: До 13.30 часа движението при км 13 в посока Бургас на автомагистрала \"Тракия\" се осъществява в една лента поради ремонт"}
{"url": "http://www.focus-news.net/news/2017/11/01/2452758/ministar-krasimir-valchev-359-detsa-na-migranti-u-nas-sa-v-preduchilishtna-i-uchilishtna-vazrast-ot-tyah-275-podlezhat-na-zadalzhitelno-obuchenie.html", "text": "В момента в страната по наши данни има 359 деца на мигранти в предучилищна и училищна възраст, от тях 275 подлежат на задължително обучение. Това каза в предаването „Всички в час“ на Радио „Фокус“ министърът на образованието и науката Красимир Вълчев за децата на мигранти у нас. „Най-често идват от Афганистан, Ирак и Сирия. В начало на годината в 20 училища са записани 112 деца, от които 10 вече са напуснали страната. Междувременно вече имаме 16 нови молби за записване“, обясни той. Образователният министър уточни, че 90 учебни часа по български език са предвидени за такива деца за началния етап на основната образователна степен. „До 120 часа са за прогимназиални и до 180 часа за учениците от първи гимназиален етап на средно образование. Това е за една година, срок от 12 месеца. Първата част от програмата се преподава в рамките на 90 часа за учениците в начална степен, не повече от половината учебни часове за учениците от пети до десети клас“, добави той.\r\nМилослава АНГЕЛОВА.", "date": "2017.11.01", "title": "Министър Красимир Вълчев: 359 деца на мигранти у нас са в предучилищна и училищна възраст, от тях 275 подлежат на задължително обучение"}
{"url": "http://www.focus-news.net/news/2017/11/01/2452759/d-r-daniela-daritkova-gerb-sazhalyavam-za-ostavkata-na-nikolay-petrov-s-men-ne-e-govoreno-da-bada-ministar-na-zdraveopazvaneto.html", "text": "С мен не е говорено да бъда министър на здравеопазването – моята сила е в парламента. Това каза председателят на Здравна комисия и депутат от ГЕРБ д-р Даниела Дариткова пред журналисти, предаде репортер на Агенция „Фокус“.  „За съжаление ситуацията се повтаря. Факт е, че вече 9 години съм в политиката и в сферата на здравеопазването. Донякъде е логично при всяка смяна на министър, аз да бъда евентуално търсена и ориентирана към поста“, каза д-р Дариткова. Според нея трябва да се търси устойчиво решение в сферата на здравеопазването. „Моята сила е тук в парламента. Парламентарната здравна комисия и нормотворчеството в тази сфера се нуждаят от стабилност. Разчитам правителството и премиерът да намерят доброто решение. С мен не е говорено и не съм чула обсъждани имена“, каза д-р Дариткова. Попитана дали министерският пост трябва да бъде зает от заместник-министър Мирослав Ненков, д-р Дариткова отговори: \"Този въпрос трябва да бъде зададен към премиера и правителството\" ,зави д-р Дариткова. \"Парламентарната здравна комисия в момента е в бюджетна процедура. За нас е важно тази процедура да мине успешно, за да гарантираме нормално функциониране на сектор \"Здравеопазване\" следващата година\", допълни д-р Дариткова. \r\n\"Изключително много съжалявам за оставката на министър Николай Петров. Българската здравна система загуби от тази оставка\", заяви тя. По думите й страната ни е имала реален шанс да направи политиката в сферата на здравеопазването наистина обърната към интересите на пациентите и на лекарите. Според нея българското здравеопазване няма да загуби, защото министър Петров ще продължи да изпълнява своя дълг като лекар. „Моето мнение е, че трябва да има устойчивост в политиката. Една личност е важна за системата, но всъщност устойчивите решения трябва да бъдат решения на една политика, която е консенсусна, последователна, за да не се случва така, че при всяка смяна да имаме връщане назад и започване отначало. Здравеопазването се нуждае от дългосрочна визия, консенсус и устойчиви решения“, коментира д-р Дариткова. По думите й има мантри, които се повтарят с цел политическа употреба. „Темата за търговските дрружества и лечебните заведения е една такава. Тя намери голяма популярност на един неотдавнашен конгрес. Смятам, че в политиката на здравеопазването трябва да се търси надпартийния консенсус. Тук политизирането е изключително вредно“, допълни д-р Дариткова. \r\nДеница КИТАНОВА", "date": "2017.11.01", "title": "Д-р Даниела Дариткова, ГЕРБ: Съжалявам за оставката на Николай Петров, с мен не е говорено да бъда министър на здравеопазването"}
{"url": "http://www.focus-news.net/news/2017/11/01/2452760/ministerstvoto-za-balgarskoto-predsedatelstvo-na-es-2018-podpisa-memorandum-za-satrudnichestvo-s-asotsiatsiyata-na-pochetnite-konsuli-v-balgariya.html", "text": "Меморандум за сътрудничество сключиха Министерството за Българското председателство на ЕС 2018 и Асоциацията на почетните консули в България в Министерския съвет днес. Това съобщиха от пресцентъра на Министерство за Българското председателство на Съвета на ЕС 2018. Документът подписаха министър Лиляна Павлова и Борислав Боянов, председател на Асоциацията и Почетен консул на Република Малта.\r\n„Работата ни в подкрепа на България по време на европредседателството е огромен шанс за развиване имиджа на страната ни както като туристическа дестинация, така и като държава с огромен потенциал за бъдещи инвестиции и добър бизнес“, каза Максим Бехар - вицепрезидент, говорител на Асоциацията и Почетен генерален консул на Република Сейшели у нас.\r\n„Имаме нужда от помощта и експертното мнения от хора, които всеки ден са близо гражданите и техните проблеми, особено по приоритетните теми за Българското председателство – сигурност, миграция, прилагането на антитерористични мерки в България“, каза министър Лиляна Павлова. Тя благодари на Асоциацията за оказаната подкрепа. \"Само заедно и обединени за наднационалните цели ще успеем да представим България по най-добрия начин\", добави Павлова. \r\nЧрез Асоциацията, почетните консули ще подпомагат организиране на подготовката, осъществяването и популяризирането на приоритетите и резултатите на Българското председателство на Съвета на Европейския съюз през 2018 година. Това ще става чрез обмяна и разпространение на информация, предоставяне на експертна помощ, проучвания и анализи, участие в събитията от календара на Председателството.\r\nАсоциацията на Почетните консули в България е създадена през 2004 г. в София и работи в сътрудничество с Европейската асоциация на Почетните консули със седалище в Брюксел. Асоциацията има свой собствен Етичен кодекс и активно участва в обществения и дипломатически живот в много страни.\r\nБлизо 70 български граждани са избрани от държави, които нямат дипломатически представителства у нас, да бъдат почетни консули на страните им. Те изказаха подкрепата си за Българското председателство още на проведената на 27 септември т. г. международна конференция на Асоциацията на почетните консули. На нея бяха представени и разисквани приоритетите на Българското председателство с участието на министър Лиляна Павлова.", "date": "2017.11.01", "title": "Министерството за Българското председателство на ЕС 2018 подписа меморандум за сътрудничество с Асоциацията на почетните консули в България"}
{"url": "http://www.focus-news.net/news/2017/11/01/2452761/plovdiv-blizo-5000-kasa-tsigari-bez-banderol-sa-izzeti-ot-politsiyata-v-stamboliyski.html", "text": "Значително количество контрабандни цигари са иззели служителите на реда в Стамболийски. В хода на специализирана операция срещу незаконното съхранение и разпространение на стоки без платен акциз, вчера те извършили проверка на лек автомобил “Форд”. Това съобщиха от ОДМВР-Пловдив. В колата, управлявана от 50-годишен криминално проявен местен жител, униформените открили 860 папироса от различни марки, без български бандерол. При последвало претърсване в жилището на мъжа били намерени и иззети още 4040 къса от нелегалните тютюневи изделия. Извършителят е задържан за едно денонощие в районното управление. Образувано е бързо производство по чл. 234, ал.1 от НК.", "date": "2017.11.01", "title": "Пловдив: Близо 5000 къса цигари  без бандерол са иззети от полицията в Стамболийски"}
{"url": "http://www.focus-news.net/news/2017/11/01/2452762/ministar-krasimir-karakachanov-dnes-pochitame-lichnostite-koito-doprinasyat-za-sabuzhdaneto-na-balgarskiya-duh.html", "text": "Днес почитаме личностите, които допринасят за събуждането на българския дух. Това каза министърът на отбраната Красимир Каракачанов днес по време на тържествената церемония, на която бяха отличени български учени, творци и общественици по повод Деня на народните будители, съобщиха от пресцентъра на Министерство на отбраната. \"Ако след Освобождението на България имаше традиция да се почитат хората, запалили българското Възраждане и тях наричахме будители, то за съжаление 45 години този празник беше забравен и забраняван. Днес той е вече възстановен и сега почитаме онези хора, онези личности, които със своите дела, със своето творчество, със своето перо, със своите действия допринасят за събуждането на българския дух\", каза още министър Красимир Каракачанов. „Съвременните будители допринасят за това българинът да има повече национално самочувствие, да има повече национално достойнство и да има повече гордост в него“, каза още той и подчерта, че само така можем да противодействаме на националния нихилизъм, който в последните години залива съзнанието на младите българи.\r\nМинистърът на отбраната Красимир Каракачанов награди с почетен знак за съществен принос към Министерството на отбраната академик Георги Марков, Татяна Лолова, Венелина Гочева, професор д-р Никола Владов д.м.н., архитект Христо Генчев, доцент Христо Смоленов, Росен Петров, Орлин Горанов, професор Крум Дамянов и професор Божидар Димитров.\r\nМинистър Каракачанов поздрави наградените като им пожела да продължават, всеки във своята дейност, да спомагат за пробуждането на българския народ. „Време е всички да разберем, че нация без самочувствие, нация без достойнство няма как да успее“, каза в заключение министърът на отбраната.", "date": "2017.11.01", "title": "Министър Красимир Каракачанов: Днес почитаме личностите, които допринасят за събуждането на българския дух"}
{"url": "http://www.focus-news.net/news/2017/11/01/2452763/tass-vladimir-putin-pristigna-na-poseshtenie-v-teheran-predstoyat-pregovori-s-prezidentite-na-iran-i-azerbaydzhan.html", "text": "Държавният глава на Руската федерация Владимир Путин пристигна на посещение в Техеран, където ще участва в тристранна среща с президентите на Иран и Азербайджан Хасан Роухани и Илхам Алиев, предава TACC.\r\nКакто става ясно от прессъобщението на Кремъл, в рамките на преговорите ще бъдат обсъдени „най-важните теми от сътрудничеството на Русия, Азербайджан и Иран в политическата, икономическата и културно-хуманитарната област“. Освен това, лидерите на трите страни ще дискутират координацията на съвместните усилия за борба срещу тероризма и екстремизма, търговията с наркотици и трансграничната престъпност. \r\nРазговорите в Техеран ще бъдат съсредоточени и върху инфраструктурни проекти, включително изграждането на железопътната мрежа в рамките на транспортния коридор „Север-Юг“. Освен това страните ще обменят мнения по текущите международни проблеми.Тереза Герова", "date": "2017.11.01", "title": "ТАСС: Владимир Путин пристигна на посещение в Техеран – предстоят преговори с президентите на Иран и Азербайджан"}
{"url": "http://www.focus-news.net/news/2017/11/01/2452764/varna-s-polagane-na-ventsi-i-tsvetya-i-blagodarstven-moleben-be-otbelyazan-denyat-na-narodnite-buditeli-v-grada.html", "text": "С полагане на венци и цветя и благодарствен молебен във Варна бе отбелязан Денят на народните будители, предаде репортер на Радио „Фокус“ – Варна. Тържественото честване се проведе на паметник на отец Паисий в Алеята на Възраждането в Морската градина. На събитието присъстваха областният управител Стоян Пасев, кметът на Варна Иван Портних, председателят на Общински съвет – Варна Тодор Балабанов, районни кметове, представители на МВР и Военноморските сили, общински съветници, ученици и граждани. Димитър Стоев – протосингел на Варненска и Великопреславска света митрополия, отслужи празничен благодарствен молебен.\r\nПо-късно в Духовно-просветен център „Св. Архангел Михаил” бе открита паметна плоча, посветена на варненските народни будители.\r\nСъбитията по повод празника продължават от 19.30 часа с празничен спектакъл „Това е България“ на национален фолклорния ансамбъл „Българе“ в зала „Конгресна“ в Двореца на културата и спорта. Входът за всички желаещи е свободен.\r\nДетският кът в Морската градина във Варна също организира събитие за празника -концерт за деца и родители на камерен струнен оркестър „Анима“ с диригент Георги Зайранов.\r\nМарияна ВАЛЕНТИНОВА", "date": "2017.11.01", "title": "Варна: С полагане на венци и цветя и благодарствен молебен бе отбелязан Денят на народните будители в града"}
{"url": "http://www.focus-news.net/news/2017/11/01/2452765/ria-novosti-moskva-otkaza-da-predade-na-podgoritsa-zapodozryan-za-opit-za-darzhaven-prevrat-v-cherna-gora.html", "text": "Москва няма намерение да предава на Подгорица Анание Никич – бежанец от Черна гора, заподозрян за участие в плановете за опит за държавен преврат в балканската страна. Това съобщиха за РИА Новости от пресслужбата на Главната прокуратура.\r\nВедомството потвърди, че искането на Министерството на правосъдието на Черна гора за екстрадиция на Никич е разгледано. Но той е получил статут на бежанец в Русия, поради което Москва е отказала да изпълни искането на Подгорица. За решението си руските власти са уведомили управляващите в Черна гора още през месец септември. \r\nПо данни на черногорските власти, Никич е бил преводач на опозиционната партия „Демократичен фронт“. Мъжът е заподозрян е планиране на терористичен атентат по време на парламентарните избори през октомври миналата година. Агенция „Фокус“ припомня: \r\nВ деня на изборите за нов парламент в Подгорица властите на Черна гора задържаха 20 граждани на Сърбия по подозрение в подготовка на терористично нападение и преврат. По данни на следствието, групата е планирала да „неутрализира“ министър-председателя, да нахлуе в сградата на парламента и да „обяви победа на една от партиите“ . Подгорица обяви за международно издирване няколко души, включително Никич, няколко сърбина и двама граждани на Русия. Тереза Герова", "date": "2017.11.01", "title": "РИА Новости: Москва отказа да предаде на Подгорица заподозрян за опит за държавен преврат в Черна гора"}
{"url": "http://www.focus-news.net/news/2017/11/01/2452766/ognyan-tsenkov-kmet-na-vidin-svarzvame-denya-na-narodnite-buditeli-s-misiyata-na-prosvetnite-i-kulturnite-deytsi-sabudili-balgarskoto-samosaznanie.html", "text": "Свързваме Деня на народните будители с мисията на просветните и културните дейци, събудили българското самосъзнание. Това каза Огнян Ценков, кмет на Община Видин, пред събралите се за честването на празника пред паметника на Софроний Врачански ученици, учители и граждани, предаде репортер на Радио „Фокус“ – Видин. С поднасяне на цветя пред паметника на Софроний Врачански във Видин започнаха проявите, посветени на Деня на народните будители.  \r\nОгнян Ценков посочи, че благодарение на народните будители народът ни е съхранил себе си и запазил вярата си в духовните ценности. „На 1 ноември ние се прекланяме пред великите българи като свети Иван Рилски – всепризнат патрон на българското будителство, Паисий Хилендарски, Васил Левски, Христо Ботев, Любен Каравелов, Иван Вазов, епископ Софроний Врачански, екзарх Антим Първи и много други, които със своето свято дело допринасят да пребъде българския дух и държава“, заяви кметът на Видин. \r\nОгнян Ценков честити празника на всички видинчани, които се определят като последователи на българските будители днес и допълни, че трябва заедно да съхраним духовното съкровище, което е завещано от предците ни.\r\nАнна ЛОЗАНОВА", "date": "2017.11.01", "title": "Огнян Ценков, кмет на Видин: Свързваме Деня на народните будители с мисията на просветните и културните дейци, събудили българското самосъзнание"}
{"url": "http://www.focus-news.net/news/2017/11/01/2452767/shumen-s-tarzhestven-ritual-be-otbelyazan-denyat-na-narodnite-buditeli-v-grada.html", "text": "С тържествен ритуал бе отбелязан Денят на народните будители в Шумен, предаде репортер на Радио „Фокус“-Шумен. Церемонията се състоя пред паметника на Нанчо Попович в градинката пред Народно читалище „Добри Войников - 1856“. В приветствено си слово Бета Хараланова, гл. асистент в Регионален исторически музей-Шумен, посочи, че будителите са хора на знанието и науката, те строят църкви, училища, читалища, а когато се говори за Ден на будителите, се споменават имената на най-почитаните, сред които св. Иван Рилски, Владислав Граматик, Паисий Хилендарски, Неофит Рилски, Васил Левски, Христо Ботев, Хаджи Димитър, Любен Каравелов, Иван Вазов и още стотици велики българи. \r\nБета Хараланова открои и мястото на шуменските будители в националната история и памет. „Нека на този ден всяка година учениците да научават нещо за живота и делото на шуменски будители, да бъдат горди, че Шумен е дал много за  българската история, че Шумен е символ на първите, дал е и ще дава много будители на нашата родина“, каза Хараланова. Тя посочи, че 1 ноември е ден символ на вярата, на спомена за миналото, което ще проправи пътя на бъдещето. „И ще ни кара  да си спомним, да се поучим,  да се преклоним и да подражаваме. Поклон пред паметта на всички светци, възрожденци, революционери, творци, борци и герои, цял низ от светли имена, които издигат българското самосъзнание и превръщат България в държава на духа“, каза Хараланова. \r\nПо време на честването Къна Бойчева, изследовател на Българското възраждане, писател, основател на музея на Добри Войников в Шумен, получи званието „Носител на златна значка на град Шумен“. Отличието и беше връчено от  кмета Любомир Христов и прф. Борислав Беджев, председател на Общинския съвет. Наградата „Даскал Ботьо Петков“, присъдена от Общонародната фондация „Христо Ботйов“, получи учителят по история Георги Йоргов от СУ „Сава Доброплодни“. Отличието му бе връчено от Боян Ботев, председател на фондацията. \r\nЛиляна Друмева, експерт в Министерството на образованието и науката, поднесе поздравителен адрес от името на министър Красимир Вълчев. “Празникът на народните будители винаги събужда у нас преклонение пред делата на най- заслужилите през вековете наши предци. Този ден е още един знак за обединение около непреходните ценности на българския народ с неговата хилядолетна история“, се посочва в поздравителния адрес. Тържественото честване завърши с поднасяне на венци и цветя пред паметника на Нанчо Попович. Организатори на събитието са Община Шумен, Факултет „Артилерия ПВО и КИС“ и читалищата „Добри Войников – 1856“ и „Стилиян Чилингиров – 1963“ .\r\nИвелина ИВАНОВА", "date": "2017.11.01", "title": "Шумен: С тържествен ритуал бе отбелязан Денят на народните будители в града"}
{"url": "http://www.focus-news.net/news/2017/11/01/2452768/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Осем души, сред които и чужденци, станаха жертви на терористичния атентат в Манхатън, Ню Йорк.\r\nМинистерството на външните работи на Аржентина потвърди в социалната мрежа „Туитър“, че петима граждани на латиноамериканската страна са загинали при терористичната атака в Манхатън, а още един е пострадал. Жертвите са от Онтарио и са пристигнали в Ню Йорк за среща на училищния им випуск. \r\nВ съобщението се казва, че „правителството на Аржентина изразява най-искрените си съболезнования за смъртта на аржентинските граждани… в драматичната терористична атака в Ню Йорк този следобед“. Раненият шести човек е настанен в намираща се близо до мястото на инцидента болница и е без опасност за живота. \r\nГражданин на Белгия също е сред жертвите на нападението, потвърди вицепремиерът и външен министър на европейската държава Дидие Рейндерс. \r\nНяма постъпила официална информация в българското посолство във Вашингтон и Генералното консулство в Ню Йорк за загинали или пострадали български граждани в следствие на инцидента в Ню Йорк.\r\n*** Президентът на Узбекистан предложи на американските власти помощ в разследването на терористичния атентат в Манхатън, Ню Йорк, след като стана ясно, че извършителят е гражданин на средноазиатската държава.\r\n„Узбекистан има готовност да използва всички налични сили и средства за подпомагане на разследването на терористичния атентат“, увери държавният глава Шавкат Мирзийоев. В съобщението, разпространено на официалната интернет страница на външното министерство на Узбекистан, Мирзийоев поднася съболезнования на американския си колега Доналд Тръмп.\r\n*** В сряда, 1 ноември, се очаква решението на базирания в Карлсруе Федерален конституционен съд на Германия за ареста на 19-годишен сириец, заподозрян за подготовката на терористично нападение в страната.\r\nОрганът трябва да се произнесе за това дали младият сириец трябва да бъде арестуван или само задържан. Твърденията на следователите срещу него са тежки – според федералния прокурор сириецът е планирал „сериозно подривно насилие“ с ислямистки фон. Съгласно разпространената по-рано информация, той е подготвял терористично нападение с експлозив. Разследването е показало, че през месец юли тази младият мъж с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката. Все още не е ясно дали той е заподозрян в членство в терористична организация. \r\nБлагодарение на действията на спецчастите на полицията и Федералната криминална служба в Германия е предотвратено извършването на „голяма терористична атака“, увери министърът на вътрешните работи на ФРГ Томас де Мезиер във вторник.\r\n*** Двама полицейски служители са ранени при ислямистка атака, извършена от въоръжен с хладно оръжие мъж пред сградата на парламента в Тунис.\r\n„Салафист нападна двама полицаи с нож. Единият е ударен в челото, а другият е намушкан и е в интензивно отделение\", заяви говорителят на Министерството на вътрешните работи на северноафриканската страна, като добави, че нападателят е арестуван.\r\n*** В сряда, 1 ноември, се очаква решението на базирания в Карлсруе Федерален конституционен съд на Германия за ареста на 19-годишен сириец, заподозрян за подготовката на терористично нападение в страната.\r\nОрганът трябва да се произнесе за това дали младият сириец трябва да бъде арестуван или само задържан. Твърденията на следователите срещу него са тежки – според федералния прокурор сириецът е планирал „сериозно подривно насилие“ с ислямистки фон. Съгласно разпространената по-рано информация, той е подготвял терористично нападение с експлозив. Разследването е показало, че през месец юли тази младият мъж с инициали Я.А. е започнал да се снабдява с материали за направата на взривно устройство, с което да извърши нападение, което да доведе до възможно по-голям брой жертви. Остава неясно дали сириецът е имал набелязана цел за извършването на атаката. Все още не е ясно дали той е заподозрян в членство в терористична организация. \r\nБлагодарение на действията на спецчастите на полицията и Федералната криминална служба в Германия е предотвратено извършването на „голяма терористична атака“, увери министърът на вътрешните работи на ФРГ Томас де Мезиер във вторник.\r\n*** Държавният глава на Руската федерация Владимир Путин пристигна на посещение в Техеран, където ще участва в тристранна среща с президентите на Иран и Азербайджан Хасан Роухани и Илхам Алиев.\r\nКакто става ясно от прессъобщението на Кремъл, в рамките на преговорите ще бъдат обсъдени „най-важните теми от сътрудничеството на Русия, Азербайджан и Иран в политическата, икономическата и културно-хуманитарната област“. Освен това, лидерите на трите страни ще дискутират координацията на съвместните усилия за борба срещу тероризма и екстремизма, търговията с наркотици и трансграничната престъпност. \r\nРазговорите в Техеран ще бъдат съсредоточени и върху инфраструктурни проекти, включително изграждането на железопътната мрежа в рамките на транспортния коридор „Север-Юг“. Освен това страните ще обменят мнения по текущите международни проблеми.\r\n***", "date": "2017.11.01", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/11/01/2452769/plovdiv-marin-kadiev-i-rayna-kableshkova-sa-udostoeni-sas-zvanieto-sledovnitsi-na-narodnite-buditeli-za-2017-godina.html", "text": "Марин Кадиев и Райна Каблешкова са удостоени със званието „Следовници на народните будители – Пловдив“ за 2017 година. Това съобщиха за Радио „Фокус“ – Пловдив от дирекция „Култура и културно наследство“ в Общината. В навечерието на 1 ноември те са получили от Радка Колева, председател на УС на Сдружение „Мемориал на духовността“, „Ритон – реплика с протоме на кон“ от съкровището от с. Борово, което се свързва с Одриският цар „Котис І“. Марин Кадиев и Райна Каблешкова са получили поздравителни адреси и цветя от името на заместник-кмета по култура и туризъм на община Пловдив инж. Александър Държиков.\r\nЗванието „Следовник на народните будители – Пловдив“ се връчва за 16-ти пореден път. Събитието се организира традиционно от сдружение „Мемориал на духовността“, библиотека „Иван Вазов, Общински читалищен съюз, със съдействието на Община Пловдив.\r\nТони МИХАЙЛОВ", "date": "2017.11.01", "title": "Пловдив: Марин Кадиев и Райна Каблешкова са удостоени със званието „Следовници на народните будители“ за 2017 година"}
{"url": "http://www.focus-news.net/news/2017/11/01/2452770/zhivka-mantarkova-direktor-na-muzeya-v-rilskiya-manastir-prez-vekovete-rilskata-sveta-obitel-e-bila-knizhovna-i-kulturna-krepost.html", "text": "През вековете Рилската света обител е била книжовна и културна крепост. Това каза пред Радио „Фокус” – Кюстендил Живка Мантаркова, директор на музея в Рилския манастир, основан от един от будителите на българския народ, покровителя на всички българи – свети Йоан Рилски. „Свети Йоан Рилски поставя началото и на една книжовна крепост на България, манастирът е не само духовна крепост, но и книжовна крепост. През 941 година свети Йоан Рилски написва своя завет – монашеските правила, този устав продължава да съществува и до днес”, посочи Живка Мантаркова. По думите й Рилската света обител остава една твърдина, една духовна, книжовна и културна българска крепост.\r\nВенцеслав ИЛЧЕВ", "date": "2017.11.01", "title": "Живка Мантаркова, директор на музея в Рилския манастир: През вековете Рилската света обител е била книжовна и културна крепост"}
{"url": "http://www.focus-news.net/news/2017/11/01/2452771/haskovo-nad-3-500-kasa-tsigari-bez-banderol-sa-izzeti-pri-proverki-v-oblastta.html", "text": "Над 3 500 къса цигари без бандерол са иззети при проверки в областта. Това съобщиха от пресцентъра на МВР. 3 140 къса от общото количество папироси и 250 грама нарязан тютюн са иззети от димитровградски криминалисти след проверка на два леки автомобила. Други 570 къса цигари са конфискувани от дом на улица „Картечар“ в Хасково. Предстои съставянето на актове по ЗАДС. Късовете безакцизни цигари са предадени с протоколи от собствениците си.", "date": "2017.11.01", "title": "Хасково: Над 3 500 къса цигари без бандерол са иззети при проверки в областта"}
{"url": "http://www.focus-news.net/news/2017/11/01/2452772/premierat-boyko-borisov-osaznatata-pochit-kam-predtsite-i-otsenyavaneto-na-savremennite-buditeli-sa-mostat-kam-po-dobroto-ni-badeshte.html", "text": "Националното самосъзнание, ценностите и културата ни днес са плод на усилията на хиляди българи - книжовници, просветители и революционери. Именно осъзнатата почит към предците и оценяването на съвременните будители са мостът към по-доброто ни бъдеще. Това написа премиерът Бойко Борисов в профила са в социалната мрежа „Фейсбук“ по повод 1 ноември – Ден на народните будители. „Бъдете будни в помислите си и във всяко свое действие. Честит празник!“, пише още министър-председателят.", "date": "2017.11.01", "title": "Премиерът Бойко Борисов: Осъзнатата почит към предците и оценяването на съвременните будители са мостът към по-доброто ни бъдеще"}
{"url": "http://www.focus-news.net/news/2017/11/01/2452773/sport-grigor-dimitrov-zapochva-uchastieto-si-na-turnira-v-parizh.html", "text": "В сряда Григор Димитров започва участието си на турнира от сериите \"Мастърс\" в Париж с двубой срещу французина Ришар Гаске.\r\nНай-добрият български тенисист е шести поставен в основната схема и поради тази причина почива в първия кръг на турнира. Мачът от втория кръг между двамата ще започне не по-рано от 20:30 часа. \r\nГригор Димитров ще играе за осми път с поставения под номер 30 в световната ранглиста Гаске, като до този момент французинът има пет победи срещу първата ракета на България.", "date": "2017.11.01", "title": "Спорт: Григор Димитров започва участието си на турнира в Париж"}
{"url": "http://www.focus-news.net/news/2017/11/01/2452774/sz-germaniya-potvardi-gotovnostta-si-za-satrudnichestvo-sas-sasht-v-borbata-sreshtu-terorizma.html", "text": "След най-кървавия екстремистки атентат в историята на САЩ след 11 септември 2001 г., Берлин потвърди готовността си за сътрудничество с Вашингтон в борбата срещу тероризма, отбелязва баварският ежедневник Die Sueddeutsche Zeitung. \r\nФедералният вътрешен министър Томас де Мезиер подчерта, че нападението в Манхатън е поредното доказателство, че западният свят е и трябва да бъде обединен пред заплахата от ислямисткия тероризъм. Германският християндемократ поднесе съболезнования на близките на загиналите и пострадалите при атаката. \r\nПо-рано в сряда бе съобщено, че сред ранените в Ню Йорк има гражданка на Германия. Информацията бе потвърдена от външното министерство в Берлин, но не бяха представени данни за състоянието й.Тереза Герова", "date": "2017.11.01", "title": "SZ: Германия потвърди готовността си за сътрудничество със САЩ в борбата срещу тероризма"}
{"url": "http://www.focus-news.net/news/2017/11/01/2452775/prezidentat-petar-stoyanov-vaprosat-e-ne-samo-da-otdadem-dalzhimata-pochit-na-narodnite-buditeli-a-da-se-zamislim-kakvo-tryabva-da-napravim-dnes.html", "text": "Въпросът е не само да отдадем дължимата почит на народните будители, а да се замислим какво трябва да направим днес. Това каза за Агенция „Фокус“ Петър Стоянов – президент на Република България в периода между 22 януари 1997 и 22 януари 2002 г. по повод 1 ноември – Ден на народните будители. „Това, че имаме такъв празник говори много за нас българите и никъде другаде на света не се празнува такъв великолепен духовен празник - на народните будители. Въпросът е не само да отдадем дължимата почит на народните будители, въпросът е да се замислим какво трябва да направим днес. Защото в началото на Първата световна война американски журналист и писател, след като обикаля всички балкански страни, пише следното: „Никое чувство не може да бъде по-вълнуващо от нашето облекчение, че отново сме страна с истински хора“. Какво признание за виталността, за силата на българския народ? Какво се случи оттогава само за 100 години, та днес българският народ изглежда толкова деморализиран, толкова уплашен за своето бъдеще, че днес българите не обичат своите институции, не обичат дори своята държава, че тънем в корупция, страдаме от недъзите на правосъдната система? Моят отговор е следният – днес ние търсим разковничето за нашите неуспехи само в институционален план, как да направим нови закони, как да създадем нови правила и органи, които да ги прилагат“, заяви Стоянов. По думите му това е днешният дебат. „Трябва да сме наясно, че нищо няма да се постигне, ако не обърнем взор към семейството, училището и църквата. Там се създава манталитетът на една нация, манталитетът на бъдещето. Този манталитет, тази тъкан на българския народ, която беше разрушена по времето на комунистическия режим, поради което деморализацията продължава и днес. Ето защо, ако днес говорим за народни будители, то това трябва да са хората, които да започнат от началото, от дъното, от най-отдолу – от семейството, от училището, от църквата“, каза още Петър Стоянов.\r\nЛюба АЛЕКСИЕВА", "date": "2017.11.01", "title": "Президентът Петър Стоянов: Въпросът е не само да отдадем дължимата почит на народните будители, а да се замислим какво трябва да направим днес"}
{"url": "http://www.focus-news.net/news/2017/11/01/2452776/stara-zagora-edinnata-spasitelna-sistema-v-obshtinata-provede-uchenie.html", "text": "Със заповед на кмета на Община Стара Загора Живко Тодоров вчера се проведе учение на частите на Единната спасителна система на тема „Дейност на органите за управление и частите на Единната спасителна система за организиране и провеждане пожарогасителни и аварийно-спасителни работи при възникване на инцидент в терминал за съхранение на втечнени въглеводородни горива ЗАРА ГАЗ АД“. Това съобщиха от пресцентъра на Община Стара Загора. В учението участваха оперативни групи от състава на щаба за изпълнение на плана за защита при бедствия на Община Стара Загора, екипи на РС ПБЗН, екипи на ОДМВР - Стара Загора, екипи на ЦСМП, аварийни екипи на „ЗАРА ГАЗ“ АД, екипи от формированието за овладяване и преодоляване на последствията при бедствия от състава на Втора механизирана бригада.\r\nВ изпълнение на плана за защита на Община Стара Загора Щабът и частите на Единната спасителна система оповестиха и приведоха в готовност оперативните групи. Аварийните екипи проведоха спасителни и аварийни дейности при възникване на инцидент на терминал за съхранение на втечнени въглеводородни горива. Съставните части на Единната спасителна система участваха в спасителни и аварийно възстановителни работи при възникване на инцидент в терминал за съхранение на втечнен газ.", "date": "2017.11.01", "title": "Стара Загора: Единната спасителна система в общината проведе учение"}
{"url": "http://www.focus-news.net/news/2017/11/01/2452777/lyubomir-hristov-kmet-na-shumen-denyat-na-narodnite-buditeli-e-praznik-koyto-ni-svarzva-s-nay-zdravite-koreni-na-balgarskata-duhovnost.html", "text": "Денят на народните будители е празник, който ни свързва с най-здравите корени на българската духовност, съхранила нашата идентичност през вековете. Това се посочва в поздравлението на кмета на Шумен Любомир Христов по повод 1 ноември - Ден на народните будители, съобщиха от пресцентъра на Общината. „На първи ноември ние отдаваме почит към паметта и делото на народните водачи, книжовници, революционери и просветители, дали своя принос за съграждането на родината. На този празник изразяваме уважението си към светлите личности от нашата история и към големите българи, които и днес ни вдъхновяват да намерим своето истинско призвание в живота. Приемете моите поздравления по случай Деня на народните будители. Нека бъдем достойни техни наследници и да градим със самочувствие бъдещето на нашия град!“, се казва още в поздравителния адрес.", "date": "2017.11.01", "title": "Любомир Христов, кмет на Шумен: Денят на народните будители е празник, който ни свързва с най-здравите корени на българската духовност"}
{"url": "http://www.focus-news.net/news/2017/11/01/2452778/velislava-krasteva-dps-kam-obedineni-patrioti-shte-tsitiram-botev-viy-viy-ste-idioti.html", "text": "Ще цитирам Ботев – \"вий, вий сте идиоти\". Това каза народният представител от ПГ на ДПС Велислава Кръстева в реплика към Павел Шопов, че законопроекта на ДПС за промени в Закона за гражданската регистрация е за починалите, а този на „Обединени патриоти“ е за новородените, предаде репортер на Агенция „Фокус“.  Велислава Кръстева припомни, че Павел Шопов и неговата политическа сила са срам за патриотизма. \"Вие сте позор за парламентаризма и политическия елит за България, вие сте камък на шията, който ще потопи ГЕРБ и понеже ден е днес на будителите ще цитирам Ботев. Вий, вий сте идиоти\", каза Кръстева.  \r\nДеница КИТАНОВА", "date": "2017.11.01", "title": "Велислава Кръстева, ДПС към „Обединени патриоти“: Ще цитирам Ботев – \"вий, вий сте идиоти\""}
{"url": "http://www.focus-news.net/news/2017/11/01/2452779/yordan-yordanov-kmet-na-dobrich-buditelstvoto-ne-mozhe-da-bade-ramkirano-i-obvarzano-s-dati.html", "text": "Будителството не може да бъде рамкирано и обвързано с дати. Това заяви в приветствено слово по повод Деня на народните будители кметът на Добрич Йордан Йорданов, предаде кореспондент на Радио „Фокус” – Варна. Кметът Йорданов присъства в зала „Нели Божкова“, където заедно със зам.-кмета д-р Емилия Баева връчиха тазгодишните награди и грамоти за принос в духовното развитие на добруджанския град. „Днес – на Деня на народните будители ми се иска да признаем и да дадем шанс на една истина. Будителството не е празник. Будителството не е история, не е минало. Будителството не може да бъде рамкирано или обвързано с дати. Будителството е енергиен взрив, търсещ настойчиво своята последователност в път, заченат с осъзнатост и търпение. Път, избиран от най-светлите умове и сред нашите предци. И още тогава – в далечното минало, те са търсили сигурност в онази сетивност, която очертава индивидуалността, докосвайки тънката линия на съпричастност със социума, предопределен ни още с идването на тази земя. Линията, която ни вгражда в една нация, пропътувала хилядолетна история. Белязана с будността на стотици достойни люде, самоопредeлили се като българи. Българи с отредената мисия да изведат през вековете един народ, към който и ние – присъстващите в тази зала, принадлежим. Народ, пропътувал векове с нескончаемата приемственост в делата на будните“, заяви Йордан Йорданов. По думите му всяко време търси и открива своите будители. А те са били безпрекословният императив в дните на безпътица. „И времето е родило учителите, дали усета за сигурност, предоставяйки четмо и писмо. И се явяват братята Кирил и Методий. Следвани от Климент Охридски, Сава, Наум, Ангеларий и хилядите, попили духовната енергия в Охрид, Преслав и Търново, с която зареждат дедите ни. Докосването до грамотността, осъзнаването на националната принадлежност е родило потребността от отстояването ѝ. И един монах създава „История  славянобългарска”. И съзрява чувствеността за независимост, за свобода. И на земята ни идват Ботев, Каравелов и Левски“, каза още кметът на Добрич. Той подчерта, че сега, когато грамотността не е недостижима, когато информацията изобилства и дори обсебва ежедневието ни, сега е времето да се преосмисли идеята за будителството, сега е време за промяна, за истини, когато всеки трябва да поеме отговорност за своята мисъл и действия. „И нека потърсим будителите на нашето време сред тези, които адмирират свободата на духа - силни, непокорни, търсещи, отговорни. Сред тези, които нямат претенциите за лидери, но поразяват с уникалността си, със светлината, която носят, с достойнството си, с мъдростта си. Време е за будност“, каза още Йордан Йорданов. \r\nЖулиета НИКОЛОВА", "date": "2017.11.01", "title": "Йордан Йорданов, кмет на Добрич: Будителството не може да бъде рамкирано и обвързано с дати"}
{"url": "http://www.focus-news.net/news/2017/11/01/2452780/varna-zapochna-premahvaneto-na-oshte-18-nezakonni-postroyki-v-maksuda.html", "text": "Започна събарянето на още 18 незаконни постройки в ромската махала „Максуда“ във Варна. Къщите се намират покрай дерето в гетото и попадат в трасето на продължението на  булевард  „Левски”. Пред Радио „Фокус“ – Варна Николай Няголов, директор на Дирекция “Управление на сигурността и контрол на обществения ред“ към Община Варна, съобщи, че във връзка с изискванията на Закона за устройство на територията има издадени 18 заповеди, които са влезли в сила. Избрана е фирма изпълнител за премахване на незаконните строежи. След възлагане от Община Варна, днес в 8.30 часа е започнало премахването на незаконните строежи, които се намират на територията на район „Одесос“. Дейностите трябва да приключат до 17.00 часа утре, допълни Николай Няголов. По думите му напрежение в ромската махала няма. „Съвместно с колеги от Дирекция „Социално подпомагане“ и медиатори от един месец ние правим срещи с жителите на района. Те бяха запознати със статута на сградите и с процедурата, която предстои. Няма напрежение“, каза Николай Няголов.\r\nПреди дни кметът на Варна Иван Портних съобщи във Фейсбук профила си, че разчистването на огромното бунище в ромската махала „Максуда“ е започнало. „Хиляди тонове боклук, трупани с десетилетия, разчистваме от Максуда! Специализираната техника работи на терен от месец, продължаваме изриването на отпадъците, тежко наследство“,  коментира кметът.\r\nМарияна ВАЛЕНТИНОВА", "date": "2017.11.01", "title": "Варна: Започна премахването на още 18 незаконни постройки в „Максуда“"}
{"url": "http://www.focus-news.net/news/2017/11/01/2452781/pavel-shopov-obedineni-patrioti-za-velislava-krasteva-izkazvaneto-kam-men-byaha-dumi-na-edna-enicharka.html", "text": "Изказването към мен бяха думи на една еничарка. Това каза народният представител от ПГ на „Обединени патриоти“ Павел Шопов в дуплика към Велислава Кръстева, която цитира Ботев и каза „Вий, вий сте идиоти“, предаде репортер на Агенция „Фокус“.  В процедура по начина на водене във връзка с казаното от Велислава Кръстева, проф. Станислав Станилов призова ДПС да спрат да \"реват насреща му като диваци\". „Аз не мразя турците, но вие създавате този език на омразата. Вие говорите с езика на омразата. Думата идиот изразява език на омразата. От тази трибуна никой от „Атака“ не ви е наричал идиоти“, каза той и призова председателят на НС да не се позори парламента. \r\nДеница КИТАНОВА", "date": "2017.11.01", "title": "Павел Шопов, „Обединени патриоти“ за Велислава Кръстева: Изказването към мен бяха думи на една еничарка"}
{"url": "http://www.focus-news.net/news/2017/11/01/2452782/veliko-tarnovo-obshtinskite-savetnitsi-v-svishtov-shte-glasuvat-dali-obshtinata-da-predostavi-finansova-pomosht-na-bolnitsata-v-grada.html", "text": "Общинските съветници в Свищов ще гласуват  дали Общината да предостави финансова помощ на болницата в града, съобщиха от Общината. От 16.00 часа ще се проведе извънредно заседание на Общински съвет Свищов. В дневния ред е включена само една точка – Предоставяне на безвъзмездна финансова помощ от бюджета на Община Свищов за „Многопрофилна болница за активно лечение Д-р Димитър Павлович”.„Фокус“ припомня, че задълженията на лечебното заведение към момента са 800 000 лева. Преди няколко седмици болницата е изтеглила заем в размер на 500 000 лева. Така реалните задължения възлизат на 300 000 лева. Заплатите на персонала са изплатени до месец септември.\r\nПред Радио „Фокус“ – Велико Търново кметът на Свищов Генчо Генчев припомни, че в началото на мандата на настоящото ръководство на Общината дълговете са възлизали на 1,2 млн. лева.", "date": "2017.11.01", "title": "Велико Търново: Общинските съветници в Свищов ще гласуват дали Общината да предостави финансова помощ на болницата в града"}
{"url": "http://www.focus-news.net/news/2017/11/01/2452783/general-leytenant-andrey-botsev-kam-sastava-na-24-ta-aviatsionna-baza-vapreki-ogranicheniyata-i-otlaganata-s-godini-modernizatsiya-vie-izpalnyavate-funktsiite-i-zadachite-si-otlichno.html", "text": "Благодаря, че продължавате традицията на поколенията крумовци, посветили себе си на военната вертолетна авиация, и безспорно отстоявате мястото на военното формирование във вида въоръжени сили, в Българската армия, в системата за национална и колективна сигурност. Това заяви днес началникът на отбраната генерал-лейтенант Андрей Боцев в обръщението си към ръководството и личния състав на 24-та авиационна база - Крумово по случай 56 години от нейното създаване, съобщиха от пресцентъра на Министерство на отбраната. „Въпреки ресурсните ограничения, липсата на части, отлаганата с години модернизация – всичко това, което обезсърчава и изпитва волята на всеки воин да се доказва в професията, вие ежедневно показвате, че искате и можете да изпълнявате отлично функциите и задачите си, да се мерите по качества с колегите си от държави с много по-голяма финансова осигуреност и техническа обезпеченост“, заяви началникът на отбраната. Генерал-лейтенант Боцев акцентира върху значимия принос на 24-та авиационна база към изпълнение на третата мисия на Въоръжените сили. Той оцени високо участието на екипажи през изминалото лято в овладяването на пожарите в районите на Бургас и Кресна, както и при потушаване на огнената стихия в Република Македония и на територията на Черна гора. Началникът на отбраната отбеляза и достойното представяне на личния състав на авиобазата в национални и международни учения и тренировки.\r\nСъс своя заповед генерал-лейтенант Андрей Боцев награди военнослужещи, отличили се с професионализъм, самоотверженост и отговорност при изпълнение на поставените задачи. Награди връчиха също командирът на Военновъздушните сили генерал-майор Цанко Стойков и командирът на 24-та авиационна база бригаден генерал Димитър Иванов.\r\nПо повод празника бяха поднесени венци и цветя пред паметника на загиналите летци и авиационни специалисти в авиобазата. \r\nПред гостите на тържеството военнослужещите от 24-та авиационна база представиха статичен и динамичен показ на авиационна техника. Те демонстрираха своята професионална подготовка при гасене на пожари с вертолет Ми-17, десантиране по способа „бързо въже“, медицинска евакуация с вертолет „Кугар“, прикриване и осигуряване с вертолет Ми-24 и въздушно разузнаване с вертолет „БЕЛ“-206.", "date": "2017.11.01", "title": "Генерал-лейтенант Андрей Боцев към състава на 24-та авиационна база: Въпреки ограниченията и отлаганата с години модернизация, вие изпълнявате функциите и задачите си отлично"}
{"url": "http://www.focus-news.net/news/2017/11/01/2452784/bivshiyat-general-vladimir-lazarevich-ne-sam-politik-az-prepodavam-edinstveno-opita-si-v-otbranata-na-sarbiya.html", "text": "Бившият командващ на армейския корпус в Прищина и на 3-та югославска армия по време на войната в Косово през 1999 г., генерал Владимир Лазаревич, отговори на обвиненията на Върховния представител на Европейския съюз по външните работи и политиката на сигурност Федерика Могерини по повод назначаването си във Военната академия в Белград, съобщава сръбският \"Политика\".\r\nПред изданието Лазаревич е заявил, че \"не е политик и единственият му ангажимент е да преподава опита си в защитата на Сърбия\".\r\nСпоред бившия генерал \"не е тайна, че отбраната на Сърбия по време на бомбардировките на НАТО се изучава по целия свят, включително и от самите структури на НАТО, така че трудно може да се обясни защо армията и Военната академия на Сърбия нямат право да научат опита ми от тази война\".\r\nЛазаревич заявява, че е \"приел с огромно задоволство поканата на Военната академия в Белград да преподава пред офицерите своя опит, след като не е държавен чиновник и не е ангажиран с актуалната политика\".\r\n\"Политика\" пише, че генерал Владимир Лазаревич сам се е явил пред Трибунала в Хага, където е получил присъда от 15 години затвор, която след обжалване е била заменена с 14 годишна присъда, за участието на командваните от него части в конфликта в Косово през 1998 и 1999 г.Агенция \"Фокус\"припомня:\r\nВ средата на октомври т.г. във Военната академия в Белград бяха поканени да преподават опита си от войните в Югославия бивши висши командири и генерали от ЮНА, сред които Владимир Лазаревич, Божидар Делич и Любиша Дикович.\r\nНа 30 октомври 2017 г. върховния представител на Европейския съюз по външните работи и политиката на сигурност Федерика Могерини реагира на назначаването на Лазаревич като осъден за военни престъпления.\r\nПрезидентът на Косов, Хашим Тачи, също реагира на назначението на Лазаревич, като заяви, че \"най-вероятно бившия генерал ще преподава етническо прочистване\"..Тереза Герова", "date": "2017.11.01", "title": "Бившият генерал Владимир Лазаревич: Не съм политик, аз преподавам единствено опита си в отбраната на Сърбия"}
{"url": "http://www.focus-news.net/news/2017/11/01/2452785/shumen-aleya-na-pisatelite-i-byust-pametnik-na-peyo-yavorov-otkrivat-v-dvora-na-kirilitsata-v-pliska.html", "text": "„Алея на писателите“ и бюст паметник на Пейо Яворов откриват в Двора на Кирилицата в Плиска. Това съобщиха от комплекса. Бюстът на българския поет и войвода е дар от „Съюза на Арменците в Европа”. От 14.00 часа ще бъде отслужен тържествен водосвет и ритуал по освещаване на новите обекти. Под паметника на Яворов ще бъде положена пръст земя от родната му къща в Чирпан. Ще бъде прочетена статия за българския войвода и поет, написана през 1936 г. от генерал Гарегин Нъжде, командир на арменска Доброволческа рота в Македоно-одринското опълчение и национален герой на Армения. В програмата ще участва детска група „Звездица”. От 14.40 часа ще бъдат поднесени венци и цветя.", "date": "2017.11.01", "title": "Шумен: „Алея на писателите“ и бюст паметник на Пейо Яворов откриват в Двора на Кирилицата в Плиска"}
{"url": "http://www.focus-news.net/news/2017/11/01/2452786/tsvetan-tsvetanov-gerb-za-vota-na-nedoverie-ne-smyatam-che-obshtestvoto-e-gotovo-da-prieme-kato-alternativa-bsp-i-dps.html", "text": "Не смятам, че българското общество днес е готово да приеме като алтернатива БСП и ДПС в алтернативно управление. Това каза пред журналисти в Народното събрание председателят на ПГ на ГЕРБ и зам.-председател на партията Цветан Цветанов по повод заявката на БСП за вот на недоверие на кабинета „Борисов 3“ за корупция, предаде репортер на Агенция „Фокус“. „Когато излезе новината за вота на недоверие прочетох и друга новина-  по данни на Евростат 6.1% е безработицата. Намаление само за 1 година от 7.2% на 6.1%. Всеки може да си формулира въпросите, които може да задава към управляващите“, посочи той. „Това, че БСП и ДПС искат да бъдат алтернатива или проявяват някакво несъгласие с политиките на сегашното управление е парламентарна възможност, от която биха могли да се възползват“, каза още Цветан Цветанов. \r\nБиляна ИВАНОВА", "date": "2017.11.01", "title": "Цветан Цветанов, ГЕРБ, за вота на недоверие: Не смятам, че обществото е готово да приеме като алтернатива БСП и ДПС"}
{"url": "http://www.focus-news.net/news/2017/11/01/2452787/sliven-denyat-na-narodnite-buditeli-be-otbelyazan-v-grada.html", "text": "Денят на народните будители бе отбелязан с редица събития в Сливен, предаде репортер на Радио „Фокус“ – Сливен. На централния  градски  площад „Хаджи Димитър“ пред паметника на войводата и сливенските възрожденци се състоя общоградско тържество. Ученици от сливенските училища поднесоха „Гирлянд на славата“. Кметът Стефан Радев поздрави своите съграждани с думите: „В своите най-тежки моменти българският народ е черпил вдъхновение от славните си герои от миналото. Днес ние често се питаме за Паисий, Ботев, Левски, защото имаме нужда от големи водачи. Аз вярвам, че те имат двоите последователи и днес, в класните стаи, читалищата и музеите, навсякъде, където има стремеж към знание и към духовност. Днес много хора, като славните ни предци, без да търсят слава, работят неуморно за това да има светлина по пътя ни. Поклон пред дейността на народните будители от близкото и далечно минало, и от днешния ден! Честит Ден на народните будители. Да живее България!“.\r\nПо-рано бе отслужена и панихида. Тържествата  се организират от Община Сливен, Регионално управление на образованието и ППМГ „Добри Чинтулов“.\r\nЛюдмила ЙОРГОВА", "date": "2017.11.01", "title": "Сливен: Денят на народните будители бе отбелязан в града"}
{"url": "http://www.focus-news.net/news/2017/11/01/2452788/al-jazeera-harvatiya-pravi-opis-na-izostavenite-si-voenni-sili-i-prizovava-18-000-zapasni.html", "text": "Хърватия прави опис на \"изоставените военни сили\", като подготвя призив на 18 000 запасни, предава балканската версия на телевизия Al Jazeera, като твърди, че \"страната не знае с какви сили в запаса разполага, докато експертите настояват за преглед на системата за сигурност\".\r\nТелевизията предава, че \"в навечерието на закупуването на нови бойни самолети, на хеликоптери \"Блек Хоук\" и на самоходни артилерийски гаубици, и след честите акценти за заслугите и значението на хърватските въоръжени сили, президентът Колинда Грабар - Китарович и военният министър Дамир Кръстичевич започнаха да говорят за обучението на резервните части и за въвеждане на военно обучение\".\r\nAl Jazeera смята, че плановете на военното ръководство предвиждат свикването на около 18 000 запасни, от които половината ще попълнят пехотните части.\r\nПо мнението на хърватски военни експерти планираните действия са от реална необходимост за регулиране на системата на резервните сили по отношение на граждански нужди и цели - природни бедствия, извънредно положение или наводнения.\r\nAl Jazeera цитира военния анализатор Игор Табак, според когото \"не може да се говори за обща мобилизация, тъй като става дума за само около 3 % от вписаните във военните регистри и засяга предимно мъже, които наскоро са преминали през армията\"..Тереза Герова", "date": "2017.11.01", "title": "Al Jazeera: Хърватия прави опис на \"изоставените си военни сили\" и призовава 18 000 запасни"}
{"url": "http://www.focus-news.net/news/2017/11/01/2452789/stara-zagora-s-tarzhestven-vodosvet-i-moleben-v-grada-beshe-otbelyazan-denyat-na-narodnite-buditeli.html", "text": "С тържествен водосвет и молебен в града беше отбелязан Денят на народните будители. Това съобщиха от пресцентъра на Община Стара Загора.\r\nС венци и цветя отрупаха днес жителите на града паметника на митрополит Методий Кусев, „най-неуморимия деец на народните дела“ старозагорски будител. Гражданите се преклониха пред паметта на тези „монаси по дух и бунтовници по дела“, които през годините са носили светлината в душите на българите.\r\nСтарозагорският митрополит Киприан отслужи заупокойна литургия в храма „Свети Теодор Тирон“ по повод 95 години от смъртта на митрополит Методий Кусев. След службата официалните гости и владиката се отправиха към гроба на дядо Методий, а после всички те извървяха пътя до паметника му, където се проведе тържествения общоградски ритуал.\r\nНачалото му бе дадено с Химна на народните будители, изпълнен от формация за източно-православна музика „Св. Йоан Дамаскин“.\r\nНа церемонията присъстваха областният управител Гергана Микова, зам.-областният управител Петя Чакърова, зам.-кметовете на община Стара Загора Иванка Сотирова и Красимира Чахова, председателят на Общинския съвет Таньо Брайков, Татяна Димитрова, директор на Регионално управление на образованието, общински съветници, учители, ученици и много граждани.\r\n„Днес е специален ден, защото честваме празника на свободния дух. Ние, българите имаме право да се гордеем, защото сме дали светлината“, каза Гергана Микова. \r\n„На будителите на новото време пожелавам да бъдат в крак с новото време, да не забравят изконните ценности във всички времена и да бъдат вечно будни със своята съвест и със своята духовност“, отбеляза Иванка Сотирова.\r\nДеца от театрална школа „Талант“ към Центъра за подкрепа и личностно развитие на Община Стара Загора изнесоха рецитал посветен на делото на будителите.\r\nВодещата Елена Азалова припомни приноса на Митрополит Методий Кусев за духовното израстване на българите и неговото най-значимо за старозагорци дело-създаването на парк „Аязмото“. \r\nТържествен водосвет и молебен отслужи митрополит Киприан. Владиката призова хората да не изпадат в духовна леност, а да проявят духовна бодрост, така, както са правели будителите на нашия славен и изстрадал народ.  „Днес ние отбелязваме 95 години от кончината на приснопаметния Старозагорски митрополит Методий. Стоейки пред неговия паметник, изграден в подножието на парк „Аязмото“, събуден към живот именно от него, не можем да останем равнодушни към онова, което той в продължение на целия си съзнателен живот вършеше. Не можем да не се преклоним пред неговия живот и деятелност, не можем да не се вслушаме в неговия строг, но любящ призив: Дайте на младото поколение подобаващо възпитание в духа на вярата и вие сте направили всичко, което е потребно, за да бъде Отечеството ни честито и славно“, каза в словото си Киприан.\r\nВенци бяха поднесени от Община Стара Загора, Областна управа, Общински съвет на Стара Загора, Старозагорска света митрополия. Гражданите пък отрупаха с цветя паметника на старозагорския будител.", "date": "2017.11.01", "title": "Стара Загора: С тържествен водосвет и молебен в града беше отбелязан Денят на народните будители"}
{"url": "http://www.focus-news.net/news/2017/11/01/2452790/nikolay-doynov-sayuz-na-narodnite-chitalishta-svetilnitsi-zakrilnitsi-i-radeteli-na-balgarskata-ideya-sa-chitalishtata-prenesli-balgarshtinata-prez-vekovete.html", "text": "Читалищата са светилници, закрилници и радетели на българската идея. Те са пренесли българщината през вековете. Това каза в интервю за Агенция „Фокус“ председателят на Съюза на народните читалища Николай Дойнов. „Църквата, която е основният стожер на българския дух има свой съратник в лицето на народните читалища“, посочи той. „Читалищата отбелязват 1 ноември по един единствен начин- с празненство. Все по-малко стават местата, където се честват чисто българските реалии. Няма място за честване на подобни празници“, обясни Николай Дойнов. „Има място за честване на фолк звезди, на Хелуин, но когато се говори за народни будители това място е сгъстено. Пространството, където тези будители съществуват е заобиколено от новите реалии на един много особен век“, коментира той. „Искам да напомня, че народните будители се честват по решение на министъра на просвещението Стоян Омарчевски от 1922 година. Това е бил денят на Св. Иван Рилски по тогавашния календар“, каза още председателят на Съюза на народните читалища.\r\nБиляна ИВАНОВА", "date": "2017.11.01", "title": "Николай Дойнов, Съюз на народните читалища: Светилници, закрилници и радетели на българската идея са читалищата, пренесли българщината през вековете"}
{"url": "http://www.focus-news.net/news/2017/11/01/2452791/kyustendil-na-okolo-170-000-leva-vazlizat-nalozhenite-sanktsii-na-rabotodateli-ot-trudovite-inspektori-v-oblastta-za-parvite-9-mesetsa-na-2017-g.html", "text": "На около 170 000 лева възлизат наложените санкции на работодатели от страна на трудовите инспектори в Кюстендилска област за първите 9 месеца на 2017 г. Това съобщи пред журналисти инж. Валентин Златински, директор на Областна дирекция „Инспекция по труда” – Кюстендил, предаде репортер на Радио „Фокус” – Кюстендил. От началото на годината са съставени 134 акта за установяване на административни нарушения. Издадени са 130 наказателни постановления, което е съпоставимо със същия период на миналата година. Средният размер на санкцията се увеличава. Той е 1 500 лева.  8 са спрените машини и съоръжения заради установени неизправности. Проведени са две кампании по строителството и селското стопанство. „При строителството проверките продължават, във връзка със зачестили инциденти в този сектор в цялата страна”, каза Валентин Златински. Обектите на периодичен контрол са мините, където е имало много сигнали, касаещи изплащането на заплати и обезщетения.\r\nПо думи на Златински в рамките на деветте месеца инспекторите по труда в Кюстендил са извършили 963 проверки, като две трети от проверките са осъществени град Кюстендил, което е свързано основно с проблемите с въгледобива и с предприятията в Дупница, където са осъществени интензивни инспекции. 107 са проверките по сигнали на граждани. Проверени са 702 предприятия с български собственици. Сред останалите са предприятия на италианци и гърци. \r\n„Установени са 2910 нарушения, по-голямата част са по здравословни и безопасни условия на труд, а останалите са по трудовоправни отношения”, посочи Валентин Златински. По думите му при трудовоправните отношения преобладават закъсненията или неизплащането на обезщетения, след приключване на трудовите правоотношения. „Установени са и 16 души без трудови договори, миналата година броят им е бил 13, а това е притеснително, че продължава да я има тази практика”, каза още Валентин Златински.\r\nВенцеслав ИЛЧЕВ", "date": "2017.11.01", "title": "Кюстендил: На около 170 000 лева възлизат наложените санкции на работодатели от трудовите инспектори в областта за първите 9 месеца на 2017 г."}
{"url": "http://www.focus-news.net/news/2017/11/01/2452792/tsvetan-tsvetanov-gerb-nyama-ime-koeto-da-bade-obyaveno-kato-vazmozhen-ministar-na-zdraveopazvaneto.html", "text": "Няма име, което да бъде обявено като възможен министър на здравеопазването. Това каза пред журналисти в Народното събрание председателят на ПГ на ГЕРБ и зам.-председател на партията Цветан Цветанов по повод оставката на здравния министър проф. Николай Петров, предаде репортер на Агенция „Фокус“. „Няма още одобрено име. В компетентността и правомощията на министър-председателя е да направи предложение“, заяви той. „Вчера на политически съвет темата беше само маркирана, без да имаме конкретно лице, което да е обсъждано като окончателно решение“, коментира Цветан Цветанов. „Няма обсъждани имена. За възможните варианти се запознаваме повече от медийните публикации“, посочи председателят на ПГ на ГЕРБ. „Проф. Петров е доказан професионалист. Поне досега не бях чул някой да говори нещо лошо за него. Той е толкова внимателен и ерудиран, не съм присъствал или чул да е повишил тон. Винаги е много консенсусен и търси диалога, за да реши проблемите, които стоят“, обясни той. „Правителството е в ясната си визия за борба с корупцията и взимането на най-правилните управленски решения. Представянето на НС на най-подходящия за заемането на дадена ръководна позиция, в случая на министър на здравеопазването“, каза още Цветан Цветанов. \r\nБиляна ИВАНОВА", "date": "2017.11.01", "title": "Цветан Цветанов, ГЕРБ: Няма име, което да бъде обявено като възможен министър на здравеопазването"}
{"url": "http://www.focus-news.net/news/2017/11/01/2452793/teroristichniyat-atentat-v-nyu-york-kakvo-e-izvestno-i-kakvo-ne-za-napadenieto-obzor.html", "text": "В следобедните часове на 31 октомври (местно време) в Долен Манхатън, Ню Йорк, превозно средство, управлявано от млад мъж, навлезе на велоалея и се вряза в група хора. Последва сблъсък в училищен автобус. След първоначалния шок стана ясно – в САЩ е извършено терористично нападение, най-кървавото след атентатите от 11 септември 2011 г.Какво е известно за нападението След като автомобилът спря, от него изскочи въоръжен с мъж, който се опита да избяга. Полицейските служители откриха огън срещу него и успяха да го ранят в корема, което улесни залавянето му. От него бяха иззети пневматично оръжие и пистолет за пейнтбол. Почти веднага след това властите характеризираха престъплението като терористичен атентат. Президентът Доналд Тръмп даде същото определение на трагедията.  Наличната до този момент информация показва, че нападателят е 29-годишен мъж на име Сайфулло Хабибулаевич Саипов. Той е гражданин на Узбекистан, който от 2010 г. насам живее в САЩ, в щата Флорида. Медиите съобщиха, че той е пристигнал в страната със Зелена карта, но към момента властите отказват да коментират информацията. Ясно е, че узбекистанецът е бил шофьор на такси, работещ за компанията „Юбер“. По-рано е работел като шофьор на тежкотоварни превозни средства. Женен е от 2013 г. – за негова сънародничка, с шест години по-млада от него. Не е бил криминално проявен. В резултат на терористичната атака загинаха осем души – шестима от тях на мястото на нападението, а други двама – в болница. Министерството на външните работи на Аржентина потвърди в социалната мрежа „Туитър“, че петима граждани на латиноамериканската страна са загинали при терористичната атака в Манхатън, Ню Йорк, а още един е пострадал. Жертвите са от Онтарио и са пристигнали в Ню Йорк за среща на училищния им випуск. \r\nВ съобщението се казва, че „правителството на Аржентина изразява най-искрените си съболезнования за смъртта на аржентинските граждани… в драматичната терористична атака в Ню Йорк този следобед“. Раненият шести човек е настанен в намираща се близо до мястото на инцидента болница и е без опасност за живота. \r\nГражданин на Белгия също е сред жертвите на нападението, потвърди вицепремиерът и външен министър на европейската държава Дидие Рейндерс. По-рано в сряда бе съобщено, че сред ранените в Ню Йорк има гражданка на Германия. Информацията бе потвърдена от външното министерство в Берлин, но не бяха представени данни за състоянието й.Какво не е известно за нападението Към момента липсва информация за самоличността, годините, пола и други данни за жертвите на терористичната атака.  Остават неясни мотивите на извършеното нападение. Според медийни доклади при извършване на атаката мъжът е крещял „Аллах Акбар“, което тласна властите към версията за ислямисткия фон на престъплението. Новинарският канал CNN и водещото издание The New York Times разпространиха информация, съгласно която в превозното средство, използвано за атаката, е намерена бележка, в която узбекът признава, че действа от името на близкоизточната радикална групировка „Ислямска държава“. Все още обаче няма официално потвърждение на твърдението. Тереза Герова", "date": "2017.11.01", "title": "Терористичният атентат в Ню Йорк – какво е известно и какво не за нападението (ОБЗОР)"}
{"url": "http://www.focus-news.net/news/2017/11/01/2452794/zam-ministar-valentin-yovev-uchastva-v-otkrivaneto-na-mezhdunarodna-yubileyna-nauchna-konferentsiya-75-godini-uasg.html", "text": "Дори някой да внушава, че началото започва от днес, строителите доказват, че това не е така. България е изградена до тук с Вашето майсторство, талант, сърце и любов. С тези думи заместник-министърът на регионалното развитие и благоустройството Валентин Йовев се обърна към участниците в Международната юбилейна научна конференция „75 години УАСГ“, посветена на годишнината от създаването на Университета, съобщиха от пресцентъра на МРРБ.  \r\n„Като общество и като отделни личности, всички заедно ще намерим решения на проблемите, за да постигнем един бъдещ, устойчив модел на развитие на Университета по архитектура, строителство и геодезия, защото без Вашата велика професия не може да съществува нито една държава и нито едно общество“, каза още в словото си Валентин Йовев.  \r\n„Да строиш е съзидание, а всеки градеж е ново извисяване и на построеното, и на личността, която го създава“, подчерта от трибуната заместник регионалният министър и изрази удовлетвореност, че през годините ръководствата на Университета са го опазили от политически пристрастия и влияния. \r\nВалентин Йовев се обърна към всички представители на институциите в страната да се включат с всички сили в развитието на висшето учебно заведение. „Вашата професия интегрира нации, религии, политики, а съграденото от Вашите ръце, ум и отдаденост ще остане за поколенията“, заключи заместник-министърът.   \r\nТази вечер в Тържественото събрание, по повод 75-та годишнина на УАСГ ще участва министърът на регионалното развитие и благоустройството Николай Нанков.", "date": "2017.11.01", "title": "Зам.-министър Валентин Йовев участва в откриването на Международна юбилейна научна конференция „75 години УАСГ“"}
{"url": "http://www.focus-news.net/news/2017/11/01/2452795/gabrovo-aprilovski-nagradi-za-literatura-shte-badat-vracheni-v-grada-po-povod-denya-na-narodnite-buditeli.html", "text": "Априловски награди за литература ще бъдат връчени в Габрово по повод Деня на народните будители. Това съобщи за Радио „Фокус“ – Велико Търново директорът на Регионална библиотека „Априлов-Палаузов” – Габрово Савина Цонева. Наградите са учредени по инициатива на местната администрация и се дават за десета поредна година. Регионалната библиотека „Априлов – Палаузов“ е съучредител. „Ние даваме награда за краеведска книга и вече можем да разкрием тазгодишния и носител. Това е писателят Ангел Илиев Ангелов за книгата му „Габровски възрожденци“, каза още директорката на библиотеката. Тя подчерта, че призове ще се връчат в различни категории и от Община Габрово, Народно читалище – Габрово, Дружество на писателите, Музей „Дом на хумора и сатирата“ и други институции. В конкурса участват книги, които са издадени в периода лятото на 2016 година – месец август 2017. Дава се и една награда за ръкопис.\r\nЛуиза ТРАНЧЕВА", "date": "2017.11.01", "title": "Габрово: Априловски награди за литература ще бъдат връчени в града по повод Деня на народните будители"}
{"url": "http://www.focus-news.net/news/2017/11/01/2452796/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "На днешната дата честваме Деня на народните будители. Той е посветен на делото на книжовниците, просветителите и борците за национално освобождение, съхранили през вековете духовните ценности на нацията и нейния морал – Йоасаф Бдински, Григорий Цамблак, Константин Костенечки, Владислав Граматик, поп Пейо, Матей Граматик, св. Иван Рилски, Неофит Бозвели, братята Димитър и Константин Миладинови, Георги С. Раковски, Васил Левски, Христо Ботев, Иван Вазов, Стефан Караджа, Хаджи Димитър, Любен Каравелов, Добри Чинтулов и още стотици радетели за българско самосъзнание. Именно в този дух ще е и днешното издание на предаването „Симитли – минало, настояще и бъдеще“ на Радио „Фокус“ – Пирин, защото ще говорим за театър, за предстоящата Европейска нощ на театрите и за това трудно ли е да си съвременен будител, и то - развивайки театралното изкуство. По темата сме поканили Бранимир Митов, директор на Драматичен театър „Проф. Енчо Халачев“, който заедно със своята школа за трета поред година ще се включи в нощ на театрите и то в Симитли. Преди това от църковният уредник Аделина Стефанова ще научим повече за светите лечители безсребърници и чудотворци Козма и Дамян, които на днешния ден почита православната църква. В края на предаването няма да пропуснем да направим и обзор на по-важните събития и новини за Симитли и региона, които се случиха в последните 7 дни.\r\nБъдете с нас във времето от 15.00 до 16.00 часа ако искате да бъдете на фокус за всичко, актуално, което се случва в Симитли и малките населени места от общината.\r\nАко и вие нашите слушатели и читатели искате да коментирате темата, за която говорим днес или пък да предлагат такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Симитли, а ние ще ги отправим към имащите отношение по въпроса отдели в общината.\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа, с водещ Ливия Нинова.", "date": "2017.11.01", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2017/11/01/2452797/daniel-panov-kmet-na-veliko-tarnovo-blagodarya-na-vsichki-uchiteli-che-sa-poeli-po-tozi-truden-pat-da-obrazovat-detsata-i-da-gi-uchat-da-obichat-balgariya.html", "text": "В Деня на народните будители кметът на Велико Търново Даниел Панов посрещна 75 млади учители. Това съобщиха от пресцентъра на Община Велико Търново. През тази учебна година педагозите за първи път са прекрачили класните стаи в училищата и детските градини в Старата столица и региона. Тържеството бе инициирано от сдружението на младите педагози, подкрепено от Община Велико Търново и от Регионалното управление по образованието. \r\nДаниел Панов приветства младите хора и ги поздрави, че са избрали учителската професия, към която интересът расте. „Благодаря както на вас, така и на всички учители, че са поели по този труден път, че образовате децата на Велико Търново, че ги възпитавате в дух на родолюбие, че ги учите да обичат България, да знаят историята, да познават нашата култура, традиции и обичаи, да ги съхраняват и предават. Всеки от нас пази спомените от първия учебен ден и първия учител. Уважаеми педагози, работете така, че вашите ученици да си спомнят с респект за вас, да помнят добрината ви. Бъдете здрави и упорити и се гордейте с постиженията на децата, които са бъдещето на Велико Търново и България“, обърна се Даниел Панов към учителите. \r\nПанов увери педагозите, че имат категоричната подкрепа на местната власт както в Старата столица, така и чрез Националното сдружение на общините. „И като кмет, и като председател на сдружението, заедно с колегите от управителния съвет ще продължаваме да се борим за адекватното заплащане на вашия труд. Увеличението на заплатите вече е факт – радвам се, че правителството избра за национален приоритет образованието. Не само заплатите обаче са важни, а също и повишаването на квалификацията“, каза още Даниел Панов.\r\nПо случай Деня на народните будители младите учители получиха грамоти, лични послания, както и последната книга на журналиста и писател Светослав Иванов. Приветствия към тях отправиха също областният управител проф. Любомира Попова, както и Розалия Личева – началник на Регионалното управление по образованието във Велико Търново.", "date": "2017.11.01", "title": "Даниел Панов, кмет на Велико Търново: Благодаря на всички учители, че са поели по този труден път да образоват децата и да ги учат да обичат България"}
{"url": "http://www.focus-news.net/news/2017/11/01/2452798/korneliya-ninova-bsp-v-alternativniya-ni-byudzhet-za-2018-g-iskame-da-stimulirame-balgarskoto-traditsionno-izkustvo-i-kultura.html", "text": "В алтернативния ни държавен  бюджет за 2018 г. искаме да стимулираме българското традиционно изкуство. Това каза лидерът на БСП Корнелия Нинова след среща с културни дейци в зала „Запад“ във връзка с идеята на БСП за „културен чек“, предаде репортер на Агенция „Фокус“.  Тя поясни, че разговорът с културните дейци е бил смислен и с конкретни предложения.  \"Да е честит празникът на българските будители. Да бъдат здрави и силни, да продължават в същия дух да пазят националното ни достойнство. Обсъдихме нашите инициативи за „културен чек“. Това представлява ангажимент на държавата за политика по отношение на българската култура чрез издаване на чек с покритие от 200 лв. за всеки млад човек, навършил 18 години, които да ги ползва само за посещение на театри, на музеи и т.н. С това целим две неща. Първо да помогнем на хората на културата, които са в изключително трудно положение чрез тези средства и второ да възпитаваме у младите отношение към българското – култура, музика, изкуство. Разбира се, представихме и нашия законопроект за това определен процент от програмите на БНТ и БНР да бъде с българска културна продукция, както и предложенията ни за бюджета в 2018 г. по отношение на културата – 1 % от БВП и предложенията ни как това да бъде разпределено, така че да се стимулира българското, традиционно  изкуство и култура\", заяви Нинова. По отношение на протеста на учените от БАН за по-високи заплати, лидерът на БСП припомни, че в алтернативния бюджет има предложения за средствата за наука и за развойна дейност. „Обсъждали сме ги с представителите на БАН, подкрепяме ги и ще ги внесем като наши предложения в бюджета. Сега от 14.00 часа ще бъдем в БАН, където ще бъде и президента, ще обсъждаме и такива въпроси“, допълни Нинова.  Певицата Мариана Попова отбеляза, че обещанията на Корнелия Нинова за културата не са забравени. По думите й голямата идея, за която говорят всички музиканти  е Закона за повече българска музика в ефира на телевизиите и радиата, както е навсякъде в Европа. Според нея важното е артистите да имат самочувствие. \r\nДеница КИТАНОВА", "date": "2017.11.01", "title": "Корнелия Нинова, БСП: В алтернативния ни бюджет за 2018 г. искаме да стимулираме българското традиционно изкуство и култура"}
{"url": "http://www.focus-news.net/news/2017/11/01/2452799/tsvetan-tsvetanov-gerb-proektobyudzhetat-za-2018-godina-shte-se-gleda-v-plenarna-zala-drugata-sedmitsa.html", "text": "Другата седмица ще имаме внасяне на проектобюджета и гледане в пленарна зала. Това каза пред журналисти в Народното събрание председателят на ПГ на ГЕРБ и зам.-председател на партията Цветан Цветанов, предаде репортер на Агенция „Фокус“. „Днес и утре ще се гледа проектобюджета в ресорните комисии по дадените секторни политики“, обясни той. „За това може би не сме толкова бързи във взимането на решение за смяната и новото лице, което ще бъде министър на здравеопазването“, коментира Цветан Цветанов. „Другата седмица има изнесено заседание на МС съвместно с ЕК и съответните ресори“, каза още председателят на ПГ на ГЕРБ. \r\nБиляна ИВАНОВА", "date": "2017.11.01", "title": "Цветан Цветанов, ГЕРБ: Проектобюджетът за 2018 година ще се гледа в пленарна зала другата седмица"}
{"url": "http://www.focus-news.net/news/2017/11/01/2452800/nikolay-doynov-sayuz-na-narodnite-chitalishta-masmediite-bezuslovno-nalagat-neshto-protivopolozhno-na-ideyata-za-balgarskoto-buditelstvo.html", "text": "Днес безусловно масмедиите налагат нещо, което е диаметрално противоположно на идеята за българското будителство. Това е опасно за нас като нация- да нямаме опора в своето минало. Това каза в интервю за Агенция „Фокус“ председателят на Съюза на народните читалища Николай Дойнов. „Винаги народните читалища са посочвали своите водачи. Те са били и водачите на народа в малките населени места“, посочи той. „Още от първото читалище в Свищов, читалището „Добри Войников“ в Шумен, читалището в Лом, което е основано от изключителния будител Кръстьо Пишурка- последния български романтик, не само в поезията, но и в личния си живот, тези хора са били пример за всички останали“, коментира Николай Дойнов. „Стефан Стамболов най-добре го описва с едно изречение- „Не щем ний богатство, не щем ний пари“. Всъщност никой не е забогатял от идеята за всеобщност на духа и че светът, в който съществуват идеите може да бъде толкова сведен до всички, че те да тръгнат по този път“, посочи председателят на Съюза на народните читалища и допълни, че ако се тръгне по него България би била друга. „Все пак светлите имена на тези хора са останали в българския пантеон. Това не е случайно, но въпросът е до колко познаваме тях и делото им“, каза още Николай Дойнов. \r\nБиляна ИВАНОВА", "date": "2017.11.01", "title": "Николай Дойнов, Съюз на народните читалища: Масмедиите безусловно налагат нещо противоположно на идеята за българското будителство"}
{"url": "http://www.focus-news.net/news/2017/11/01/2452801/sport-aleksandar-zverev-otpadna-ot-turnira-v-parizh.html", "text": "Александър Зверев отпадна във втория кръг на турнира от сериите „Мастърс“ в Париж. Четвъртият поставен в основната схема на турнира допусна загуба от холандския тенисист Робин Хаасе, който успя да се наложи с 3:6, 6:2, 6:2 и да се класира за следващия кръг на надпреварата.\r\nЗа място на четвъртфиналите поставеният под номер 43 в световната ранглиста Хаасе очаква победителя от сблъсъка между Хуан Мартин дел Потро и Жоао Соуса.", "date": "2017.11.01", "title": "Спорт: Александър Зверев отпадна от турнира в Париж"}
{"url": "http://www.focus-news.net/news/2017/11/01/2452802/kyustendil-41-razresheniya-za-rabota-na-nepalnoletni-sa-izdadeni-v-regiona-prez-parvite-9-mesetsa-na-godinata.html", "text": "41 разрешения за работа на непълнолетни са издадени в Кюстендил и региона през първите 9 месеца на годината. Това съобщи пред журналисти директорът на Областна дирекция „Инспекция по труда” – Кюстендил инж. Валентин Златински, предаде репортер на Радио „Фокус” – Кюстендил. Според Валентин Златински за цялата 2016 година издадените разрешителни за работа на непълнолетни са били 33, което означава, че интересът тази година е по-голям. „Разширява се и географията за работа на непълнолетни. Миналата година в Дупница установихме такива лица без трудов договор, а тази година от Дупница имаме повече заявки”, каза Валентин Златински. Според него на 3 ноември ще се проведе и инициатива Седмица на отворените врати, посветена на 110 години от основаването на трудовата инспекция. Тогава ще се проведат изнесени приемни в Дупница и в Сапарева баня.\r\nВенцеслав ИЛЧЕВ", "date": "2017.11.01", "title": "Кюстендил: 41 разрешения за работа на непълнолетни са издадени в региона през първите 9 месеца на годината"}
{"url": "http://www.focus-news.net/news/2017/11/01/2452803/prezidentat-petar-stoyanov-balgarinat-tryabva-da-se-sabudi-i-da-se-varne-kam-izkonnite-balgarski-tsennosti.html", "text": "Българинът трябва да се събуди и да се върне към изконните български ценности, да разбере, че любовта към труда, инициативата и предприемчивостта правят една нация богата и в материален, но и в духовен план. Това каза за Агенция „Фокус“ Петър Стоянов – президент на Република България между 22 януари 1997 и 22 януари 2002 г. по повод 1 ноември – Ден на народните будители. „Защото онези предприемчивите направиха българското възраждане“, подчерта Стоянов.\r\nПо повод днешния празник той пожела на всички българи кураж и добави, че винаги е вярвал в България и в едно ново българско възраждане. „Просто трябва да сложим край на нашето непрекъснато мрънкане и оплакване“, каза още Петър Стоянов.\r\nЛюба АЛЕКСИЕВА", "date": "2017.11.01", "title": "Президентът Петър Стоянов: Българинът трябва да се събуди и да се върне към изконните български ценности"}
{"url": "http://www.focus-news.net/news/2017/11/01/2452804/yunion-ivkoni-tazi-godina-ni-e-sastaven-1-akt-za-narushenie-koyto-e-obzhalvan-ot-nas-i-do-tozi-moment-ne-e-vlyazal-v-sila.html", "text": "От 1 януари 2017 година до този момент на \"Юнион Ивкони\" ООД е съставен един акт за нарушение, който в законоустановения срок е обжалван от нас пред Софийски районен съд и до този момент не е влязъл в сила. Това се посочва в позиция на \"Юнион Ивкони\" ООД във връзка със според тях „внушавани от някои медии и длъжностни лица неистини“, по отношение на катастрофиралия на 30 октомври 2017 г. вечерта на АМ \"Тракия\" автобус на фирмата.", "date": "2017.11.01", "title": "\"Юнион Ивкони\": Тази година ни е съставен 1 акт за нарушение, който е обжалван от нас и до този момент не е влязъл в сила"}
{"url": "http://www.focus-news.net/news/2017/11/01/2452805/parlamentat-dade-vazmozhnost-za-vpisvane-na-bashtino-ime-v-akta-na-razhdane-na-balgarskite-detsa-rodeni-izvan-stranata.html", "text": "Парламентът даде  възможност  за вписване на бащино име в акта на раждане на българските деца, родени извън страната. Това се случи след като Народното събрание прие на първо и второ четене промените в Закона за гражданската регистрация, внесени от „Обединени патриоти“, предаде репортер на Агенция „Фокус“. Вносителите обясняват, че тази промяна се налага, тъй като в резултат на досегашната практика тези деца се записват в регистъра на населението само с две имена – собствено и фамилно. Според тях в българската именна система бащиното име е особено ценно, тъй като олицетворява кръвната, но и социалната връзка с родителя. Според законопроекта избраният правно-технически похват е аналогичен на предвидената от законодателя възможност за добавяне на наставки –ов  и –ев и окончание -а за женски род на децата, родени извън страната, така че те да придобият имена, съглано българската именна система.  \r\nС 23   гласа \"за\", 61 - \"против\" и  - 66 \"въздържали се\" депутатите отхвърлиха законопроекта на ДПС за промени в Закона за гражданската регистрация, с които се предлагаше да се заличат насилствено наложените имена при „възродителния процес“ в ЕСГРАОН. В рамките на дебата депутатът от \"Обединени патриоти\" Павел Шопов поясни, че законопроектът на \"Обединени патриоти\" е насочен към новородените български граждани в чужбина, а другият, внесен от ДПС, е за починали хора. Той призова всички да гласуват \"против\" законопроекта на ДПС. Халил Летифов от ДПС заяви, че не става въпрос за починали хора. Колегата му Велислава Кръстева посочи, че Павел Шопов и неговата политическа сила са срам за патриотизма. \"Вие сте позор за парламентаризма и политическия елит за България, вие сте \"камък на шията\", който ще потопи ГЕРБ и понеже днес е Ден на будителите ще цитирам Ботев: \"Вий, вий сте идиоти\", каза Кръстева. На това Павел Шопов отговори, че това са били думи на \"една еничарка\".  \r\nДеница КИТАНОВА", "date": "2017.11.01", "title": "Парламентът даде възможност за вписване на бащино име в акта на раждане на българските деца, родени извън страната"}
{"url": "http://www.focus-news.net/news/2017/11/01/2452806/vrachanskiyat-mitropolit-grigoriy-na-1-noemvri-otbelyazvame-praznika-na-vsichki-dostolepni-balgari-koito-v-godinite-budeha-nasheto-saznanie-i-prizovavaha-balgarskata-ni-chest.html", "text": "Врачанският митрополит Григорий: На 1 ноември отбелязваме празника на всички достолепни българи, които в годините будеха нашето съзнание и призоваваха българската ни чест и синовен дълг да се трудим и творим за нашето Отечество - България. Това казва в архипастирски благослов до духовно обгрижваните от него православни християни Врачанският митрополит Григорий, временно управляващ и овдовялата Видинска епархия по повод днешния празник - Денят на народните будители, предаде репортер на Агенция \"фокус\". В благослова на митрополит Григорий се казва още: \"Възлюбени в Господа братя и сестри, скъпи жители на Богохранимата Врачанска епархия, на 1 ноември отбелязваме празника на народните будители. Денят на всички достолепни българи, които в годините будеха нашето съзнание и призоваваха българската ни чест и синовен дълг да се трудим и творим за нашето Отечество - България. Този единствен по своята същност ден, в който прекланяме глава пред нашите първоучители и просветители, люде пламтящи в своето достойнство, разкрили любовта си и отговорността си пред нашия народ, е свързан с паметта на най-българския светец, преподобния и богоносен отец наш Йоан Рилски Чудотворец. Духовният пастир, който изпроси Господнята благословия и озари чрез Божествената благодат своя пробуждащ се народ. Затова този ден е ден на радост, чудно тържество, понесло спомена за множеството будители, които през всичките векове на България, изпълваха с доброта, вяра и доблест народното ни съзнание. Празник не на миналото, но ден на предстоящето, защото не ще имаме достойно бъдеще, ако нямаме будното съзнание, чрез завета на тия, които подклаждаха Божествения дух в нас.\r\nДнес аз прося, чрез застъпничеството на свети Йоан Рилски, успех във всички начинания на вас, скъпи братя и сестри, членове на Богообдарената ни епархия и жители на нашия обичан град Враца. Благопожелавам на вас, общински служители, ръководители народни, които носите отговорността за благополучието на съгражданите ни - много сила, устрем и решителност в преодоляването на трудностите във всекидневната ви работа. Дни, изпълнени с честност и радост от постигнатите резултати. На вас, учители - нови апостоли на словото, които разпространявате знанието и културата сред нашите деца, желая с много любов и търпение да изпълнявате вашата благородна работа. Сила на духа, радост и обич към обучението.\r\nА, на вас, скъпи деца – усърдие и труд, като не забравяте, че вие сте бъдещите будители на скъпото ни Отечество.\r\nНа всички вас, братя и сестри – честит да е празникът на народните будители! Да съхраним и усилим вярата си! Да живеем в Христовите добродетели и навсякъде да показваме нашата обич, защото този, който обича, той е Христовият. На много и благословени лета! Честит празник! Амин!\". \r\nНикола ПЕТКОВ", "date": "2017.11.01", "title": "Врачанският митрополит Григорий: На 1 ноември отбелязваме празника на всички достолепни българи, които в годините будеха нашето съзнание и призоваваха българската ни чест"}
{"url": "http://www.focus-news.net/news/2017/11/01/2452807/shumen-zadarzhaha-mazh-izvarshil-bludstveni-deystviya-s-dete.html", "text": "За срок до 72 часа Районната прокуратура в Шумен е задържала 34-годишния Св. А., който бил привлечен като обвиняем за действия на полово удовлетворение с лице от същия пол, ненавършило 14 години. Това съобщиха от пресцентъра на Апелативна прокуратура – Варна.\r\nСексуалното посегателство над 12-годишното дете било извършено на 30 октомври 2017 год. около обяд. Обвиняемият Св. А. е осъждан два пъти - за изнасилване, за което е реабилитиран, и за неплащане на издръжка на собственото си дете. \r\nРайонната прокуратура в Шумен ще внесе искане в районния съд за определяне мярка за неотклонение „Задържане под стража“ на насилника след изтичане на срока на първоначалното му задържане.", "date": "2017.11.01", "title": "Шумен: Задържаха мъж, извършил блудствени действия с дете"}
{"url": "http://www.focus-news.net/news/2017/11/01/2452808/d-r-madlena-boyadzhieva-kmet-na-teteven-otbelyazahme-praznika-na-grada-s-istoricheska-vazstanovka-na-osvobozhdenieto-mu.html", "text": "Отбелязахме празника на града с историческа възстановка на освобождението му. Това каза в интервю за Агенция „Фокус“ кметът на община Тетевен д-р Мадлена Бояджиева. Tя обясни, че 1 ноември е дата, която е много интересна от историческа гледна точка за Тетевен, тъй като тогава е станало освобождението на града от турско робство.\r\n„И тази година ние празнуваме 140-тата годишнина. Празничната програма обхваща няколко дни, като започна на 28 октомври с възстановка на освобождението на Тетевен, влизането на руските войски в града и изгонването на турската армия. За първи път правим това и интересът беше изключително голям както от страна на тетевенци, така и от страна на гостите на града. Беше много интересно, събраха се много хора и по тяхно желание може би ще стане традиция и всяка година ще правим такава възстановка. Тя има изключително важно значение, защото е хубаво освобождението на града да се представи образно пред младите хора и децата, за да може те да запомнят тази дата и да познават историческото минало на родното си място“, каза още Бояджиева.\r\nОт думите й стана ясно, че на 29 октомври са били поднесени венци пред монумента на Боева могила – мястото, откъдето са влезли руските войски в града, а целият 30 октомври е преминал под знака на един от видните революционери на Тетевенския революционен комитет – хаджи Станьо Врабевски, чиято 200-годишнина се чества тази година. В негова чест е била проведена научна сесия по исторически данни за дейността му, в която участие са взели историците проф. Пламен Павлов от Великотърновския университет и проф. Пламен Митев от Софийския университет. „А днес ще има отслужване на благодарствен молебен, концерт на духовата музика, тържествено вдигане на знамето на Тетевен и тържествена сесия на Общинския съвет“, обясни кметът.\r\nЦветилена СИМЕОНОВА", "date": "2017.11.01", "title": "Д-р Мадлена Бояджиева, кмет на Тетевен: Отбелязахме празника на града с историческа възстановка на освобождението му"}
{"url": "http://www.focus-news.net/news/2017/11/01/2452809/balgarskiyat-cherven-krast-zapochva-izpalnenieto-na-proekt-nasochen-kam-podpomagane-na-zakonno-prebivavashti-v-balgariya-grazhdani-na-treti-strani.html", "text": "Българският Червен кръст започва изпълнението на проект, насочен към подпомагане на законно пребиваващи в България граждани на трети страни. Това съобщиха от пресцентъра на БЧК. Откриващото информационно събитие ще се проведе на 2 ноември 2017 г. от 11.00 часа в Националния пресклуб БТА (София, бул. “Цариградско шосе” 49). По време на събитието ще бъдат представени основните дейности по проекта, който ще се реализира в рамките на 36 месеца.\r\nПроектът се финансира от Фонд „Убежище, миграция и интеграция“ на Европейския съюз и от националния бюджет на Република България чрез Министерството на вътрешните работи.", "date": "2017.11.01", "title": "Българският Червен кръст започва изпълнението на проект, насочен към подпомагане на законно пребиваващи в България граждани на трети страни"}
{"url": "http://www.focus-news.net/news/2017/11/01/2452810/varna-trima-dushi-sa-postradali-pri-sbivane-do-zavedenie-na-ul-studentska.html", "text": "Служители полицията във Варна изясняват случай с възникнало сбиване между група хора. Това съобщиха от пресцентъра на ОДМВР-Варна. Инцидентът се е случил около 2.40 часа на 31 октомври, на ул. „Студентска“, близо до увеселително заведение. При сбиването трима мъже на възраст 22 г., 24 г. и 34 г. са получили средни телесни повреди, изразяващи се съответно във фрактура на пръст на ръката, фрактури на двете ръце и фрактура на крак. Задържани за срок до 24 часа са двама младежи от Бургас и Черноморец (на 20 г. и на 21 г.), за които е установено, че имат касателство към сбиването. Работата по случая продължава, образувано е досъдебно производство.", "date": "2017.11.01", "title": "Варна: Трима души са пострадали при сбиване до заведение на ул. „Студентска“"}
{"url": "http://www.focus-news.net/news/2017/11/01/2452811/tsvetan-tsvetanov-gerb-sluzheben-vitsepremier-e-tarsil-v-zdravni-zavedeniya-neshto-s-koeto-da-podpomogne-iskaneto-na-vot-na-nedoverie-v-sferata-na-zdraveopazvaneto.html", "text": "Вчера някой ми каза кулоарно, че един бивш вицепремиер от служебния кабинет е ходил в дадени здравни заведения, за да търси нещо, с което да подпомогне искането на вот на недоверие в сферата на здравеопазването. Това каза пред журналисти в Народното събрание председателят на ПГ на ГЕРБ и зам.-председател на партията Цветан Цветанов във връзка с оставката на здравния министър проф. Николай Петров, предаде репортер на Агенция „Фокус“. „Това е служебен вицепремиер, който в момента няма абсолютно никаква компетентност и е далече от тази сфера. Много е странно, че е ходил да търси такива неща“, посочи той. На въпрос би ли го назовал по име Цветан Цветанов коментира: „Казаха ми го и не съм сигурен, че това е така“. „Мога да приемам това като сценарий, който е бил заложен по време на служебния кабинет“, допълни той. „В момента не знам дали Николай Петров е извършил закононарушение. Говорим за одитен доклад, възложен по време на служебния кабинет“, обясни председателят на ПГ на ГЕРБ. „Тогава много силна беше волята на тогавашния служебен кабинет да овладее държавата и да се търсят повече компромати, но не и да се правят повече политики“, заяви той. „Вчера, когато говорихме с Валери Симеонов и с колегите, казаха, че дори самият Николай Петров не е знаел, че това е човекът, който живее на семейни начала с неговата дъщеря“, коментира Цветан Цветанов. „Не искаме да бъдем разследващ орган и морална политическа полиция. Съобразяваме се с обществените нагласи и с това, което предизвиква негатив в управлението и личното решение на Николай Петров“, каза още той. \r\nБиляна ИВАНОВА", "date": "2017.11.01", "title": "Цветан Цветанов, ГЕРБ: Служебен вицепремиер е търсил в здравни заведения нещо, с което да подпомогне искането на вот на недоверие в сферата на здравеопазването"}
{"url": "http://www.focus-news.net/news/2017/11/01/2452812/vratsa-s-fakelno-shestvie-otbelyazvat-denya-na-narodnite-buditeli-v-kozloduy.html", "text": "С факелно шествие отбелязват Деня на народните будители в  Козлодуй, съобщиха за Радио „Фокус“ от читалище „Христо Ботев“ в града.  Факелното шествие ще тръгне в 18 часа от сградата на читалището, като ще премине пред паметната плоча на загиналите в  Първата и Втората световна война от Козлодуй и ще продължи към паметната плоча 125 години образователно дело в Козлодуй.  \r\nШествието ще спре в двора на църквата „Света Троица“  за да бъде отдадена почит пред паметника на учителя Младен Павлов , известен като „козлодуйското даскалче“  и пред  паметника на Христо Ботев . Факелното шествие ще завърши пред паметника Васил Левски.  За гражданите на Козлодуй е предвиден спектакъл на формация огнено шоу „Феникс“ , с който ще завърши Деня на народните будители в крайдунавския град.", "date": "2017.11.01", "title": "Враца: С факелно шествие отбелязват Деня на народните будители в  Козлодуй"}
{"url": "http://www.focus-news.net/news/2017/11/01/2452813/prezidentat-georgi-parvanov-veroyatno-mnozina-mislyat-che-ot-tyah-veche-nishto-ne-zavisi-nadyavam-se-da-se-sabudi-natsionalniyat-duh.html", "text": "Българинът трябва да се освободи от умората, безнадеждността, която е обхванала много от сънародниците ни. Това каза в интервю за Агенция „Фокус“ Георги Първанов – президент на Република България в периода 2002-2012 г. по повод 1 ноември – Ден на народните будители. „За съжаление мнозина вероятно си мислят, че от тях вече нищо не зависи. Нещата са оставени на едно инерционно течение, а не е било така. Прекарали сме векове в османско робство, били сме в много други тежки периоди и винаги са се намирали лидери, които да очертаят нови параметри на националните цели и идеали и такива, които да ги следват. Надявам се в крайна сметка да се събуди националният дух“, заяви Първанов. „Денят на будителите е много силен национален празник, с общославянски измерения“, каза още той и допълни, че не са много народите в Европа, а и по света, които имат два празника на духовността, както ние имаме 24 май и 1 ноември. „Това е една признателност за онези, които са дали всичко от себе си, дори живота си, за да я има България, българската нация. Освобождението на България първо става духовно. Духовната Санстефанска България е била очертана благодарение на усилията на православната ни църква, училища, читалища“, коментира още Георги Първанов. \r\nМариела РУСЕВА", "date": "2017.11.01", "title": "Президентът Георги Първанов: Вероятно мнозина мислят, че от тях вече нищо не зависи – надявам се да се събуди националният дух"}
{"url": "http://www.focus-news.net/news/2017/11/01/2452814/d-r-kaloyan-metodiev-politolog-normalno-e-da-ima-sblasak-okolo-byudzhet-2018-tam-se-vizhda-koy-e-upravlyavasht-i-koy-opozitsiya.html", "text": "Нормално е да има сблъсък около \"Бюджет 2018\" – там се вижда кой е управляващ и кой опозиция. Това каза в интервю за Радио „Фокус“-Пирин политологът д-р Калоян Методиев. Според него бюджетът е една разделителна линия в политиката. Специалистът подчерта, че има условия и предпоставки за настъпването на политическа криза. \r\n„Напрежението постоянно ескалира и няма да спре. Скандалите и оставките вече са ежедневие, тоест имаме условия за динамична политика“, каза още политологът. Д-р Методиев уточни, че в Парламента се наблюдава една липса на политическа култура, което може да се забележи при всеки един вот на недоверие. „При качеството на този парламент, в който има прекалено много хора с лошо поведение, непристоен език, с липса на политическа култура или някакви идеи, се опасявам, че всеки вот на недоверие ще се изроди в това, което наблюдавахме през изминалия месец – скандали от най-долнопробно ниво“, каза още политологът. „България, за жалост, е обезелитена, ако мога да измисля такава дума. Политическото ниво е на санитарния минимум“, коментира д-р Методиев.\r\nЛивия НИНОВА", "date": "2017.11.01", "title": "Д-р Калоян Методиев, политолог: Нормално е да има сблъсък около \"Бюджет 2018\"  – там се вижда кой е управляващ и кой опозиция"}
{"url": "http://www.focus-news.net/news/2017/11/01/2452815/andryu-kuomo-gubertnator-na-shtata-nyu-york-napadatelyat-ot-manhantat-se-e-radikaliziral-v-sasht.html", "text": "Извършителят на терористичната атака в Долен Манхатън, Ню Йорк, е свързан с близкоизточната радикална групировка „Ислямска държава“, но се е радикализирал след пристигането си в САЩ през 2010 г. Това заяви губернаторът на щата Ню Йорк, Андрю Куомо, предава AFP.\r\nНападателят, идентифициран като 29-годишния узбек Сайфуло Хабибулаевич Саипов, е „страхлив первезник, свързан с „Ислямска държава“ и радикализиран“ в САЩ, подчерта губернаторът. Тереза Герова", "date": "2017.11.01", "title": "Андрю Куомо, губертнатор на щата Ню Йорк: Нападателят от Манхантът се е радикализирал в САЩ"}
{"url": "http://www.focus-news.net/news/2017/11/01/2452816/prokuraturata-protestira-173-nezakonosaobrazni-zapovedi-na-obshtinski-kmetove-za-uchredyavane-na-pravo-na-stroezh-na-nadstroyavane-iili-na-pristroyavane-varhu-obshtinski-imoti.html", "text": "Върховна административна прокуратура разкри редица случаи на незаконосъобразни норми в наредби, приети от общински съвети, с които се допуска да се учредява право на строеж, на надстрояване и/или пристрояване на сгради само със заповед от кмета на общината, без решение на общинския съвет, вкл. да се издават само заповед или анекс от кмета при промяна в обема/параметрите на тези права. Това съобщиха от пресцентъра на Прокуратурата на Р България.\r\nС посочените разрешения се нарушават чл.37 и чл.38 от Закона за общинската собственост, според които решението на общинския съвет е условие за извършване на разпоредителните действия по учредяване на право на строеж, на надстрояване и/или на пристрояване. Изключенията, които законодателят допуска касаят единствено приложимият ред /с или без търг или конкурс/ и безвъзмездността на предоставеното право. \r\nНа тази основа от ВАП е организирана проверка за законност, при която от териториалните прокуратури са издирени конкретни заповеди на общински кметове, издадени след 1.01.2015 г., с които се извършват незаконосъобразни разпоредителни действия от посочения вид с имоти - общинска собственост. \r\nНай-голям брой на заповеди, подлежащи на протест са разкрити в община гр. Добрич (27 бр.), община гр. Перник (25 бр.), Столична община (16 бр.), община гр. Девин (13 бр.), община гр. Шумен (11 бр.), община гр. Кърджали (10 бр.), община с. Гърмен (9 бр.) и др. \r\nДо настоящия момент във ВАП са получени данни за проверени повече от 1191 административни акта, като 173 от тях следва да се оспорят пред съда. \r\nВ този брой се включват и незаконосъобразни разпоредби в подзаконови актове, действащи на териториите на общини гр. Шумен, гр. Велики Преслав, гр. Смядово, с. Хитрино, гр. Хасково, гр. Кърджали, гр. Момчилград, гр. Джебел, гр. Перник, гр. Вършец, гр. Велико Търново с. Гърмен, Столична община, като някои от тях са установени от ВАП в предходен момент. \r\nСпоред организацията, създадена от ВАП след приключването на съдебноадминистративните производства с влезли в сила съдебни актове във всички случаи на обявена нищожност на оспорените заповеди предстои да се сезира местния орган на власт, доколкото прокуратурата няма законоустановени правомощия да атакува пред съда договори, сключени въз основа на правноневалидни административни актове. \r\nЕфектът от проверката се изразява в отстраняване на случаите на незаконосъобразно разпореждане с общинска собственост без решение на общински съвет с цел спазване на целта на закона, който въвежда засилена защита на обектите ѝ.", "date": "2017.11.01", "title": "Прокуратурата протестира 173 незаконосъобразни заповеди на общински кметове, за учредяване на право на строеж, на надстрояване и/или на пристрояване върху общински имоти"}
{"url": "http://www.focus-news.net/news/2017/11/01/2452817/krasimira-anastasova-kmet-na-dolni-chiflik-v-denya-na-narodnite-buditeli-izrazyavame-svoyata-pochit-kam-sazdatelite-i-pazitelite-na-duhovnata-ni-traditsiya.html", "text": "В Деня на народните будители – 1 ноември, изразяваме своята почит към създателите и пазителите на духовната ни традиция. Това заяви в своето приветствено слово към учители, просветни и културни дейци кметът на Община Долни чифлик Красимира Анастасова по повод Деня на народните будители, предаде репортер на Радио „Фокус“ – Варна. „Прекланяме се пред всички онези бележити българи, съхранили вечния български дух и стремежа към овладяване на знанието. На всички вас, съвременни просветители, пожелавам здраве, силен дух и светлина, за да показвате пътя, по който да върви българският народ. Обогатявайте и опазвайте българската духовност и копнежа по нови хоризонти в образованието и културата“, посочи Красимира Анастасова.\r\nПо случай Деня на народните будители, като подарък от ръководството на Община Долни чифлик към всички просветни и културни дейци, на сцената на Народно читалище„Изгрев 1919“ гостуваха артистите от Драматичен театър „Невена Коканова“, гр. Ямбол. Те представиха постановката „Юнаци с умни калпаци“, чиято премиера бе едва преди няколко дни – на 25 октомври.\r\nМарияна ВАЛЕНТИНОВА", "date": "2017.11.01", "title": "Красимира Анастасова, кмет на Долни чифлик: В Деня на народните будители изразяваме своята почит към създателите и пазителите на духовната ни традиция"}
{"url": "http://www.focus-news.net/news/2017/11/01/2452818/kyustendil-denyat-na-narodnite-buditeli-be-otbelyazan-v-dupnitsa-s-podnasyane-na-ventsi-i-tsvetya-na-byust-pametnika-na-hristaki-pavlovich.html", "text": "Денят на народните будители бе отбелязан в Дупница с поднасяне на венци и цветя на бюст-паметника  на Христаки Павлович. Това съобщи за Радио „Фокус” – Кюстендил Таня Камбурова, експерт в отдел „Култура” към Община Дупница. По думите й десетки граждани са се събрали на централния площад в града, за да отдадат почит и уважение към делото на будителите. На церемонията са присъствали кметът на Община Дупница Методи Чимев, зам.-кметът Крум Милев, председателят на Общинския съвет Емил Гущеров, представители на патриотични организации и граждани. Слово по повод празника е изнесено от директора на Общинския исторически музей Анелия Геренска, в което е посочено, че на този ден се отдава почит на хилядите знайни и незнайни български будители и радетели, които са направили възможно да се съхрани тази вяра, този език, които са направили възможно да я има и днес държавата България.\r\nВенцеслав ИЛЧЕВ", "date": "2017.11.01", "title": "Кюстендил: Денят на народните будители бе отбелязан в Дупница с поднасяне на венци и цветя на бюст-паметника  на Христаки Павлович"}
{"url": "http://www.focus-news.net/news/2017/11/01/2452819/silistra-potrebitelite-ot-dsh-gr-alfatar-zaedno-s-kmeta-na-obshtina-yanka-gospodinova-i-zam-kmeta-zhelyana-doneva-otpraznuvaha-denya-na-narodnite-buditeli-1-noemvri.html", "text": "Потребителите от ДСХ гр. Алфатар, кметът на общината г-жа Янка Господинова и зам.-кметът г-жа Желяна Донева отпразнуваха Деня на Народните будители - 1 ноември. Това съобщиха от пресцентъра на Общината.\r\nПотребителите представиха рецитал, посветен на делото на книжовниците, просветителите, борците за национално освобождение, съхранили през вековете духовните ценности на българския народ.", "date": "2017.11.01", "title": "Силистра: Потребителите от ДСХ гр. Алфатар заедно с кмета на община Янка Господинова и зам.-кмета Желяна Донева отпразнуваха Деня на Народните будители - 1 ноември"}
{"url": "http://www.focus-news.net/news/2017/11/01/2452820/nikolay-doynov-sayuz-na-narodnite-chitalishta-za-sledvashtata-godina-sredstvata-za-chitalishtata-sa-uvelicheni.html", "text": "Винаги съм благодарил на държавата за помощта й. За следващата година средствата за читалищата са увеличени. Това каза в интервю за Агенция „Фокус“ председателят на Съюза на народните читалища Николай Дойнов. „Държавата не се меси в работата на читалищата. Мога да го кажа абсолютно категорично. Активно подпомага оцеляването на читалищата“, заяви той. „В момента читалищата изпълняват основни държавни задачи. След като сме членове на ООН имаме задължението като държава да осигурим книга дори в най-малкото селце, където е останал един човек. Дори той има право на достъп до книгата. Без читалищата това няма как да се случи“, обясни Николай Дойнов. „Независимо от всичко читалищата, които създадоха и отгледаха през вековете своите библиотеки, и сега продължават да поддържат своята библиотечна дейност. Тези библиотеки са на читалищата и спор няма“, коментира председателят на Съюза на читалищата. „Тези библиотеки съдържат най-ценното, което е издавано през годините. Книгите са пример. Остава да научим хората да се връщат обратно по пътя към библиотеката, защото това е мястото, където могат да осъзнаят своята духовна същност“, каза още Николай Дойнов. \r\nБиляна ИВАНОВА", "date": "2017.11.01", "title": "Николай Дойнов, Съюз на народните читалища: За следващата година средствата за читалищата са увеличени"}
{"url": "http://www.focus-news.net/news/2017/11/01/2452821/veliko-tarnovo-stari-avtomobilni-gumi-goryat-na-smetishteto-v-gorna-oryahovitsa.html", "text": "Пожар на стари автомобилни гуми събра екипи на пожарните в Горна Оряховица и Велико Търново. Огънят, който се е разразил по обяд на сметището в Горна Оряховица, вече е локализиран, съобщи за Радио „Фокус“ – Велико Търново директорът на Регионална дирекция „Пожарна безопасност и защита на населението“ инж. Красимир Кръстев. „На мястото има два пожарни автомобила от Велико Търново и два от Горна Оряховица. Сега, със съдействието на кмета на Горна Оряховица инж. Добромир Добрев, са извикани много водоноски от ВиК, както и багери, булдозери и камиони, с които се извършва запръстяване на площта, като целта е да се „задуши“ пожарът“, обясни началникът на великотърновската пожарна. Той увери, че няма опасност за гражданите, които живеят в крайните квартали. Освен това вече са направени и измервания на показателите за чистота на атмосферния въздух и всички резултати са в норма. Все още е рано да се говори за причините за възникване на пожара.\r\nЛуиза ТРАНЧЕВ", "date": "2017.11.01", "title": "Велико Търново: Стари автомобилни гуми горят на сметището в Горна Оряховица"}
{"url": "http://www.focus-news.net/news/2017/11/01/2452823/radio-slobodna-evropa-makedoniya-vlastite-na-bosna-i-hertsegovina-predadoha-na-sasht-edin-ot-nay-izdirvanite-teroristi-na-islyamska-darzhava.html", "text": "Властите на Босна и Херцеговина екстрадираха в САЩ един от най-издирваните ислямисти, свързани с близкоизточната радикална групировка „Ислямска държава“, предава  Радио „Слободна Европа“ в македонската си редакция. \r\nРоденият в Косово Кандич е обвинен, че се присъединява към редиците на терористичната групировка в Сирия, където е отговарял за доставка на взривни колани, използвани от самоубийствените атентатори. Кандич е съдействал и за снабдяването с оръжия. \r\nНалице са сериозни доказателства, че 36-годишният мъж, укривал се до този момент в Сараево, е участвал в подготовката на нападението в Рамади от 2015 г., извършено от 18-годишния австралийски ислямист Джейк Биларди.\r\nГодини наред агентите на ФБР са събирали информация за дейността на Кандич и са установили, че той е използвал пет различни самоличности, за да пътува по света. Ислямистът бе открит и арестуван в Сараево през юли тази година.Тереза Герова", "date": "2017.11.01", "title": "Радио „Слободна Европа“ (Македония): Властите на Босна и Херцеговина предадоха на САЩ един от най-издирваните терористи на „Ислямска държава“"}
{"url": "http://www.focus-news.net/news/2017/11/01/2452824/sport-elitsa-kostova-zapochna-s-pobeda-uchastieto-si-na-turnira-v-teksas.html", "text": "Елица Костова започна с победа участието си на турнира на твърди кортове в Тайлър, щата Тексас. Поставената под номер 209 в света Костова се наложи с 7:6, 6:1 над представителката на домакините Усуе Арконада, която е с 24 места по-надолу в ранглистата. \r\nДруга българка – Сесил Каратанчева, започва участието си на турнира в четвъртък с двубой срещу Джулия Боузръп, която в момента заема 138-мо място в световната ранглиста.", "date": "2017.11.01", "title": "Спорт: Елица Костова започна с победа участието си на турнира в Тексас"}
{"url": "http://www.focus-news.net/news/2017/11/01/2452825/burgas-otkritoto-tyalo-v-mandrenskoto-ezero-e-na-67-godishnata-stoyanka-dimitrova-ot-s-cherni-vrah-izcheznala-pri-navodnenieto-predi-shest-dni.html", "text": "След официално разпознаване е установено, че тялото на жена, открито по-рано през деня в Мандренското езеро край село Димчево, е на 67-годишната Стоянка Димитрова от с. Черни връх, изчезнала преди шест дни по време на бедствената ситуация в Бургаска област. Това съобщиха от ОДМВР-Бургас.", "date": "2017.11.01", "title": "Бургас: Откритото тяло в Мандренското езеро е на 67-годишната Стоянка Димитрова от с. Черни връх, изчезнала при наводнението преди шест дни"}
{"url": "http://www.focus-news.net/news/2017/11/01/2452826/daniel-panov-kmet-na-veliko-tarnovo-denyat-na-narodnite-buditeli-e-edin-ot-nay-balgarskite-praznitsi.html", "text": "Денят на народните будители, който честваме днес, е един от най-българските празници. Това се казва в празничното обръщение на кмета на Велико Търново Даниел Панов по повод Деня на народните будители, съобщиха от Общината. „Днес почитаме всички славни българи – книжовници, просветителите, революционери, духовници, които дори в най-тъмните времена пазеха живи българския дух, език и култура, вярата, националната памет, които през епохата на Възраждането поведоха нашия народ към Освобождението, които изградиха съвременната българска държава. Честит празник на всички съвременни будители – хората, които днес ни образоват, които ни възпитават в дух на родолюбие, които ни учат да обичаме България и да знаем историята й, да пазим ценностите, традициите, обичаите и да ги предаваме на поколенията. Съхраняването на нашата българска идентичност е един от важните дългове към идните поколения“, се посочва още в празничното обръщение на кмета на Велико Търново.", "date": "2017.11.01", "title": "Даниел Панов, кмет на Велико Търново: Денят на народните будители е един от най-българските празници"}
{"url": "http://www.focus-news.net/news/2017/11/01/2452827/d-r-emil-karaivanov-kmet-na-asenovgrad-prekratenite-razsledvaniya-sreshtu-men-i-obshtinata-dokazaha-che-zakonat-e-nad-vsichko.html", "text": "Прекратените разследвания срещу мен и Общината доказаха, че законът е над всичко. Това казва в свое изявление кметът на Община Асеновград д-р Емил Караиванов, съобщиха от пресцентъра на Община Асеновград. \"Макар и неофициална, вече е факт новината, че с акт на прокуратурата са прекратени досъдебни производства с обвинения към мен и служители на Общината, както и други лица, които са имали отговорности по договори и процедури на Община Асеновград. Няма как да скрия удовлетворението си от този категоричен акт на държавното обвинение\", каза още той. \"Очевидно е, макар и с месеци закъснение, че обвиненията срещу мен като кмет и срещу Община Асеновград (нейни служители или други лица като страни по договори за публични дейности и услуги), са били несъстоятелни. Нещо, което знаех още в началото на това разследване. Вярвах, че истината ще излезе наяве, затова признавам, че финалът на тази неприятна история е добър и логичен.\r\nВ самото прокурорско постановление ясно, подробно и прецизно е описано защо се прекратяват обвиненията\", заяви Караиванов. \"Не съм адвокат на самия себе си, особено в качеството ми на кмет, затова и не смятам за коректно аз да тиражирам доводите на държавното обвинение\", добави той. По думите му за него като кмет е важно крайното решение. \"Изцяло отпадат обвиненията срещу всички лица, включително и срещу мен самият като кмет, за казуса по т.нар. незаконно събаряне на имот и последваща процедура за нов строеж в квартал „Метошка махала”. Оказа се, че нищо от онова, което бе подадено като сигнали - жалби от асеновградчани по случая с това застрояване в квартал „Метошка махала” не е вярно. И това го признава прокуратурата с решението си\", заяви Караиванов. \"Като действащ кмет още през август бях писмено уведомен, че прокуратурата вече разполага с официално писмо от министерството на културата, според което въпросният имот не попада в охранителен режим и за него не се иска допълнително съгласуване\", добави той. По думите му в самото писмо се казва ясно, че предишното становище на Министерството на културата по този проблем е изготвено по грешна информация, подадена от техни служители. \"Можех да се възползвам и да оглася това обстоятелство, но реших да изчакам прокуратурата да направи преценка и да излезе с изводи и решения. \r\nТе вече са факт - нямат вина нито кмет, нито главен архитект, нито съсобствениците на фирмата, на чието име е било издадено строителното разрешение. Всичко е било извършено след прецизно спазена законова процедура. Нещо, което аз самият знаех от самото начало\", каза още кметът на Асеновград. По думите му по аналогичен ред стоят и изцяло свалените обвинения по процедурата за възлагане и последващото изпълнение на дейностите за поддържане на дъждоприемните шахти. Той добави, че от първоначално отгласените сигнали и обвинения сега са отпаднали абсолютно всички. \r\n\"В постановлението си за прекратяване прокуратурата ясно е записала, че това се прави поради липса на данни за извършено престъпление. Няма отклонени и присвоени публични средства, липсват данни за фиктивни дейности и документи, които общината да е съставяла за тях. Това го доказва разследването на прокуратурата, а не кметът на Асеновград, подчертавам\", заяви Караиванов. По думите му с прокурорския акт за прекратяване се посочва, че отпадат и всички ограничителни мерки като забрана за пътуване и гаранции на посочените лица - д-р Караиванов, гл. архитект Костадин Атанасов, съсобствениците на фирма „Запрянови 03” - Георги и Вакрил Запрянови и др., към които е имало привличане като обвиняеми по двата казуса.  \r\n\"Не мога да спестя пред цялата общественост обаче нещо друго. Това очевидно прибързано и непрецизирано обвинение и огласяване на непроверени обстоятелства нанесе сериозен удар върху община Асеновград като имидж и върху името ми като нейн кмет. Казах го още след проверките на ДАНС и полиция в Общината от месец май тази година, казах и при следващите процесуални действия на прокуратурата спрямо мен. Сега отново ще го кажа: нося пълна отговорност за правомощията си като кмет, държа същото да е факт за общинска администрация и за всички обществени процедури с публични средства. Нося публична, а и законова отговорност за правомощията си\", каза кметът. По думите му същото трябва да важи и за правоохранителните институции и техните представители. \"Защото с един важен документ (прокурорското постановление, в случая) може да се прекрати наказателно преследване, но претърпените морални и публични негативи не се стопяват така лесно, а понякога оставят и тежки последствия, за които няма извинения и компенсации\", каза още Караиванов.", "date": "2017.11.01", "title": "Д-р Емил Караиванов, кмет на Асеновград: Прекратените разследвания срещу мен и Общината доказаха, че законът е над всичко"}
{"url": "http://www.focus-news.net/news/2017/11/01/2452828/tass-kremal-podnese-saboleznovaniya-na-sasht-za-nechoveshkata-ataka-v-nyu-york.html", "text": "Руската федерация е поднесла съболезнования на САЩ във връзка с „нечовешката“ терористична атака в Долен Манхатън, Ню Йорк. Това заяви пред журналисти говорителят на Кремъл Дмитрий Песков, предава TACC.\r\n„Съжаляваме за тази трагична, нечовешка атака“, подчерта говорителят на руския президент Владимир Путин. \r\nВ следобедните часове на 31 октомври (местно време) в Долен Манхатън, Ню Йорк, превозно средство, управлявано от млад мъж, навлезе на велоалея и се вряза в група хора. Последва сблъсък в училищен автобус. След първоначалния шок стана ясно – в САЩ е извършено терористично нападение, най-кървавото след атентатите от 11 септември 2011 г.\r\nВ резултат на терористичната атака загинаха осем души – шестима от тях на мястото на нападението, а други двама – в болница. Министерството на външните работи на Аржентина потвърди в социалната мрежа „Туитър“, че петима граждани на латиноамериканската страна са загинали при терористичната атака в Манхатън, Ню Йорк, а още един е пострадал. \r\nГражданин на Белгия също е сред жертвите на нападението, потвърди вицепремиерът и външен министър на европейската държава Дидие Рейндерс. По-рано в сряда бе съобщено, че сред ранените в Ню Йорк има гражданка на Германия. Информацията бе потвърдена от външното министерство в Берлин, но не бяха представени данни за състоянието й.Тереза Герова", "date": "2017.11.01", "title": "ТАСС: Кремъл поднесе съболезнования на САЩ за „нечовешката“ атака в Ню Йорк"}
{"url": "http://www.focus-news.net/news/2017/11/01/2452829/haskovo-zapochna-asfaltirane-na-patishta-v-obshtinata-na-stoynost-nad-1200-mln-leva.html", "text": "Започна асфалтиране на пътища към селата в община Хасково на стойност над 1.200 млн. лева. Това съобщиха от пресцентъра на Община Хасково. Първата отсечка, която се ремонтира, е към село Гарваново. Предстои ремонт на пътищата към Въгларово, Стамболийски и отсечката Корен - Криво поле - Елена. Тези пътища са едни от най-лошите в общината. Рехабилитацията им е включена в Капиталовата програма на Общината за 2017 година. Предстои и ремонт на улици в селата за 500 000 лева.", "date": "2017.11.01", "title": "Хасково: Започна асфалтиране на пътища в общината на стойност над 1.200 млн. лева"}
{"url": "http://www.focus-news.net/news/2017/11/01/2452830/stara-zagora-v-kazanlak-s-vodosvet-be-otkrita-obnovenata-sgrada-na-detska-gradina-temenuga.html", "text": "В Казанлък с водосвет бе открита обновената сграда на Детска градина „Теменуга“, предаде кореспондент на Радио „Фокус“. Ритуалната лента бе прерязана от директора на детското заведения Анета Артинова, ръководителят на фирмата изпълнител и родители. Сред официалните гости на откриването беше кметът на община Казанлък Галина Стоянова, която честити 1 ноември – Деня на народните будители, и обновената сграда на учители, деца и родители на „Теменуга“, определяйки екипа на градината като борбен и търпелив в очакване да дойде времето, в което детската градина да придобие вида, в който всички искат да се учат и възпитават децата на Казанлък. „ Беше време в първия мандат, когато усилено ремонтирахме детски градини и ясли. Всички градини са ми скъпи и те ще изглеждат така в много скоро време, до края на този мандат. Още в началото на първия мандат взехме сериозни мерки и за училища, и за детски градини. Нека всички деца и родители бъдат спокойни, че не само са избрали най-добрите учители, избрали са и най-доброто място за своите деца. Освен че градината е на хубаво място в града, тя е и градината, която предлага много различни дейности по изкуствата, което я отличава от всички останали градини“, каза кметът.\r\nДиректорът на ДГ „Теменуга“ Анета Артинова честити Деня на народните будители, определяйки го като ден, в който всички българи отдават почит и изричат думи на безкрайна благодарност към ония предци, които назад във вековете са успели да съхранят българското, книжовността и традициите. „В този ден изразявам и думи на благодарност от името на целия екип на ДГ „Теменуга“, на родителите и децата към кмета Галина Стоянова, която в тези трудни времена още веднъж доказа, че приоритет в програмата и ръководството на Общината са децата, които са бъдещето на Казанлък, и успя да задели необходимите средства, за да направим ДГ „Теменуга“ такава, каквато е сега“, каза директорът на ДГ „Теменуга“. Думи на благодарност Артинова изрази и към ръководителя на фирмата изпълнител Петър Курдов, който само за 75 дни е успял да извърши огромния обем на работа.\r\nИзвършените ремонтни дейности в градината са на стойност 220 хил. лв., като изцяло финансирането е със средства на Община Казанлък. В рамките на ремонта е санирана сградата и е извършена смяна на отоплителната система. До санирането градината се отоплява на нафта, а след ремонта детското заведение се отоплява на газ. „Това е основната цел на този проект. С изпълнението му осигурихме комфорт на нашите възпитаници и в същото време ще намалеят разходите по отоплението на сградата”, каза Анета Артинова.\r\nДГ „Теменуга” е построена през 1950 година и до сега със собствени средства и с помощ от Община Казанлък се поддържа в изряден и приятен вид. \r\nВ ДГ „Теменуга” се възпитават 120 деца, в 4 възрастови групи. Градината има филиал в село Овощник с 40 деца.\r\nСлавяна ГАЙДАРОВА", "date": "2017.11.01", "title": "Стара Загора: В Казанлък с водосвет бе открита обновената сграда на Детска градина „Теменуга“"}
{"url": "http://www.focus-news.net/news/2017/11/01/2452831/silistra-dvizhenieto-po-pat-i-7-pri-kragovoto-krastovishte-v-silistra-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-7 при кръговото кръстовище в Силистра се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2017.11.01", "title": "Силистра: Движението по път I-7 при кръговото кръстовище в Силистра се осъществява в една лента поради пътнотранспортно произшествие"}
{"url": "http://www.focus-news.net/news/2017/11/01/2452832/plovdiv-bivshiyat-politsay-ventseslav-karadzhov-obvinen-v-ubiystvoto-na-roditelite-si-tvardi-che-ne-e-avtor-na-prestaplenieto.html", "text": "Бившият полицай Венцеслав Караджов, обвинен в убийството на родителите си, продължава да твърди, че не е автор на това престъпление, предаде репортер на Радио „Фокус” – Пловдив. Той не се смути да бъде сниман от журналисти, като подчерта, че е с \"чисто чело\", тъй като не е извършил никакво престъпление. Неговият защитник адвокат Зоя Тошкова с категоричност отказа съкратено съдебно следствие и поиска пълен съдебен процес, с изслушване на всички свидетели.\r\nВ съдебната зала днес стана ясно, че Венцеслав Караджов е припаднал пред следователите по време на предявяването на обвинението към него. Това съобщи пред съдебния състав адвокат Зоя Тошкова. По думите й тогава е бил викан и екип на Спешна помощ, но това не е отразено в документацията по делото. Адвокат Тошкова посочи, че тя също е била държана много дълго в следствието, въпреки, че е имала друго дело и е искала да излезе. Тя е успяла да се измъкне благодарение на коридора, осигурен от Съдебна охрана. Всичко това адвокат Тошкова каза пред съдията, за да контрира прокурор Черешарова, според която обвиняемият и неговият защитник се опитват да шиканират делото, като твърдят, че не са имали време да се запознаят с материалите по него. Това повиши градуса в залата и създаде впечатление за лични дразги помежду им. Адвокат Тошкова дори помоли прокурора да не отправя лични нападки и обвинения към нея, като твърди, че по време на отпуск по болничен тя не е искала да си вдига телефона и умишлено се е бавела. \r\n„По това дело съм била много пъти обиждана и подигравана от страна на прокурор Черешарова, което минава всякакви граници”, заяви адвокат Тошкова. Самото дело, според нея, „е пълен хаос” и защитата има безброй забележки по воденето му. „Липсва обективно, всестранно и пълно разследване. Вменената вина на подзащитния ми не съответства на събраните доказателства по делото”, допълни още адвокат Тошкова. Според нея има пропуски и при събирането на доказателства. Тя посочи пред съда, че никъде в съдебната практика няма случай, в който на два пъти да се налага мярка на задържане за 24 часа, какъвто е бил случаят с Караджов. По думите й всички тези \"хватки\" могат да влязат в учебниците, за да се учат от тях бъдещите юристи. Именно по тази причина от защитата са искали много пъти отвод на наблюдаващия прокурор и следователя по делото.\r\nНа няколко пъти съдията отправи предупреждение към Венцеслав Караджов да не се изказва, без да му е дадена думата, тъй като той също се опита да обвини прокурор Черешарова в необективност. „Тя умишлено манипулира общественото мнение и подвежда съда с несъществуващи доказателства за моя вина”, каза Караджов, когато съдията му даде думата. Докато прокурор Черешарова четеше дългия обвинителен акт, Караджов нервничеше, като въртеше глава и гледаше прокурора право в очите.\r\nВ обвинителния акт на прокуратурата се твърди, че заради спор за имот Караджов и съпругата му са замислили убийството хладнокръвно, а на 15 май 2016 година той е възпроизвел пет изстрела в тялото на майка си и три – по това на баща си, с „неустановен вид оръжие“, което все още не е открито, след това е разхвърлял вещите в стаята, в която са живеели родителите му, за да инсценира грабеж, изхвърлил е и пистолета на неустановено място, за да не бъде намерен. Мъртвото възрастно семейство е било открито от съседка, която е извикала полицията.\r\nПред съдебната зала чакаше съпругата на Караджов, която е свидетел по делото. Според нея е повече от ясно, че съпругът й е невинен.\r\nЦветана ТОНЧЕВА", "date": "2017.11.01", "title": "Пловдив: Бившият полицай Венцеслав Караджов, обвинен в убийството на родителите си, твърди, че не е автор на престъплението"}
{"url": "http://www.focus-news.net/news/2017/11/01/2452833/silistra-tezhkotovaren-avtomobil-e-katastrofiral-na-pat-i-7-pri-kragovoto-krastovishte-mezhdu-ul-7-mi-septemvri-i-ul-dobrich.html", "text": "Тежкотоварен автомобил е катастрофирал на път I-7 при кръговото кръстовище между ул. „7-ми септември“ и ул. „Добрич“. Това съобщиха за Агенция „Фокус“ от ОДМВР – Силистра. Шофьорът на ТИР-а е откаран в болница със съмнение за счупени ребра. Няма други пострадали при пътнотранспортното произшествие.", "date": "2017.11.01", "title": "Силистра: Тежкотоварен автомобил е катастрофирал на път I-7 при кръговото кръстовище между ул. „7-ми септември“ и ул. „Добрич“"}
{"url": "http://www.focus-news.net/news/2017/11/01/2452834/pazardzhik-mladezhi-ot-bsp-dariha-knigi-na-regionalna-biblioteka-nikola-furnadzhiev.html", "text": "В Деня на народните будители младежи от Областната структура на БСП в Пазарджик дариха книги на Регионална библиотека” Никола Фурнаджиев” в Пазарджик, съобщи за Радио „Фокус“ – Пазарджик Йордан Младенов, народен представител от БСП от 13 МИР-Пазарджик. Дарението съдържа 71 заглавия, сред които и нови книги на пазарджишки автори - Георги Балабанов, Христина Колева, Катя Сеферинкина, както и заглавия за най-малките читатели.  \r\n„Дарявайки книги, ние искаме да покажем, че те са ценни и нужни на обществото ни. Библиотеките днес сякаш са забравени, много млади хора въобще не четат и не си купуват книги. Твърде много младежи дори не са влизали в библиотеките. А те са убежище, богатство, съкровищница. Искаме с тази наша инициатива да стимулираме четеното и обогатяването на библиотеките – както общинските, така и домашните, защото книгите са безценен дар“, уточни Младенов. Той каза също, че всеки от нас може да бъде съвременен будител и носи в себе си искрата, и призова да си я предаваме един на друг чрез силата на словото. \r\nВ кампанията на младежите от БСП в цялата област са се включили народните представители от района Йордан Младенов, Надя Клисурска и Славчо Велков, както и областният председател на партията Петя Цанкова. В рамките на инициативата книги са дарени и на библиотеките в читалище ”Васил Петлешков” в град Брацигово и читалище ”Развитие” в Пещера.\r\nАлена ЖИЛЕКОВА", "date": "2017.11.01", "title": "Пазарджик: Младежи от БСП дариха книги на Регионална библиотека” Никола Фурнаджиев”"}
{"url": "http://www.focus-news.net/news/2017/11/01/2452835/voa-irakskiyat-parlament-kriminalizira-tsionistkite-simvoli-v-stranata-vklyuchitelno-natsionalnoto-zname-na-izrael.html", "text": "След издигането на израелското знаме в рамките на митинги в подкрепа на независимостта на Иракски Кюрдистан, парламентът в Багдад гласува за въвеждане на забрана за изобразяването или издигането на „ционистки“ символи – включително националния флаг на Израел, предава радио Voice of America.\r\n„Наскоро се появи опасен феномен - издигането на знамето на ционистката организация по време на публични митинги пред медиите, което нарушава основните конституционни принципи на Ирак\", заяви Салим ал-Джабури, председател на парламента в Багдад, обещавайки наказателно преследване срещу лицата, които дръзнат да нарушат въведената забрана. \r\n„Това е действие, което вреди на репутацията на Ирак и нацията, и законът го накаже с най-строгите наказания\", допълни Салим ал-Джабури.\r\nЗаконът бе единодушно одобрен от членовете на иракския парламент. Той ще позволи на правоприлагащите органи да преследват „онези, които популяризират ционистките символи на публични митинги под каквато и да е форма, включително чрез издигането на ционисткия флаг\".Тереза Герова", "date": "2017.11.01", "title": "VOA: Иракският парламент криминализира „ционистките“ символи в страната – включително националното знаме на Израел"}
{"url": "http://www.focus-news.net/news/2017/11/01/2452836/veliko-tarnovo-vremenno-zatvaryat-za-dvizhenie-ploshtad-tsar-asen-1-i-svarzanite-s-nego-ulitsi.html", "text": "Днес, 1 ноември, в периода от 17,45 до 18,30 часа за движение на МПС ще бъде затворен площад \"Цар Асен 1\", както и свързаните с него улици. Това съобщиха от пресцентъра на Община Велико Търново.", "date": "2017.11.01", "title": "Велико Търново: Временно затварят за движение площад \"Цар Асен 1\" и свързаните с него улици"}
{"url": "http://www.focus-news.net/news/2017/11/01/2452837/gergana-chotreva-narodno-chitalishte-ekzarh-stefan-shiroka-laka-parviyat-obrazovan-uchitel-v-shiroka-laka-e-georgi-bogdanov-kogoto-mestnite-zhiteli-sa-sravnyavali-sas-slantseto.html", "text": "Първият образован учител в Широка лъка е Георги Богданов, когото местните жители са сравнявали със слънцето. Това каза за Радио „Фокус” – Смолян Гергана Чотрева – секретар на Народно читалище „Екзарх Стефан”-Широка лъка по повод Деня на народните будители. „Георги Богданов е един от първите образовани учители в селото. Той идва от Пловдив през 1872 година и за него местните хора казвали - дошъл е не даскал, а истински учител и с неговото идване в селото, като че ли е огряло слънце”, обясни Чотрева. По думите й след него се нареждат имената на Ангел Георгиев, Дойчо Каров, Теофан Чолаков, Илия Чернев, Стоян Попгеоргиев, Васил Чолаков, Георги Найденов, Тодор Димитров, Илия Каров, Мара Захариева, която е и първата жена архитект в България. \r\n„Тук няма как да не споменем и името на високо уважавания и почитан от всички българи екзарх Стефан. Заслугата му в национален исторически мащаб е ясна, но ние – широколъчани, можем да му благодарим за още много други неща като това, че той е основен дарител за построяването на сградата на читалището, дарява много книги на библиотеката. И всичко, което е направил за Широка лъка заслужено е довело до това читалището да носи неговото име”, посочи секретарят на читалището. Според Гергана Чотрева има приемственост между тях и следващите поколения интелигенция в Широка лъка. \r\n„Това са Никола Гьочев, Никола Мурджев, Рада Карова, инж. Димитър Георгиев, Дамян Каров, Георги Дурев и още много други. Повечето имена ги свързваме с учителството, но така или иначе няма как да отделим учителя от читалището. В основата на читалищната дейност, в основата на културните изяви в селото, винаги стои учителят и хората, които са покрай него”, обясни Чотрева. Тя каза още, че и в днешно време има будители и това са тези, които създават, опазват и предават на следващите поколения стремеж към четмо, писмо, традиции и история.\r\nДаниела БОЙКОВА", "date": "2017.11.01", "title": "Гергана Чотрева, Народно читалище „Екзарх Стефан”-Широка лъка: Първият образован учител в Широка лъка е Георги Богданов, когото местните жители са сравнявали със слънцето"}
{"url": "http://www.focus-news.net/news/2017/11/01/2452838/prezidentat-rosen-plevneliev-tryabva-da-pomnim-istoriyata-i-zaveta-na-buditelite-revolyutsionerite-i-da-prodalzhim-tyahnoto-delo.html", "text": "Трябва да се върнем отново към идеята, че това е празник, който се обръща преди всичко към младите, които да научат урока на историята. Това каза за Агенция „Фокус“ Росен Плевнелиев – президент на Република България между 22 януари 2012 и 22 януари 2017 г. по повод 1 ноември – Ден на народните будители. „Към младите, които да се поучат от великото дело на националните будители и революционерите. Към младите и към всички, които да отдадат заслужена признателност и почит към тези, които помогнаха българския народ да се издигне духовно, да възстанови своята държавност и да гледа със самочувствие и гордост напред. Най-важното за мен, съвременното измерение, за което толкова много се мечтае и желае да постигнем, е да помним историята и завета на будителите, революционерите и да продължим тяхното дело. Нагледахме се на криво разбран национализъм, на популизъм, на хора, които се кълнат в Левски и Ботев, но правят точно обратното на техния завет“, коментира Плевнелиев. По думите му затова трябва да се даде на младите истината за миналото, да им се помогне да гледат напред, стъпили здраво на корените на нашата история. „Защото Левски ни казваше, че трябва да бъдем равни на европейските народи, това още не е постигнато. Левски ни казваше, че трябва да изградим чиста и свята република, не сме я постигнали, а това зависи от всеки един от нас. Зависи от всеки един от нас да постигнем завета“, каза още Росен Плевнелиев.\r\nЛюба АЛЕКСИЕВА", "date": "2017.11.01", "title": "Президентът Росен Плевнелиев: Трябва да помним историята и завета на будителите, революционерите и да продължим тяхното дело"}
{"url": "http://www.focus-news.net/news/2017/11/01/2452839/igor-dodon-shte-vdigna-vsichki-grazhdani-na-moldova-v-zashtita-na-rodniya-im-ezik-i-dostoynstvo.html", "text": "Държавният глава на Молдова Игор Додон изрази надежда, че депутатите в Кишенев ще бъдат по-разумни и парламентарното мнозинство няма да подкрепи проекта за преименуване на държавния език на Република Молдова на \"румънски език\". Президентът обаче заяви, че е подготвен и за най-лошия сценарий, предава телевизионният канал Accent TV.\r\n„Дори и да има толкова много предатели, имам два начина да блокирам този закон, които непременно ще използвам. Ще отложа приемането на измененията в Конституцията с най-малко месец и половина след приемането на закона на последното четене. Ако парламентарното мнозинство настоява и отново се опитва да използва лостовете за натиск, тогава точно този въпрос ще вдигне целия молдовски народ, за да защити родния си език и достойнство. Не ви съветвам да тръгвате по този път. Нашите прадеди са защитавали нашия език и традиции векове. Ние трябва да ги запазим за нашите внуци на всяка цена“, категоричен бе молдовският президент.\r\nНа 31 октомври Конституционният съд на Молдова прие решение, с което се изказа в полза на замяната на „молдовски“ с „румънски“ език в Основния закон на републиката.Тереза Герова", "date": "2017.11.01", "title": "Игор Додон: Ще вдигна всички граждани на Молдова в защита на родния им език и достойнство"}
{"url": "http://www.focus-news.net/news/2017/11/01/2452840/v-sedem-bolnitsi-v-sofiya-shte-se-izvarshvat-bezplatni-pregledi-za-rak-na-prostatata.html", "text": "В седем държавни и общински болници в София ще се извършват безплатни прегледи за рак на простатата, съобщиха от пресцентъра на ПСАГБАЛ \"Света София\". Ракът на простатата е една от най-честите онкологични диагнози сред мъжете. За успешното лечение на заболяването е изключително важна навременната и прецизна диагностика. Поради тази причина през ноември - месецът за борба с рака на простатата, седем държавни и общински болници в София - УСБАЛО, Първа САГБАЛ „Света София“, ВМА, УМБАЛ „Александровска“, УМБАЛ „Св. Анна“, Четвърта МБАЛ – София и Пета МБАЛ - София, обединяват усилията си в името на здравето на българските мъже. Във всички тях ще се извършват безплатни прегледи сред мъжете над 40 години през целия месец по график и след предварително записване. Повече подробности за съвместната инициатива, както и за рака на простата, ще бъде дадена на пресконференция на 3 ноември (петък), от 11.00 часа в сградата на лъчецентъра на УСБАЛО (ул. „Пловдивско шосе“ 6).  Участници в нея ще бъдат:\r\n-\tПроф. Петър Панчев, началник на Отделението по онкоурология в УМБАЛ ‚Александровска“;\r\n-\tПроф. Светослав Николов, началник на Клиниката по oбща урология във ВМА;\r\n-\tПроф. Красимир Нейков, началник на Клиниката по урология в УСБАЛО;\r\n-\tД-р Стефан Карадалиев, Клиника по урология в УМБАЛ „Св. Анна“;\r\n-\tД-р Георги Лазаров, уролог – андролог в Първа САГБАЛ „Св. София“;\r\n-\tД-р Румяна Серафимова, началник на Урологично отделение в Четвърта МБАЛ - София;\r\n-\tД-р Атанас Доков, началник на Урологично отделение в Пета МБАЛ – София.", "date": "2017.11.01", "title": "В седем болници в София ще се извършват безплатни прегледи за рак на простатата"}
{"url": "http://www.focus-news.net/news/2017/11/01/2452841/veliko-tarnovo-gradskiyat-uchenicheski-parlament-organizira-blagotvoritelen-kontsert-v-denya-na-narodnite-buditeli.html", "text": "Градският ученически парламент организира благотворителен концерт във Велико Търново, посветен на Деня на народните будители. Това съобщи за Радио „Фокус“ – Велико Търново председателят на организацията Савина Иванова. Събитието се провежда за втора поредна година, а събраните средствата от него ще бъдат дарени за лечението на 13-годишната Никол Георгиева, която страда от Сарком на Юинг, или рак на костите. \r\n„Тя е приятелка на клуба и затова ние решихме да и помогнем с нашия, вече традиционен, концерт“, отбеляза Савина Иванова. Събитието ще е с „вход свободен“, но на двата входа на залата, в която ще се проведе, ще бъдат поставени кутии за дарения. Подобни дарителници има в почти всички големи супермаркети във Велико Търново, в кафенетата, в ресторантите и в училищата. Кампанията се провежда не само във Велико Търново, но и в други населени места. „Информация за събраните до момента средства нямам, но знам, че клиниката в Турция е изпратила оферта за лечението, която е на стойност 165 000 евро. Тази сума е непосилна за семейството на Никол, затова призовавам всеки, който има възможност, да помогне“, каза още Савина Иванова. Концертът ще се проведе в Голямата зала на Община Велико Търново. Началото ще бъде поставено в 18.00 часа.„Фокус“ припомня, че на последната си редовна сесия Великотърновският общински съвет гласува да бъдат отпуснати 5 000 лева за лечението  на Никол Георгиева. 2 000 лева ще бъдат предоставени от бюджета на Община Велико Търново по предложение на кмета инж. Даниел Панов. Още 3 000 лева ще бъдат отделени от бюджета, с който се покрива издръжката на Общински съвет. Отделно стана ясно, че общинската администрация е събрала още 3 000 лева само за 1 ден.\r\nЛуиза ТРАНЧЕВА", "date": "2017.11.01", "title": "Велико Търново: Градският ученически парламент организира благотворителен концерт в Деня на народните будители"}
{"url": "http://www.focus-news.net/news/2017/11/01/2452842/api-zapochva-izgrazhdaneto-na-obhodniya-pat-na-aheloy.html", "text": "Утре – 2 ноември, започва строителството на обходния път на град Ахелой, част от път I-9 Слънчев бряг - Бургас, съобщиха от пресцентъра на Агенция \"Пътна инфраструктура\". Със средства от републиканския бюджет ще се изгради изцяло ново трасе, с което транзитният трафик ще се изведе извън Ахелой. На символичната първа копка ще присъства председателят на Управителния съвет на Агенция „Пътна инфраструктура“ инж. Дончо Атанасов.\r\nИзпълнител на строително-монтажните работи е „Трейс груп холд“ АД. Строителният надзор ще осъществява ДЗЗД „План Инвест Сърч“, в което участват: „План инвест Пловдив“ ЕООД, „Инфра Инвест“ ООД, „Сърч Корпорейшън СРЛ“ и „НТСС Консултинженеринг“ ЕООД. ОБЕДИНЕНИЕ „ВИП“, в което са: „ВИА ПЛАН“ ЕООД, „ТРАНСКОНСУЛТ-22“ ООД и „Пътконсулт 2004“ ЕООД.", "date": "2017.11.01", "title": "АПИ: Започва изграждането на обходния път на Ахелой"}
{"url": "http://www.focus-news.net/news/2017/11/01/2452843/plovdiv-tsvetya-byaha-podneseni-pred-pametnitsite-na-belezhiti-vazrozhdentsi-i-revolyutsioneri-v-karlovo.html", "text": "Цветя бяха поднесени пред паметници и паметни къщи на бележити възрожденци и революционери по повод Деня на народните будители в Карлово. Това съобщи за Радио „Фокус” – Пловдив зам.-кметът Антон Минев. В къщата на Райно Попович в Старинно Карлово е била изнесена кратка литературно-музикална програма, а в къща Белия двор се е провела дискусия на тема „Да откриеш Европа“, в която са участвали ученици от ПГ „Ген. Владимир Заимов“, с ръководител Христина Томанова.\r\n„От 17.30 часа ще бъде открито балетно студио, посветено на основоположника на балетното изкуство у нас Пешо Радоев, който също е карловец”, посочи Антон Минев.\r\nЦветана ТОНЧЕВА", "date": "2017.11.01", "title": "Пловдив: Цветя бяха поднесени пред паметниците на бележити възрожденци и революционери в Карлово"}
{"url": "http://www.focus-news.net/news/2017/11/01/2452844/veliko-tarnovo-bezplatni-avtobusni-linii-shte-patuvat-za-arhangelska-zadushnitsa.html", "text": "Две безплатни автобусни линии ще пътуват във Велико Търново за Архангелска задушница, която се пада в съботния ден - 4 ноември, съобщиха от пресцентъра на Община Велико Търново. Със съдействието на кмета на община Велико Търново Даниел Панов автобусите ще бъдат осигурени от транспортните фирми „Надежда” и „Алекс ОК”. Разписанието е съобразено с панихидата, която ще бъде отслужена в гробищния парк в Старопрестолния град. Началото на службата е в 11.00 часа.\r\nПървата линия ще е с начална точка площад „Цар Асен I” и часове на тръгване – 10.00 и 10.30 часа. Автобусите ще пътуват по улиците „Иван Вазов”, „Стефан Стамболов”, „Независимост”, „Васил Левски” и ще стигат до Гробищен парк по бул. „България” и ул. „Беляковско шосе”. Те ще спират на всички обособени спирки. \r\nАвтобусите по втората линия ще имат курсове в 10.00 ч. и 10.30 часа от главната спирка в квартал „Чолаковци”. Те ще преминават през жилищните зони „Бузлуджа” и „Зона В” и ще стигат до гробищния парк. Маршрутът обхваща последователно ул. „Сан Стефано”, бул. „Никола Габровски”, ул. „Георги Измирлиев”, ул. „Георги Живков”, ул. „Иларион Драгостинов”, ул. „Лазурна”, ул. „Стоян Коледаров”, пътен възел „Качица”, ул. „Краков” и ул. „Беляковско шосе”. Автобусите ще спират на всички спирки.", "date": "2017.11.01", "title": "Велико Търново: Безплатни автобусни линии ще пътуват за Архангелска задушница"}
{"url": "http://www.focus-news.net/news/2017/11/01/2452845/valentin-debochichki-regionalen-istoricheski-muzey-kyustendil-parviyat-balgarski-pechatar-yakov-kraykov-e-edin-ot-istinskite-balgarski-buditeli.html", "text": "Първият български печатар Яков Крайков е един от истинските български будители. Това каза пред Радио „Фокус” – Кюстендил Валентин Дебочички, директор на Регионален исторически музей – Кюстендил. По думите му Яков Крайков е не само печатар от 16 век, той всъщност е и първият български книжовник, редактор, първият български художник, гравьор, който е оставил една трайна диря в българската култура, а и в славянската култура със своето книгопечатане, с издадените от него книги. \r\n„Би следвало да припомняме заслугите и делото му, защото той е  един истински български будител, който успява да съхрани българското народно самосъзнание и книгите му да се разпростират и да стигат до краищата на българската земя”, каза Валентин Дебочички. Предполагаемата година на раждане на Яков Крайков е между 1520 и 1530 година в семейство на свещеници, които в едно тъмно и тежко време и османско иго успяват да съхранят и предадат на Яков Крайков стремежа към знание. През 1566 година той отпечатва и първата  си книга- първата българска печатна книга. Това е Часослова, в който са поместени и 31 гравюри. През 1569 и 1570 година Яков Крайков е издал съответно втората и третата си книга, които са вече големи книги – псалтир и молитвеник, за да приключи с печатарската си дейност през 1571- 1572 година с втората си книжка от тази поредица книга за пътника, която се казва „Различни потреби”. Тя е в обем от 128 листа. \r\n„В съдържанието на книгата личи стремежът на Яков Крайков да създаде една полезна книга, не само за духовниците, а и за по – широк кръг тогавашни наши сънародници и на останалите славянски народи, които да я използват при техните дела – търговски или други и наред с литургичните си текстове, той за пръв път в „Различни потреби” помества и текстове на старобългарската апокрифна литература”, каза Дебочички.\r\nВенцеслав ИЛЧЕВ", "date": "2017.11.01", "title": "Валентин Дебочички, Регионален исторически музей – Кюстендил: Първият български печатар Яков Крайков е един от истинските български будители"}
{"url": "http://www.focus-news.net/news/2017/11/01/2452846/dobrich-okrazhniyat-sad-postanovi-5-godini-i-8-mesetsa-zatvor-za-opit-za-ubiystvo.html", "text": "Окръжният съд в Добрич е осъдил на 5 години и 8 месеца затвор мъж от Балчик за опит за убийство. Това съобщиха от пресцентъра на Окръжния съд. 39-годишният Илиян Н. е признат за виновен в това, че на 13 февруари миналата година, около 22,30 часа пред минимаркет в Балчик, чрез използване на нож е направил опит да умъртви свой съгражданин, като деянието е останало недовършено по независещи от него причини. Подсъдимият ще търпи наказанието при първоначален строг режим. Той е осъден да заплати и 25 000 лв. обезщетение на пострадалия за нанесените му с деянието неимуществени вреди, както и направените по делото разноски в размер на 3105 лева и 1000 лева държавна такса върху размера на уважения граждански иск. Делото е гледано в процедура на съкратено съдебно следствие, след като подсъдимият е признал изцяло вината си и изложените в обвинителния акт факти и обстоятелства. Пред съда той е заявил, че иска да се извини на пострадалия, съжалява за стореното и ако може да върне времето назад не би постъпил по този начин. Според обвинителния акт на посочената дата подсъдимият бил в игрална зала в Балчик и около 22,30 излязъл да пуши. По това време към него се приближили двама младежи и единият му поискал цигара. Подсъдимият отговорил: „Чакай да видя имам ли!“, но вместо цигара извадил от чантичката, която носел нож с калъф. Уплашени двамата побягнали, но подсъдимият настигнал единия от тях и успял да му нанесе две порезни рани. Нараненият младеж и неговият приятел продължили да бягат и викайки за помощ стигнали до магазин за хранителни стоки. Виковете им били чути от семейство балчиклии, като съпругът излязъл, за да разбере какво се е случило и тогава видял подсъдимия, който държал в ръката си нож. Последвала размяна на реплики и сблъсък между двамата, при който подсъдимият нанесъл общо 6 прободни и порезни рани в тялото на пострадалия мъж. Потърпевшият успял да се измъкне с помощта на своята съпруга, която взела стояща наблизо дървена маса и използвайки я като щит двамата се скрили в магазина. По време на съдебното заседание представителят на прокуратурата е изтъкнала, че пострадалият е оцелял благодарение на намесата на съпругата му и поради навременната и висококвалифицирана лекарска помощ, оказана му в добричката болница, където бил приет по спешност още същата нощ. Обвинението е поискало за извършеното деяние подсъдимият да получи окончателно наказание от 6 години и 8 месеца. Защитата е настояла за по-леко наказание - 4 години „лишаване от свобода“. Адвокатът е заявил, че при извършване на нападението над пострадалия, подсъдимият е бил афектиран от случилото се пред игралната зала, тъй като бил убеден, че двамата младежи, които му поискали цигара, всъщност са имали намерение да го ограбят. При постановяване на присъдата съдебният състав е отчел чистото съдебно минало на подсъдимия, липсата на други водени срещу него наказателни производства, както и факта, че той работи и полага грижи за болния си баща и малолетното си дете. Окръжен съд - Добрич ще изготви мотивите към постановения съдебен акт в законоустановения срок. Присъдата подлежи на обжалване и протест в 15-дневен срок пред Апелативен съд - Варна.", "date": "2017.11.01", "title": "Добрич: Окръжният съд постанови 5 години и 8 месеца затвор за опит за убийство"}
{"url": "http://www.focus-news.net/news/2017/11/01/2452847/branimir-mitov-dramatichen-teatar-prof-encho-halachev-blagoevgrad-horata-zanimavashti-se-s-teatralno-izkustvo-sa-savremenni-buditeli.html", "text": "Хората, занимаващи се с театрално изкуство, са едни съвременни будители. Това каза за предаването „Симитли – минало, настояще и бъдеще“ на Радио „Фокус“-Пирин Бранимир Митов, директор на Драматичен театър „Проф. Енчо Халачев“-Благоевград. Той обясни, че му се е случвало, а и на негови колеги, да ходят на места в България, където трудно се играе театър, но въпреки това те не престават да бъдат едни нови будители. \r\n„Ние правим школи, възпитаваме децата, правим представления. Нашата работа е будителска и такава трябва да бъде“, допълни Митов. По думите му младите хора все повече са се отдалечили от книгите, библиотеките и театрите, затова работа на актьорите е да подбудят техният интерес. „Нашата мисия е да покажем, че изкуство ни е едно от най-интересните,защото в него са преплетени словото, действието, музиката, танцът, песните. Смятам, че ние сме будители и трябва да бъдем все повече“, добави директорът на Драматичен театър „Проф. Енчо Халачев“ – Бранимир Митов.\r\n\"Да си съвременен будител не е трудно, а е интересно\", заяви също Бранимир Митов. По думите му театърът има много съмишленици в България, подпомагащи неговата дейност, а интересната част е запознанството с нови хора. „Такива наши приятели имаме на много места, едно от тях е Симитли. Не само кметът Апостол Апостолов, но и цялото ръководство на Общината, ръководството на читалището в града, са хора, които работят и искат да се случват нещата в областта на културата“, каза още Митов. Той призова на този ден хората да се замислят защо празнуваме Деня на народните будители и с какво може всеки от нас да спомогне за съхраняването на българщината. „Ходете на театър, влизайте в библиотеките, уважавайте това, което хората преди нас са създали и направили, защото, без да имаме история, няма как да имаме бъдеще“, подчерта Митов.\r\nЛивия НИНОВА", "date": "2017.11.01", "title": "Бранимир Митов, Драматичен театър „Проф. Енчо Халачев“-Благоевград:  Хората, занимаващи се с театрално изкуство, са съвременни будители"}
{"url": "http://www.focus-news.net/news/2017/11/01/2452848/anadolu-agency-turskite-sili-za-sigurnost-saobshtavat-za-152-ma-likvidirani-chlenove-na-pkk-prez-oktomvri.html", "text": "В рамките на операции, проведени в рамките на месец октомври на територията на Турция и Северен Ирак, силите за сигурност на Анкара са ликвидирали 152-ма членове на „Работническата партия на Кюрдистан“, предава Anadolu Agency.\r\nВ разпространеното съобщение се уточнява, че турските военнослужещи са унищожили 129 укрития на организацията в серия от антитерористични операции..Тереза Герова", "date": "2017.11.01", "title": "Anadolu Agency: Турските сили за сигурност съобщават за 152-ма ликвидирани членове на ПКК през октомври"}
{"url": "http://www.focus-news.net/news/2017/11/01/2452849/haskovo-ritual-po-podnasyane-na-tsvetya-pred-pametnika-na-buditelite-se-sastoya-v-grada.html", "text": "Ритуал по поднасяне на цветя пред Паметника на будителите се състоя в Хасково, съобщиха от пресцентъра на Община Хасково. Кметът Добри Беливанов в словото си заяви: „Днес честваме един  изключително български празник - Деня на народните будители! Всеки народ има своите герои, борци за свобода и независимост, но българите почитаме и тези, които в най-трудните години за народа ни са успели да съхранят българския дух.“ Градоначалникът разказа историята на празника и добави: „Неслучайно припомням историята на този празник, защото понякога той е незаслужено пренебрегван, остава като един почивен ден за учениците, а този ден заслужава своето достойно място в календара, защото това е денят на духовните водачи на България през вековете. Ние сме се съхранили като дух и като народ именно заради тяхната дейност. На този паметник са изписани имената на будители свързани с Хасково. Дългият списък доказва, че Хасково е един град с богата и славна история, че ни сме наследници на едни велики българи. Жизненият път на всеки един от будителите е урок срещу безразличието и инертността. И днес имаме съвременни будители в лицето на всички учители и работещи в сферата на просветата и културата. Благодаря Ви за това, че и днес пазите огъня на българския дух жив. Продължавайте все така да предавате пламъка на знанието и просвещението на идните поколения!“  \r\nРецитал със стихове от и за будителите изнесоха учениците от театралната школа на Младежки център. В ритуала участва и Духовият оркестър на община Хасково \r\nЦветя пред паметника положиха представители на училища, политически и родолюбиви организации, граждани и ученици.", "date": "2017.11.01", "title": "Хасково: Ритуал по поднасяне на цветя пред Паметника на будителите се състоя в града"}
{"url": "http://www.focus-news.net/news/2017/11/01/2452850/vratsa-narodniyat-predstavitel-ot-gerb-krasen-krastev-shte-provede-priemen-den-v-eliseyna-i-lyuti-dol.html", "text": "Народният представител от ГЕРБ-Враца Красен Кръстев организира на  6 ноември (понеделник) приемна за граждани в община Мездра, съобщиха от пресцентъра на ПП ГЕРБ. От 10:30 часа той ще разговаря с жителите на Елисейна, а от 14.00 часа започва срещата в Люти дол. Приемният ден и в двете населени места ще се проведе в сградата на кметствата.", "date": "2017.11.01", "title": "Враца: Народният представител от ГЕРБ Красен Кръстев ще проведе приемен ден в Елисейна и Люти дол"}
{"url": "http://www.focus-news.net/news/2017/11/01/2452851/prezidentat-rosen-plevneliev-vazhno-e-da-napravim-razlikata-mezhdu-patriotizma-i-natsionalizma.html", "text": "Много е важно за мен първо да направим разликата между патриотизма и национализма. Това каза за Агенция „Фокус“ Росен Плевнелиев – президент на Република България между 22 януари 2012 и 22 януари 2017 г. по повод 1 ноември – Ден на народните будители. „Защото днес като че ли национализмът стана отново модерен. Той шества по улиците в България и в Европа, но нека никога не забравяме, че криворазбраният национализъм, който се базира на това да се набляга на различията, който ни казва, че чужденците не са добре дошли, който се базира на използване на езика на омразата срещу някои групи от населението в нашата държава, няма да ни доведе до нищо добро“, заяви Плевнелиев. „Аз искам да се върнат младите и всички ние към този чист идеалистичен патриотизъм на нашите деди, които искаха чиста и свята република за България, правила за всички и институции, които да гледат с лице към хората и да им служат. Които казваха, че всякой роб щом стъпи на родна земя свободен става. Които направиха най-модерната за времето Конституция. Които издигнаха българската икономика и предприемачество на много високи нива. Които пазеха завета на Неофит Рилски, на Левски, св. Йоан Рилски, на братя Миладинови, Христо Ботев, Георги Стойков Раковски – една плеяда гиганти на българската духовност и революционно движение и развиваха техния завет. За мен съвременното измерение на това да бъдем равни на другите европейски народи, завета на Левски и на чистата и святата република, означава следното: да, постигнахме членството в ЕС, но това не ни прави равни с другите. Правилна посока е, но не е крайната цел“, допълни той. Плевнелиев уточни, че по същия начин иска да види в България социално отговорни действия и икономика, а не олигархични кръгове. „Институции, които работят с електронно правителство, с пълна прозрачност, в интерес на хората, а не всеки ден от скандал до скандал за това, че институциите по-скоро може би служат на силните на деня, отколкото на народа. Тази чиста и свята република трябва да я постигнем и зависи от всеки един от нас. Това си пожелавам“, коментира още Росен Плевнелиев. \r\nЛюба АЛЕКСИЕВА", "date": "2017.11.01", "title": "Президентът Росен Плевнелиев: Важно е да направим разликата между патриотизма и национализма"}
{"url": "http://www.focus-news.net/news/2017/11/01/2452852/pazardzhik-bezprizorni-kone-sazdavat-opasnost-ot-patnotransportni-proizshestviya-v-rayonite-na-batak-rakitovo-i-velingrad.html", "text": "Получаваме сигнали за еднокопитни животни, които са без придружител и създават опасност от пътни инциденти в районите на Батак, Ракитово и Велинград, каза пред Радио „Фокус“ – Пазарджик директорът на областната дирекция на Българската агенция по безопасност на храните в Пазарджик д-р Петко Митев. Той обясни, че оставените без надзор коне са в близост до пътища с интензивен трафик. \r\n„Най-сериозен е проблемът с курорта Цигов чарк, където имат такива безпризорни животни“, отбеляза д-р Митев. Той коментира, че се обособяват помещения, в които те да изчакат, докато бъде установен стопанинът им и му бъдат наложени предвидените в нормативната база санкции. Такива помещения има в района на Велинград и Панагюрище. Подобни са осигурени и в района на Пазарджик и село Калугерово, където има случаи на безпризорни животни, които унищожават земеделска продукция.\r\nВаня НИКОЛОВА", "date": "2017.11.01", "title": "Пазарджик: Безпризорни коне създават опасност от пътнотранспортни произшествия в районите на Батак, Ракитово и Велинград"}
{"url": "http://www.focus-news.net/news/2017/11/01/2452853/ekip-ot-gorski-sluzhiteli-ot-sliven-zadarzha-trima-sistemni-narushiteli-na-zakona-za-gorite.html", "text": "Горски служители от Регионална дирекция по горите – Сливен и Югоизточно държавно предприятие заловиха трима системни нарушители в момент на транспортиране на незаконна дървесина, съобщиха от пресцентъра на Изпълнителна агенция по горите. Нарушението е констатирано при проверка на 31 октомври, около 21.00 часа в района на местността „Червен баир” на територията на Държавно горско стопанство „Тунджа“ - Ямбол при съвместна проверка със служители на РУП – Ямбол. Дървата са транспортирани без превозен билет и без да са маркирани с контролна горска марка. От нарушителите са иззети 2 каруци, 2 коня и незаконната дървесина. За установеното нарушение са съставени 2 акта за нарушения по Закона за горите.\r\nЛицата са задържани в РУ „Полиция” – Ямбол за изясняване на самоличността им и съставяне на актове за установени административни нарушения.", "date": "2017.11.01", "title": "Екип от горски служители от Сливен задържа трима системни нарушители на Закона за горите"}
{"url": "http://www.focus-news.net/news/2017/11/01/2452854/reuters-bezhantsite-v-gartsiya-iskat-da-badat-prehvarleni-v-germaniya-zapochvat-gladna-stachka.html", "text": "Група, съставена основно от жени и деца, е разпънала палатков лагер пред гръцкия парламент в Атина в протест срещу това, че властите бавят събирането със семействата им в Германия, предава Reuters.\r\nНякои от бежанците, твърдящи че са престояли в Гърция повече от една година, заявиха, че са започнали гладна стачка.\r\n„Нашите семейни връзки са по-силни от незаконните ви споразумения“, пише на плакат, разпънат от протестираща жена, имаща предвид сделките за разпределение на мигрантите между страните от Европейския съюз.\r\nГръцките медии съобщиха, че Гърция и Германия са постигнали неформално споразумение да забавят събирането на семейства бежанци, задържайки членове на семействата в Гърция с месеци, преди да ги пуснат по пътя към Германия. Гръцките власти отричат наличието на подобно споразумение.\r\n„Тази година успяхме да увеличим събирането на семейства с 27 процента в сравнение с миналата година и въпреки това ни обвиняват, че спираме този процес“, заяви министърът по миграцията на Гърция Янис Музулас.\r\nПревод и редакция:", "date": "2017.11.01", "title": "Reuters: Бежанците в Гърция искат да бъдат прехвърлени в Германия, започват гладна стачка"}
{"url": "http://www.focus-news.net/news/2017/11/01/2452855/smolyan-dots-d-r-margarita-vaklinova-i-d-r-nikolay-boyadzhiev-predstaviha-rezultatite-i-nahodkite-ot-prouchvane-na-momchilovata-krepost.html", "text": "Доц. д-р Маргарита Ваклинова и д-р Николай Бояджиев представиха в Регионален исторически музей (РИМ) „Стою Шишков“-Смолян резултатите и находките от археологическото проучване на Момчиловата крепост през тази година, съобщиха от музея. Археологическите разкопки на Момчилова крепост в района на с. Градът започват през 1986 г., когато екип под ръководството на доц. д-р Маргарита Ваклинова – НАИМ при БАН и Никола Дамянов – ОИМ-Смолян .разкрива входното пространство, оформено като кула-порта с почти квадратен план. През 2007 г. разкопките са подновени в рамките на проект „Момчилова крепост – мит и реалност“, реализиран от Община Смолян и финансиран по ОП ФАР-Трансгранично сътрудничество. \r\nПод ръководството на доц.д-р Маргарита Ваклинова – НАИМ при БАН и Николай Бояджиев – РИМ „Стою Шишков“ – Смолян са проучени 350 кв.м. край двете лица на северната крепостна стена. Разкритите 30 м от трасето ѝ и входната кула-порта са консервирани и реставрирани в рамките на проекта. През следващата 2008 г. на върха на крепостта частично е проучено тракийско скално светилище, функционирало от края на енеолита (края на V хил.пр.Хр.) до края на желязната епоха. През сезони 2009-2010 г. са разкрити още 50 м от протежението на северната крепостна стена в източна посока, които впоследствие също са консервирани и реставрирани по проект „Момчилова крепост – митовете оживяват“, реализиран и финансиран от ОП „Регионално развитие“. Археологическото проучване през 2017 г. е финансирано от Министерство на културата, като за целта са отпуснати 11 хил. лева. Разкопките са проведени в рамките на 14 работни дни през първата половина на месец септември и са ръководени от екип в състав: д-р Николай Бояджиев – РИМ „Ст. Шишков“ – Смолян – научен ръководител;доц. д-р Маргарита Ваклинова – научен консултант;Дамян Дамянов – РИМ „Ст. Шишков“ – Смолян – археолог.В тях взеха участие 7 души работници от с. Градът и гр. Смолян. Проучената площ през 2017 г. е 75 кв.м., разделена в три работни квадрата с площ 5 х 5 м, разположени източно от проучения през 2008-2010 г. сектор и ориентирани север-юг спрямо северната крепостна стена. И в трите квадрата е достигната стерилна основа (материковата скала), като културните пластове поради естествената денивелация на терена варират от 0,10 м в южните профили до 1,50-1,60 м при крепостната стена (средна дебелина на културния пласт – 1 м). В процеса на разкопките са установени следните периоди на обитаване: 1. ХІІІ-ХІV в. 2. ХІ-ХІІ в. – това е бил периодът на най-интензивно обитаване на крепостта, наситен с много керамични фрагменти и животински кости. Между двата пласта има частично опожаряване, което ще бъде максимално прецизирано като време след допълнителна обработка на материалите.3. Ранновизантийски период (сигурен VІ в., долната граница предстои да бъде прецизирана след допълнителна обработка на материалите) – със следи от опожаряване, вероятно в края на VІ в.4. Върху материковата скала във всички квадрати се откриват материали от късния енеолит и желязната епоха. В проучения сектор на крепостта не са открити следи от каменна архитектура от помещения, долепени до вътрешното лице на северната стена. По всяка вероятност те са били от дърво. Наличието на питос, открит на място върху подовото ниво от ХІ-ХІІ в. показва, че помещения с приземен складов етаж и евентуално втори жилищен, са съществували.В процеса на разкопките са открити 47 бр. находки, вписани в полевата инвентарна книга. Сред тях се отличават каменна тесличка от късния енеолит, здрава стомничка от VІ в., накити (обеца, части от стъклени гривни, мъниста, пръстени), върхове на стрели, хромели, монети от първата половина на ХІІІ в. и др. Сред находките има и предмети, доказващи присъствието на цивилно население (прешлени за вретено, детска гривна, обеца). С приключването на разкопките през 2017 г. може да се каже, че по-голямата част от пространството източно от входа на крепостта е проучено. Все още непроучени обаче остават половината от трасето на крепостната стена в западна посока, както и склоновете на западния, по-висок връх, включен в рамките на защитената от стените площ.", "date": "2017.11.01", "title": "Смолян: Доц. д-р Маргарита Ваклинова и д-р Николай Бояджиев представиха резултатите и находките от проучване на Момчиловата крепост"}
{"url": "http://www.focus-news.net/news/2017/11/01/2452856/dobrich-premiera-na-knigata-vremeto-na-liricheskiya-geroy-ot-dragni-dragnev-shte-se-sastoi-na-3-noemvri.html", "text": "На 3 ноември (петък) от 17.30 часа в Художествена галерия - Добрич Драгни Драгнев  ще представи своята последна книга „Времето на лирическия герой“ (поезия и импресии). Това съобщиха от пресцентъра на Община град Добрич. Организатори на събитието са Общината, Сдружение на писателите – Добрич и Художествена галерия - Добрич. Книгата е издание на „Матадор 74“ и излиза със спомоществователството на Община Добрич. За книгата впечатления ще споделят Сашо Серафимов и Драгомил Георгиев.\r\nДрагни Драгнев е роден на 5 януари 1939г. в Добрич и живее в Добрич. След завършване на гимназия е студент в Учителски институт в град Шумен. Продължава образованието си във ВТУ „Св.св. Кирил и Методий”, където се дипломира по специалностите „Българска филология“ и „История“. Служи като военен моряк и дълги години е журналист в Добрич. Бил е кореспондент на БТА, учител, радиожурналист. Сътрудничи на централния печат с поезия и публицистика. Първите си стихотворения публикува във вестници и списания във Варна и Добрич, както и във вестниците „Пулс” и „Народна младеж”. Първата му поетична книга „Жътва”(1973) излиза в издателство „Георги Бакалов” с редактор Петър Алипиев. Автор е на стихосбирките „Живея в равнина”(1992), „Близост”(2002), „Взаимни сетива”(2012), „Времето на лирическия герой”(2017) и други. Автор е и на белетристика -„Таткови приказки”(2003), „Войната на хан Тервел”(2003), „Обич и гняв”(2004), „Гълъбови химни”(новела, 2005), „Часът на говорещите буболечки”(2007), „Невидимите пейзажи на любовта”, „Сънят на тревите”, „Сабя на брега”(2009), „Не събуждай мъртвите” (2006), „Нашата Дора Габе”, „Мъдрецът и птицата”, „Кръгът на Дора Габе” и други. Основна тема в поезията и белетристиката на Драгни Драгнев е съдбата на Добруджа и България в миналото и днес. Пише историческите драми „Аспарух” и „Тервел”.\r\nСтихове на Драгни Драгнев са превеждани на руски, украински и унгарски език.\r\nЧленува в Сдружението на писателите в Добрич. Член е на Съюза на българските писатели.", "date": "2017.11.01", "title": "Добрич: Премиера на книгата „Времето на лирическия герой“ от Драгни Драгнев ще се състои на 3 ноември"}
{"url": "http://www.focus-news.net/news/2017/11/01/2452857/inspektor-dragomir-ganchev-patna-politsiya-varna-32-dushi-sa-zaginali-a-813-sa-raneni-pri-katastrofi-v-grada-i-oblastta-ot-nachaloto-na-godinata.html", "text": "625 пътни произшествия с пострадали са регистрирани на територията на Варна и областта от началото на 2017 година до 29 октомври. Това каза в интервю за Радио „Фокус“ – Варна инспектор Драгомир Ганчев от сектор „Пътна полиция” при ОДМВР – Варна. „Имаме 32 загинали и 813 ранени. В сравнение със същия период на 2016 година броят  на тежките катастрофи е с 25 по-малък, броят на загиналите – с двама по-малък, а броят на ранените е със 7 по-малък. Надяваме се тази положителна тенденция да се запази до края на годината“, допълни инспектор Драгомир Ганчев.\r\nМарияна ВАЛЕНТИНОВА", "date": "2017.11.01", "title": "Инспектор Драгомир Ганчев, \"Пътна полиция\" – Варна: 32 души са загинали, а 813 са ранени при катастрофи в града и областта от началото на годината"}
{"url": "http://www.focus-news.net/news/2017/11/01/2452858/vitsepremierat-valeri-simeonov-predade-relikva-na-botyo-petkov-v-natsionalniya-muzey-hristo-botev.html", "text": "Вицепремиерът Валери Симеонов предаде днес на Националния музей „Христо Ботев“ в Калофер бастунчето на даскал Ботьо Петков, дарен от Центъра за българска култура в Одеса, съобщиха от правителствената информационна служба. Официалното дарение беше извършено в най-старата автентична стая на класното училище. \r\nВ Калофер вицепремиерът Симеонов взе участие в празненствата по случай Деня на народните будители, както и в среща на Националното сдружение на кметовете на кметства в България.", "date": "2017.11.01", "title": "Вицепремиерът Валери Симеонов предаде реликва на Ботьо Петков в Националния музей „Христо Ботев“"}
{"url": "http://www.focus-news.net/news/2017/11/01/2452859/ministar-vladislav-goranov-i-vitsepremierat-tomislav-donchev-shte-dadat-brifing-po-povod-protesta-na-uchenite.html", "text": "Министър Владислав Горанов и вицепремиерът Томислав Дончев ще дадат брифинг в 17.00 часа днес в Министерството на финансите по повод протеста на учените. Това съобщиха от пресцентъра на Министерството на финансите.", "date": "2017.11.01", "title": "Министър Владислав Горанов и вицепремиерът Томислав Дончев ще дадат брифинг по повод протеста на учените"}
{"url": "http://www.focus-news.net/news/2017/11/01/2452860/d-r-vasislav-petrov-mbal-d-r-ivan-seliminski-meditsinata-e-priznanie-koeto-zasluzhava-da-otdadesh-bezkoristno-zhivota-si.html", "text": "150 години от смъртта на своя патрон отбеляза МБАЛ „Д-р Иван Селимински“-Сливен. На паметника на д-р Селимински пред лечебното заведение бе поднесен венец от лекарите на болницата, предаде репортер на Радио „Фокус“ – Сливен. Д-р Васислав Петров, изпълнителен директор на болницата, припомни, че д-р Селимински е една от най-ярките личности на града. „Достоен лекар, патриот и щедър дарител. Той е човекът, въвел за първи път здравните осигуровки в града ни“, каза д-р Петров.  \r\nСъстоя се и юбилейна среща по повод годишнината. Доклад за живота на д-р Иван Селимински представи изпълнителният директор на болницата д-р Васислав Петров. „Д-р Иван Селимински прекрасно е осъзнавал същността на думата лекар – не само да ползваш облагите на професията, но и да твориш изкуство, да притежаваш дарба и да осъзнаваш пълната тежест на отговорностите, които си обречен да носиш. Медицината е признание, което заслужава да отдадеш безкористно живота си, без да търсиш нищо в замяна“, посочи д-р Петров. Приветствие към присъстващите и поздрав за 1 ноември – Ден на народните будители, отправи кметът на Сливен Стефан Радев. Съорганизатор на проявата беше Община Сливен.", "date": "2017.11.01", "title": "Д-р Васислав Петров, МБАЛ „Д-р Иван Селимински“: Медицината е признание, което заслужава да отдадеш безкористно живота си"}
{"url": "http://www.focus-news.net/news/2017/11/01/2452861/metodi-chimev-kmet-na-dupnitsa-denyat-na-narodnite-buditeli-e-praznik-na-duha-na-nevidimata-vatreshna-sila-koyato-dava-stremezh-sili-i-vyara-da-promenim-s-dela-deystvitelnostta.html", "text": "Денят на народните будители е празник на духа, на невидимата вътрешна сила, която дава стремеж, сили и вяра да променим с дела действителността. Това каза в поздравителен адрес по повод Деня на народните будители кметът на Дупница инж. Методи Чимев, съобщиха от пресцентъра на Общината. „Уважаеми съграждани, приемете моите поздравления за днешния празник, празник на духа, на невидимата вътрешна сила, която дава стремеж, сили и вяра да променим с дела действителността. И не само да я променим и съградим, но да го направим с ум и разум, прилагайки мъдростта на буквите в силата на действията. Това е най-великото постижение – да растеж и да побеждаваш не само със силата на десницата, но и със светлината на знанието”, се посочва в поздравителния адрес. \r\nПо думи на Методи Чимев днес трябва да се отдаде  почит на българските будители, не само носители на висок морал, знание и синовна любов към Отечеството, но и техни защитници и разпространители. Кметът отправя пожелания за дръзновение и неугасващ плам на всички хора на духа, които, въпреки трудностите, въпреки неразбирането, въпреки всичко, са нашите съвременни будители. „Уважаеми журналисти, приемете моите поздравления за вашия професионален празник. Вашият професионален стремеж, сили и вяра в правотата и истинността, са и вашето най-силно оръжие – думите. Да вършиш дела за обществото, да побеждаваш със силата на словата, но и със светлината на знанието, коректността и професионализма. Бъдете нашите нови български просветители – решителни, непоклатими и дръзки в защитата на правдата, свободата на словото. Пожелавам дръзновение и неугасващ плам на целия екип на Агенция „Фокус“! Бъдете здрави и успешни!“, посочва Методи Чимев.", "date": "2017.11.01", "title": "Методи Чимев, кмет на Дупница: Денят на народните будители е празник на духа, на невидимата вътрешна сила, която дава стремеж, сили и вяра да променим с дела действителността"}
{"url": "http://www.focus-news.net/news/2017/11/01/2452862/darzhavniyat-glava-rumen-radev-prizova-za-razshiryavane-na-obhvata-na-kampaniyata-na-bchk-v-podkrepa-na-zasegnatite-ot-navodneniyata-obshtini.html", "text": "Държавният глава Румен Радев призова за по-широка обществена подкрепа на кампанията на БЧК в подкрепа на засегнатите от наводненията общини в Бургаско, съобщиха от прессекретариата на държавния глава. Президентът призова и за разширяване на обхвата на помощта, така че събраните средства да се използват за закупуване на строителни материали и покъщнина, според нуждите на засегнатите от водната стихия. По време на среща на „Дондуков“ 2 с генералния директор на БЧК проф. д-р Красимир Гигов, държавният глава оцени високо създадената организация и оказваната от доброволците на БЧК подкрепа на най-тежко пострадалите семейства. „В труден за толкова много хора момент е важно те да знаят, че някой е съпричастен с тяхната болка и проблеми“, подчерта президентът.\r\nПроф. д-р Красимир Гигов покани представители на президентската институция да участват в разширеното заседание на Обществения съвет към БЧК, по време на което ще бъдат обсъдени конкретните начини за подпомагане на пострадалите от наводненията. Според държавния глава в работата на местните съвети трябва да бъдат включени и представители на пострадалите граждани. Служителите на Администрацията на президента ще подкрепят обявената от БЧК дарителска кампания в помощ на засегнатите от наводненията общини, стана ясно още от думите на Румен Радев. \r\nВ продължение на проведените вчера срещи с представителите на областните и местните власти за преодоляване на последиците от наводненията, държавният глава проведе днес телефонен разговор с министъра на регионалното развитие и благоустройството Николай Нанков. По време на разговора министър Нанков изрази готовността на правителството за възстановяване на инфраструктурата в региона. Утре президентът Радев ще обсъди възможностите за подпомагане на засегнатите от наводненията граждани и със заместник-министър председателя Томислав Дончев, който е председател Междуведомствена комисия за възстановяване и подпомагане към Министерски съвет.", "date": "2017.11.01", "title": "Държавният глава Румен Радев призова за разширяване на обхвата на кампанията на БЧК в подкрепа на засегнатите от наводненията общини"}
{"url": "http://www.focus-news.net/news/2017/11/01/2452863/gen-mayor-grudi-angelov-denyat-na-narodnite-buditeli-pokazva-edinstvoto-na-balgarskata-natsiya-dnes-praznuvat-horata-s-pero-i-horata-s-orazhie.html", "text": "Денят на народните будители показва единството на българската нация – днес празнуват хората с перо и хората с оръжие. Това каза началникът на Военна академия „Г. С. Раковски“ ген.-майор Груди Ангелов в интервю за Агенция „Фокус“ по повод Деня на народните будители. По думите му Българската армия е навсякъде. „Тя има учения, тя участва в бедствия и аварии, както в момента в Бургаско. При всяко едно действие, след кризи, аварии и бедствия, армията е неотлъчно на тези мероприятия и помага на български народ. Народът винаги може да разчита на своята армия. Тя също е на границата и помага на колегите ни от МВР“, поясни началникът на Военна академия. Той заяви, че иска да поздрави по повод празника курсантите, читателите и слушателите на „Фокус“, преподавателите и всички студенти, които се обучават във Военна академия и във всички военни учебни заведения – Военния университет във Велико Търново със своите филиали в Шумен и Долна Митрополия и Военноморското училище във Варна. „Искам да им пожелая да бъдат преди всичко здрави, да не забравят, че са българи и че трябва да са готови винаги да защитят своята Родина“, каза ген.-майор Груди Ангелов. \r\nДеница КИТАНОВА", "date": "2017.11.01", "title": "Ген.-майор Груди Ангелов: Денят на народните будители показва единството на българската нация – днес празнуват хората с перо и хората с оръжие"}
{"url": "http://www.focus-news.net/news/2017/11/01/2452864/plovdiv-uchenitsi-ot-pg-tsar-ivan-asen-ii-shte-stopanisvat-malkiya-park-do-peshehodniya-most-v-asenovgrad.html", "text": "Ученици от ПГ „Цар Иван Асен II” и кметът на Асеновград д-р Емил Караиванов се обединиха в обща идея за съхраняване на градската среда. Това съобщиха за Радио „Фокус“ – Пловдив от отдел „Връзки с обществеността“ на Общината. Председателят на ученическия съвет към училището Димитър Илиев, който е член и на Общинския младежки съвет, и кметът са подписали договор за сътрудничество за поддържане на малкия парк до пешеходния пост в града. Инициативата е на възпитаниците на професионалната гимназия. В договора се казва, че „на основание желанието на двете страни Асеновград да бъде един от най-красивите и поддържани градове в България, страните се споразумяват за следното: учениците от ПГ „Цар Иван Асен II” се задължават да полагат целогодишни грижи за добрия изглед на парка, а кметът – да подпомага учениците в техните усилия и дейности.”\r\nУчениците са споделили желанието си примерът им да бъде заразителен и други училища също да се присъединят към идеята, да намерят повече съмишленици в обичта към родния град и грижата за неговата визия.\r\nТони МИХАЙЛОВ", "date": "2017.11.01", "title": "Пловдив: Ученици от ПГ „Цар Иван Асен II” ще стопанисват малкия парк до пешеходния мост в Асеновград."}
{"url": "http://www.focus-news.net/news/2017/11/01/2452865/sport-dimitar-kuzmanov-otpadna-ot-turnira-v-guayakil.html", "text": "Димитър Кузманов отпадна в първия кръг от турнира на червени кортове от сериите „Чалънджър“ в Гуаякил, Еквадор. Българският тенисист загуби с 4:6, 4:6 от поставения под номер две в основната схема Николас Кикер от Аржентина в мач, продължил 72 минути. \r\nВ квалификациите Димитър Кузманов постигна три победи. Миналата седмица българинът достигна и до четвъртфиналите на турнира в Лима, Перу.", "date": "2017.11.01", "title": "Спорт: Димитър Кузманов отпадна от турнира в Гуаякил"}
{"url": "http://www.focus-news.net/news/2017/11/01/2452866/ria-novosti-zashtitata-na-radko-mladich-poiskat-ot-mtbyu-da-otlozhi-proiznasyaneto-na-prisadata.html", "text": "Адвокатите на бившия командващ на армията на босненските сърби Ратко Младич подадоха жалба в Международния трибунал за бивша Югославия(МТБЮ) с молба да бъде отложено произнасянето на присъдата срещу него, което трябваше да се случи на 22 ноември, предава РИА Новости, като се позовава на съобщение от защитникът на обвиняемия Бранко Лукич.\r\nЗащитата на Младич официално се обърна към съдебната колегия на МТБЮ с молба за пренасяне на срока за произнасяне на присъдата, а освен това адвокатите искат преди това да се случи, да бъде обнародвана медицинската документация за състоянието на здравето на генерала и да бъде взето решение дали той има физически сили да участва в процеса.\r\nПревод и редакция:", "date": "2017.11.01", "title": "РИА Новости: Защитата на Радко Младич поискат от МТБЮ да отложи произнасянето на присъдата"}
{"url": "http://www.focus-news.net/news/2017/11/01/2452867/anton-minev-zam-kmet-na-karlovo-ikonomicheskoto-zamogvane-na-vsichki-podbalkanski-gradcheta-s-kompaktno-balgarsko-naselenie-prez-18-19-vek-e-dovelo-do-vlagane-na-sredstva-v-duhovnost.html", "text": "Икономическото замогване през 18-19 век на всички подбалкански градчета с компактно българско население, каквото е било и Карлово, е довело до влагане на средства в духовност. Това каза за Радио „Фокус” – Пловдив зам.-кметът на Карлово Антон Минев. По думите му именно това е причината в град Карлово да е имало толкова много видни възрожденци. „Град Карлово се е бил оформил като един от икономическите центрове на тогавашната Османска империя”, добави Минев. „Не случайно град Карлово е бил наричан „гайтанената  столица на империята”, с над 2000 гайтанджийски чарка”, добави Минев. По това време гайтаните са били масово използвани за апликация на дрехи. Именно това замогване води до търсене на образование, защото занаятчиите са искали децата им да се изучат и да просперират в техните занаяти. Именно това е довело до бум на образованието през  19 век.\r\n„Карловски възрожденци с национално значение са д-р Иван Богоров – издател на първия български вестник, първата българска граматика и борец за чистотата на българския език, даскал Райно Попович – един от най-известните възрожденски учители, който не е от Карлово, но е дошъл да живее тук, който може да се смята за родоначалник на новобългарското образование, макар, че училището му е било елинобългарско”, посочи Антон Минев. В неговото училище са учили едни от най-видните възрожденци – Раковски, Васил Левски, д-р Иван Богоров. Други тачени възрожденци в Карлово са и братята Евлогий и Христо Георгиеви,  във връзка с даренията, които са направили на Софийския университет и за град Карлово. Минев посочи още, че в старинната част на Карлово са запазени къщите на Брайко Хаджигенов и Христо Попвасилев, които са създатели на първите новобългарски училища. Единият – на първото взаимно училище, другият – на първото девическо училище. И двамата са ученици на Райно Попович. За будители могат да се смятат и Пешо Радоев – създател на първия български балет, Елена Снежина – първата българска театрална актриса, академик Иван Лазаров – създател на първият факултет по скулптура в Художествената академия в София и първият български скулптор. „Това са все личности, които са топ в различни сфери на науката и изкуството, просветата”, каза Минев. „Васил Левски също е будител, в качеството му и на учител, и на революционер, даскал Ботьо Петков, който е от Карлово и който създава своето училище в Калофер, също е емблематична фигура през Възраждането“, добави Минев.\r\n„Възрожденският дух на карловци го има и днес и се поддържа постоянно”, каза още Антон Минев. Според него, обаче държавата трябва да помисли за това този ден да не бъде почивен, а празничен за учениците. „Трябва да се празнува на 1 ноември, а не преди това, или след това”, смята Антон Минев.\r\nЦветана ТОНЧЕВА", "date": "2017.11.01", "title": "Антон Минев, зам.-кмет на Карлово: Икономическото замогване на всички подбалкански градчета с компактно българско население през 18-19 век е довело до влагане на средства в духовност"}
{"url": "http://www.focus-news.net/news/2017/11/01/2452868/haskovo-obshtestveno-obsazhdane-za-dovarshvane-na-sotsialni-zhilishta-provede-obshtinata.html", "text": "Община Хасково е в процес на изготвяне на проектно предложение с предмет „Интегриране на маргинални общества чрез изграждане на социална инфраструктура в град Хасково“. С проекта ще бъдат довършени жилищните сгради за жители, принадлежащи към уязвими етнически малцинства в ж.к. \"Орфей\" - 3 броя. За проекта са предвидени 1 500 000,00 лева в Инвестиционната програма на град Хасково по Инвестиционен приоритет „Социална инфраструктура”. Проведеното обществено обсъждане в зала „Хасково“ има за цел да получи обществена подкрепа към проекта и социален толеранс. В обсъждането участваха представители на маргинални групи, представители на социални служби, НПО. Това съобщиха от пресцентъра на Община Хасково.\r\nИзискване на Управляващия орган на ОПРР в случай, че ако в одобрения ИПГВР са идентифицирани проекти за социални жилища, то следва поне един от тях да бъде включен за финансиране по настоящата процедура. ИПГВР гр. Хасково е основен документ за развитие на града за периода до 2020г., който в значителна степен определя възможностите за ползване на средства от Оперативните програми 2014-2020 г. за развитието на града.\r\nАнти-сегрегационен характер на интервенциите - физическото местонахождение на жилищното строителство трябва да осигурява пространствена интеграция на представителите на маргинализираните общности като цяло и да не допринася за тяхната сегрегация, изолация и изключване. Мерките за осигуряване на социални жилища за маргинализирани групи, в т.ч. ромите, следва да бъдат изпълнявани в комбинация и да бъдат пространствено обвързани с мерки за подобряване на градската среда, с оглед постигане на интегрирано въздействие върху определена част от града. Физическото местонахождение на жилищата следва да осигурява техническа (комунална-вода, електричество, газ и други), социална и образователна инфраструктура (училища, детски градини, социални услуги, ДКЦ). Пространствената интеграция най-общо се определя като процес, посредством който се спира маргинализирането на дадена група от основното общество и се премахват (или намаляват) граници на сегрегирани територии в населеното място чрез подобряване на интеграцията и достъпа до съществени възлови зони и заобикалящите ги общности.\r\nЦелевата група по проектите следва да включва представители на поне 2 от посочените групи:\r\n1. Бездомни хора и/или такива, живеещи в много лоши битови условия - лица, които нямат собствено жилище и не притежават движима или недвижима собственост и/или идеални части от нея, която може да бъде източник на доходи, както и не са сключили договор за безвъзмездно ползване на имот, не са настанени в специализирана институция на държавна и/или общинска издръжка, и в същото време отговарят на поне едно от следните условия:\r\n-\tЖивеят на улицата или на публични места, без осигурен подслон;\r\n-\tНямат обичайно място на пребиваване, които използват за нощуване приюти или други услуги за временно настаняване;\r\n-\tОбитават жилище, което не отговаря на законоустановените стандарти за жилищно строителство и проектиране;\r\n-\tОбитават жилище, което не е електрифицирано или няма достъп до питейна вода, или канализация и др.;\r\n-\tОбитават пренаселено жилище, при което на един член от семейството се пада по-малко от: за едночленно семейство – 1 стая; за двучленно и тричленно семейство – 2 стаи; за четиричленно семейство – 3 стаи; за петчленно и по-голямо семейство – по 1 помещение на член на семейството.\r\n2. Родители с деца, вкл. непълнолетни родители, многодетни семейства, деца с влошено здраве и увреждания.\r\n3. Хора в риск от бедност и социално изключване - лица, чийто среден доход на член от семейството за предходните 12 календарни месеца от всички източници е по-нисък от законоустановения месечен размер на гарантирания минимален доход за страната, определен с акт на Министерския съвет, за същия период от време.\r\nСемейството включва съпрузите, ненавършилите пълнолетие деца, както и навършилите пълнолетие, ако продължават да учат, до придобиване на средно общо или професионално образование, но не по-късно от навършване на 20-годишна възраст (родени, припознати, осиновени, доведени, заварени, с изключение на сключилите брак).\r\nВ договорните взаимоотношения с ползвателите на социалния жилищен фонд е необходимо да бъдат заложени като минимум изисквания за следното:\r\n- посещение на образователна институция от децата в училищна възраст;\r\n- включване на безработните в образователно-квалификационните програми, както и в програми за осигуряване на заетост, предложени от общината;\r\n- включване в програми за социална интеграция;\r\n- лицата да имат избран личен лекар, да се задължат родителите да водят децата си на задължителните имунизации и проверка на здравния им статус;\r\n- мерки за десегрегация и други.", "date": "2017.11.01", "title": "Хасково: Обществено обсъждане за довършване на социални жилища проведе Общината"}
{"url": "http://www.focus-news.net/news/2017/11/01/2452869/prezidentat-rosen-plevneliev-ideyata-za-denya-na-narodnite-buditeli-se-rodi-v-nay-golyamata-drama-na-robstvoto-i-v-nay-tezhkite-natsionalni-krizi.html", "text": "Идеята за Деня на народните будители се роди в най-голямата драма на робството и в най-тежките национални кризи. Това каза за Агенция „Фокус“ Росен Плевнелиев – президент на Република България между 22 януари 2012 и 22 януари 2017 г. по повод 1 ноември – Ден на народните будители. „Нека никога да не забравяме, че Денят на народните будители е празник и на българските журналисти. Така че с най-дълбоки думи на благодарност Ви поздравявам и Вас, и всички български журналисти с днешния Ден на българската журналистика. И си пожелавам българските медии да служат на народа, на истината и на демократичното и европейско развитие на България. Днешният ден е и Ден на българските учени, на българската наука и Ден на народните будители. Днешният ден е много специален. Нека никога не забравяме, че идеята за Деня на народните будители се роди в най-голямата драма на робството, в най-тежките периоди на национални кризи“, заяви Плевнелиев и добави: „Тогава, когато едно поколение невероятни български политици и културни обществени лидери се обърнаха преди всичко с идеята как младите да се върнат в смисъла на съществуването, към завета на предците, към делото на българските революционери, будители, българската интелигенция, тези, които доведоха до създаването на силния български дух, до решимостта ни да водим борба за национален суверенитет. Тези, които се отдадоха на будителството, тези, които поведоха народа по пътя към свободата. Затова аз съм безкрайно благодарен, че мога чрез Вашата уважавана медия да честитя на всички мои сънародници Деня на будителите“. \r\nРосен Плевнелиев допълни, че никога не бива да забравяме, че същият този празник е бил отменен, практически и буквално съсипан и забранен от комунистическия тежим и тоталитарната власт в България. „Нека си даваме сметка какво означава това. За мен е поредното национално предателство на комунистите. В целия период на тоталитарното управление на България се нагледахме не на едно такова предателство. Това да забраниш Деня на народните будители, обслужвайки нечия чужда пропаганда, през това да вървиш в посоката 16-ата република на Съветския съюз, или предателството по македонския въпрос. Нека затова си спомняме истината за историята и да знаем, че имаме доказателства и за възход, и за падение“, подчерта Плевнелиев и допълни, че е възход да създадеш Деня на националните будители, падение е да го забраниш. „Нека помним историята. Нека младите знаят какво е било, за да може никога повече да не се повтаря“, каза още Росен Плевнелиев. \r\nЛюба АЛЕКСИЕВА", "date": "2017.11.01", "title": "Президентът Росен Плевнелиев: Идеята за Деня на народните будители се роди в най-голямата драма на робството и в най-тежките национални кризи"}
{"url": "http://www.focus-news.net/news/2017/11/01/2452870/darzhavniyat-glava-rumen-radev-izprati-saboleznovatelno-pismo-do-prezidenta-na-sasht-donald-tramp.html", "text": "Държавният глава Румен Радев изпрати днес съболезнователно писмо до президента на Съединените американски щати Доналд Тръмп по случай терористичния акт, извършен в Манхатън, Ню Йорк. Това съобщиха от прессекретариата на държавния глава.  \r\n„Република България категорично осъжда тероризма като средство за постигане на политически цели и подкрепя усилията на международната общност в борбата срещу всички негови форми”, се казва в писмото на президента Радев до неговия американски колега.   \r\nДържавният глава изразява съпричастността и съчувствието на българския народ към семействата и близките на загиналите в атентата, както и надежда за бързо възстановяване на пострадалите.", "date": "2017.11.01", "title": "Държавният глава Румен Радев изпрати съболезнователно писмо до президента на САЩ Доналд Тръмп"}
{"url": "http://www.focus-news.net/news/2017/11/01/2452871/uchenitsi-ot-zlatitsa-se-sreshtnaha-s-predsedatelya-na-ns-dimitar-glavchev-predsedatelya-na-pg-na-gerb-tsvetan-tsvetanov-i-evrodeputati-v-narodnoto-sabranie.html", "text": "Тридесет и пет ученици от средно училище „Св. Паисий Хилендарски“ от Златица се срещнаха с председателя на Народното събрание Димитър Главчев, председателя на парламентарната група на ГЕРБ Цветан Цветанов и евродепутите от ГЕРБ/ЕНП Ева Майдел и Асим Адемов в Народното събрание в сряда, 1 ноември. Това съобщиха от пресцентъра на ПП ГЕРБ.\r\n„Важно е институциите да не остават абстрактни и далечни за младите, тъй като младежите могат да оказват влияние върху бъдещия политически и демократичен живот в България и Европейския съюз. Затова и в ГЕРБ постоянно организираме форми на диалог с ученици и студенти от цялата страна“, заяви българският евродепутат Ева Майдел, по чиято покана учениците посетиха българския парламент.  \r\nДомакините поздравиха учениците по случай Деня на народните будители и разговаряха за работата в българския и европейския парламент. Димитър Главчев сподели на учениците за вчерашната му среща му със сръбския премиер Александър Вучич и политиката на България за Западните Балкани. Цветан Цветанов разговаря за отговорностите му като председател на ПГ на ГЕРБ и председател на комисията по вътрешен ред и сигурност в НС, след което отговори на въпроси на учениците за политиката на ГЕРБ за борба с трафика на жени и борбата с разпространението на наркотиците. В срещата се включи и най-новият български евродепутат Асим Адемов, който сподели приоритетите си в Европейския парламент.", "date": "2017.11.01", "title": "Ученици от Златица се срещнаха с председателя на НС Димитър Главчев, председателя на ПГ на ГЕРБ Цветан Цветанов и евродепутати в Народното събрание"}
{"url": "http://www.focus-news.net/news/2017/11/01/2452872/blagoevgrad-knigata-na-prof-ognyan-gerdzhikov-az-ne-byah-politik-be-predstavena-v-gotse-delchev-pri-golyam-interes.html", "text": "Книгата на проф. Огнян Герджиков „Аз не бях политик“ бе представена в Гоце Делчев при голям интерес. Това каза за Радио „Фокус“-Пирин Даниела Крантева, експерт „Връзки с обществеността“ в Община Гоце Делчев. „Залата в НТС се оказа тясна, за да побере всички, които искаха да присъстват на представянето на книгата на проф. Огнян Герджиков \"Аз не бях политик\" в град Гоце Делчев.   Събитието бе организирано от Община Гоце Делчев и Издателско ателие Аб, а на него присъстваха кмета на общината Владимир Москов, заместник-кметовете Валери Сарандев и Саид Иброш, председателят на Общинския съвет Ангел Гераксиев, Неврокопският митрополит Серафим, общински съветници и други\", посочо Крантева. По думите й  проф. Герджиков е изразил голямата си радост от това, че може да представи книгата си, която е своеобразна автобиография пред гоцеделчевската публика. Той благодари на ръководството на общината за подкрепата и организацията на събитието.  \r\n\"Проф. Огнян Герджиков бе представен от художника Николай Маринов. Роден е в София през 1946 г. и е професор по гражданско и търговско право в Юридическия факултет на СУ \"Св. Климент Охридски\". Проф. Герджиков е автор на десетки учебници, монографии, студии, статии и доклади на български, английски, руски и немски език в областта на гражданското, търговското, дружественото право и арбитраж. Той е автор на научна литература и поезия. Проф. Огнян Герджиков бе председател на 39-то Народно събрание и министър – председател на последното служебно правителство на Република България, носител е на орден \"Стара планина\" I степен“, заяви Крантева. Книгата \"Аз не бях политик\" бе представена от Ана Боянова – носител на литературната награда „Блага Димитрова“ за роман – 2014 г. Даниела Крантева набеляза основните акценти в нея и обясни, че на страниците й място са намерили всички важни събития в живота на професора. С неговото специфично чувство за хумор са разказани много интересни истории, не само от личния му живот, но и от времето когато е бил председател на Народното събрание. Особен интерес сред присъстващите са предизвикали положителните и отрицателните коментари за проф. Герджиков, публикувани в социалните мрежи, извадка от които са били прочетени от самия него. \r\nЛора КАЛЧЕВА", "date": "2017.11.01", "title": "Благоевград: Книгата на проф. Огнян Герджиков „Аз не бях политик“ бе представена в Гоце Делчев при голям интерес"}
{"url": "http://www.focus-news.net/news/2017/11/01/2452873/vratsa-chetiri-godini-zatvor-poluchi-mazh-za-naneseni-udari-s-nozh-na-ohranitel-v-diskoteka-v-byala-slatina.html", "text": "Четири години затвор получи мъж за нанесени удари с нож на охранител в дискотека в Бяла Слатина. \r\n След продължително съдебно разглеждане, през което се стигна до преквалификация на извършеното престъпление в опит за умишлено убийство, осъдителната присъда срещу Николай Николов е приведена в изпълнение. Това съобщиха от пресцентъра на Апелативна прокуратура - София .\r\nОсъденият Николов (на 30 години) е от гр. Бяла Слатина и упражнявал дейност като земеделски производител. \r\nПрез нощта на 04.08.2013 г. Николай Николов, заедно с брат си – Венислав, известни с прякора „Карабитите“, и техни приятели били в дискотека „Екстази“ в гр. Бяла Слатина. В друга компания в заведението бил Мартин Чоков, с когото братът на осъдения преди време имал пререкание. \r\nОколо 02:30 ч. между двете групи възникнал скандал, участниците в него се карали и разменяли удари. Една от сервитьорките сигнализирала охранители за случващото се, които се отзовали и започнали да разтървават спорещите. Постепенно Николов се озовал на междустълбищната площадка, където извадил нож и започнал да нанася удари с него на единия от охранителите. Улучил го в областта на гърдите и корема, в резултат на което потекла обилно кръв и пострадалия паднал. Докато свидетели на случващото му оказвали помощ, Николов и брат му в суматохата напуснали заведението. \r\nПострадалият бил транспортиран до МБАЛ – Бяла Слатина, където му била оказана медицинска помощ. \r\nИзготвената в хода на досъдебното производство експертиза е установила, че му били причинени прободни наранявания, проникващи в гръдната кухина, подкожен емфизем и порезна рана по задната повърхност на гръдния кош и лява мишница. \r\nОбразувано било досъдебно производство, ръководено от Окръжна прокуратура – Монтана. \r\nЗа извършено от него престъпление Николай Николов е осъден на четири години „лишаване от свобода“.", "date": "2017.11.01", "title": "Враца: Четири години затвор получи мъж за нанесени удари с нож на охранител в дискотека в Бяла Слатина"}
{"url": "http://www.focus-news.net/news/2017/11/01/2452874/liderat-na-bsp-korneliya-ninova-tryabva-da-osigurim-usloviya-na-mladite-posvetili-se-na-naukata.html", "text": "Прекрасно е, че толкова млади хора са се посветили на наука. Трябва да им осигурим условия да продължат. Това написа във Фейсбук председателят на БСП Корнелия Нинова, която бе гост на днешното тържествено събрание на БАН по случай Деня на народните будители, съобщиха от пресцентъра на БСП. \"Разчитаме на учените и на БАН, като ги поздравявам за инициативата им да очертаят националните приоритети и да положим основите на национална доктрина на България\", пише още Корнелия Нинова.", "date": "2017.11.01", "title": "Лидерът на БСП Корнелия Нинова: Трябва да осигурим условия на младите, посветили се на науката"}
{"url": "http://www.focus-news.net/news/2017/11/01/2452875/vitsepremierat-valeri-simeonov-balgarinat-tryabva-da-se-sabudi-nay-veche-ot-kasogledstvoto.html", "text": "Българинът трябва да се събуди най-вече от късогледството, от това да гледа само в ежедневието си и да се опита да разбере, че хубава или лоша, това е единствената родина, която имаме. Това каза за Агенция „Фокус“ вицепремиерът Валери Симеонов по повод 1 ноември – Ден на народните будители. Според него съвременните измерения на будителството са само и единствено службата на народа, службата на интересите на родината. „Като нейните измерения съответно са насочени към преодоляването на нихилизма, връщането към традиционната ценностна система на българите. Връщането към тези чисти изворни чувства, които определят поведението на всеки един родолюбец и справянето с негативните процеси, които за съжаление, имат развитие тук през последните 27 години“, обясни Симеонов. Той подчерта, че трябва да защитават свободата и суверенитета на страната, както и преди са го правили. „Трябва да определяме хората или политиците, дори и политическите сили, които работят за собствен интерес. Фактически по никакъв начин не служат на общото благо и да не им се дава никакъв аванс на доверие“, заяви вицепремиерът. \r\nТой пожела на хората да се гордеят, че са българи, да изживеят пълноценно този празник и всеки божи ден да се опитват нещо да направят не само за себе си и за семействата си, но и за държавата. \r\nЛюба АЛЕКСИЕВА", "date": "2017.11.01", "title": "Вицепремиерът Валери Симеонов: Българинът трябва да се събуди най-вече от късогледството"}
{"url": "http://www.focus-news.net/news/2017/11/01/2452876/montana-980-blistera-tabletki-stimulanti-sa-zadarzhani-pri-mitnicheska-proverka.html", "text": "Мобилен митнически екип от Митница Лом задържа 980 блистера таблетки - стимуланти при проверка в района на Дунав мост 2 Видин - Калафат, извършена на 29.10.2017 г. Това съобщиха от Агенция „Митници“. Таблетките са открити в товарен камион с турска регистрация, пътуващ от Турция към Западна Европа. Хапчетата били укрити на пачки от блистери, натъпкани в  двете фабрични странични кухини на кабината на камиона. Общото им количество е 980 блистера или 5880 таблетки Sildenafil Vegal - Extra Cobra. Препаратът се използва за стимулиране на половата мощ и се продава  свободно в Турция, а общата стойност на пратката по цени на дребно там е около 5000 евро.", "date": "2017.11.01", "title": "Монтана: 980 блистера таблетки – стимуланти са задържани при митническа проверка"}
{"url": "http://www.focus-news.net/news/2017/11/01/2452877/pernik-kmetat-vyara-tserovska-neyniyat-zamestnik-vladislav-karailiev-i-glavniyat-inzhener-bogomil-aleksov-napraviha-proverka-na-stroitelni-obekti-na-koito-obshtinata-pravi-remonti.html", "text": "Кметът на Перник Вяра Церовска, нейният заместник Владислав Караилиев и главният инженер Богомил Алексов направиха проверка на строителни обекти, които Общината изгражда и на които прави ремонти, съобщиха от пресцентъра на общината. Първият обект, който инспектира екипът, беше ул. „Стримон“, където в момента тя се рехебалитира от осова точка 9193 до осова точка 9033. Повече от 50 % от обекта е завършен, сменен е старият водопровод и е насипана основата на пътя. Предстои полагане на бордюри и асфалтовата настилка. Крайният срок за приключване е до 30 ноември, тази година.  \r\n„Този обект ще улесни живота на жителите в тази част на кв. „Твърди ливади“. Освен това ще има и специално място, където ще могат да паркират колите си. През тази улица минава и велоалята, която се използва от много колоездачи. Въпреки финансовите затруднения правим всичко възможно за подобряване на инфраструктурата на града“, каза кметът Вяра Церовска. \r\nТя направи огледи и на новоизграждащата се детска площадка на територията на кв. „Изток“, която е разположена в междублоковото пространство зад сградата на ДСК. Това е поредното съоръжение за тази година, което ще зарадва най-малките жители на града. На новия обект ще бъдат поставени детски съоръжения  и ударопоглъщаща  настилка. Той също ще приключи в края на месец ноември.", "date": "2017.11.01", "title": "Перник: Кметът Вяра Церовска, нейният заместник Владислав Караилиев и главният инженер Богомил Алексов направиха проверка на строителни обекти, на които Общината прави ремонти"}
{"url": "http://www.focus-news.net/news/2017/11/01/2452878/reuters-london-shte-opredelya-byudzheta-na-severna-irlandiya.html", "text": "Правителството на Великобритания ще съставя годишния бюджет на Северна Ирландия за първи път от десетилетия, след като правителствената коалиция, съставена между ирландски националисти и про-британски юнионисти се разпадна, предава Reuters.\r\nСпоред агенцията, този ход е голяма крачка към налагането на директно управление от Лондон и може да провокира дестабилизация на крехкото политическо статукво в Северна Ирландия.\r\nИрландските националисти „Шин Фейн“ и про-британската „Демократична юнионистка партия“ управляваха заедно Северна Ирландия десет години, според споразумението „Добър Петък“, постигнато през 1998 година, което прекрати три десетилетия на насилие, отнело живота на около 3600 души. През януари ирландските националисти напуснаха коалицията, като обосноваха решението си с твърдението, че към тях не се отнасят като равнопоставен партньор. Последният кръг от преговори за възобновяване на коалицията, проведен в сряда, се провали.\r\nБританският министър за Северна Ирландия Джеймс Броукъншайър заяви, че няма изгледи, че коалиционното управление може да бъде възобновено и Лондон няма друг избор, освен да започне процес за съставянето на бюджета на областта, за да бъде осигурено финансирането на плащанията.\r\nПревод и редакция:", "date": "2017.11.01", "title": "Reuters: Лондон ще определя бюджета на Северна Ирландия"}
{"url": "http://www.focus-news.net/news/2017/11/01/2452879/narodniyat-predstavitel-ot-gerb-daniela-saveklieva-be-na-dvudnevno-poseshtenie-v-gartsiya.html", "text": "Народният представител от ГЕРБ и областен координатор на партията в Благоевград Даниела Савеклиева бе на двудневно посещение в Гърция в качеството й на председател на Групата за приятелство България – Гърция, съобщиха от пресцентъра на партията. Визитата бе по покана на председателя на Комисията по отбрана и външни работи на гръцкия парламент Костас Дузинас.\r\n„Водеща тема по време на срещите с колегите ни от гръцкия парламент бе предстоящото Българското председателство на Съвета на Европейския съюз. Коментирахме още, че като акцент ще поставим ускоряване на процеса за присъединяването на страните от Западните Балкани към ЕС, сигурността и миграцията, кохезионната политика, Дунавската стратегия и сътрудничеството в Черноморския регион”, каза Даниела Савеклиева.\r\nВ рамките на визитата българските парламентаристи разговаряха с членове на Групата за приятелство Гърция - България, както и с представители на Комисията по европейски въпроси. Председателят на гръцкия парламент Николаос Вуцис, който заяви, че Българското председателство не трябва да се формализира, а да изведе на преден план Балканския регион, както и проблемите на задълбочаващото се социалното неравенство в Европа. Той благодари за положените усилия за все по-интензивни връзки между държавните институции, бизнеса и гражданите на двете страни.", "date": "2017.11.01", "title": "Народният представител от ГЕРБ Даниела Савеклиева бе на двудневно посещение в Гърция"}
{"url": "http://www.focus-news.net/news/2017/11/01/2452880/tass-vladimir-putin-se-e-sreshtnal-s-varhovniya-vodach-na-iran-ayatolah-hamenei.html", "text": "Президентът на Русия Владимир Путин, който се намира на работна визита в Иран, се е срещнал с духовния лидер на Иран Аятолах Али Хаменеи, предава ТАСС.\r\nСрещата се е състояла след преговорите между Путин и президента на Иран Хасан Роухани, проведени в двореца Саадабад.\r\nКакто по-рано съобщиха от Кремъл, в хода на срещата с иранското ръководство се планира да бъдат засегнати широк кръг от теми от световния дневен ред, включително актуални теми от региона, в частност – ситуацията в Сирия. Предполага се, че сред обсъжданите въпроси ще е и „Съвместния всеобхватен план за действие“(СВПД) за ядрената програма на Ислямската република.\r\nВ рамките на визитата на Путин в Техеран са планирани тристранни преговори между президентите на Русия, Иран и Азербайджан. Това е третото посещение на руския президент в Иран за последните десет години. Предишните посещения на Путин бяха през 2007 и 2015 година.\r\nПревод и редакция:", "date": "2017.11.01", "title": "ТАСС: Владимир Путин се е срещнал с върховния водач на Иран Аятолах Хаменеи"}
{"url": "http://www.focus-news.net/news/2017/11/01/2452881/blagoevgrad-sadat-nalozhi-tri-godini-zatvor-i-10-000-leva-globa-na-mazh-za-proizvodstvo-na-amfetamin-s-tsel-razprostranenie-i-nezakonno-darzhane-na-orazhie-i-boepripasi.html", "text": "По споразумение между Окръжна прокуратура – Благоевград и защитата на подсъдимия В.К. е наложено ефективно наказание за извършени престъпления по чл. 354а и по чл. 339 от Наказателния кодекс, съобщиха от пресцентъра на Апелативна прокуратура - София. \r\nПодсъдимият К. в апартамент в гр. Банско, в гаражно помещение и лек автомобил „Мeрцедес GL 450“, без надлежно разрешително, произвел и държал с цел разпространение високорисково наркотично вещество – амфетамин. \r\nОбщото нето тегло на откритата дрога, във вид на прахообразно вещество и таблетки, възлиза на 4229,75 грама, с различно процентно съдържание на активно действащ компонент. \r\nВ нарушение на Закона за наркотичните вещества и прекурсорите, В.К. държал химични съединения – фенил 2-нитропен, за получаване на амфетаминбаза. Течностите били разпределени в бидони – четири със съдържание на бензалдехид и седем - с нитроетан. \r\nСтойността на всички наркотични вещества е в особено големи размери – 126 892,50 лева, а на материалите за тяхното производство – 17 131,40 лева. \r\nОсвен това в лек автомобил подсъдимият К. незаконно държал късоцевно огнестрелно оръжие марка „Астра“ и боеприпаси – осем бойни патрона. \r\nЗа извършените от него престъпления подсъдимият В.К. ще изтърпи наказание от три години „лишаване от свобода“ и ще заплати глоба в размер на 10 000 лева.", "date": "2017.11.01", "title": "Благоевград: Съдът наложи три години затвор и 10 000 лева глоба на мъж за производство на амфетамин с цел разпространение и незаконно държане на оръжие и боеприпаси"}
{"url": "http://www.focus-news.net/news/2017/11/01/2452882/prezidentat-rumen-radev-mladite-ucheni-sa-istinskiyat-kapital-na-balgariya.html", "text": "Независимо от тежките условия българските млади учени продължават да творят с отдаденост, много усилия и патриотизъм. От това се нуждае България, за да съградим една просперираща и модерна страна. Трябва да инвестираме в българските млади учени, защото те са нашият капитал. Това заяви президентът, който участва в тържественото събрание на Българската академия на науките по случай Деня на будителите и връчи наградите за млади и най-млади учени на БАН –„Професор Марин Дринов“ и „Иван Евстатиев Гешов“, съобщиха от прессекретариата на държавния глава.  \r\nВ словото си държавният глава благодари на младите учени за техния принос във формирането на национално значими цели, за повишаването на благосъстоянието на българските граждани и гарантирането на тяхната сигурност, както и за модернизацията на нашата държава и нейното пълноценното и по-интензивно интегриране във важни европейски структури и инициативи. „И аз не приемам, че трябва да дойдат еврокомисари, както се случи напоследък, и да ни кажат, че 0,2% от БВП за наука и за научни изследвания са крайно недостатъчни”, подчерта президентът.   \r\nРумен Радев посочи също така, че като народ имаме исторически заложен пример, в който трябва да се вслушаме и призова да се обърнем към строителите на съвременна България и към завета на хората, които са съградили Третата българска държава. „От къде започнаха и в какво инвестираха първо? Това е Българската академия на науките - най-старата институция в съвременна България. Нашите предци заложиха на науката и благодарение на техния залог България много бързо започна да се превръща в една модерна европейски държава“, добави президентът.   \r\n„Ако наистина искаме да имаме модерна държава, трябва да се обърнем към науката, защото тя ще ни покаже начините, по които да постигнем национално значими резултати“, коментира държавният глава и допълни, че науката е и неделима част и от нашия суверенитет, и от националната ни сигурност.   \r\nПрезидентът поздрави ръководството на Академията за помощта, която оказва на своите млади учени за тяхното развитие и при международните им изяви. „Днес с гордост можем да отчетем, че Академията развива дейност във всички направления на съвременната наука и успехите на научните й институти са на световно равнище“, каза още държавният глава.   \r\nКонкурсът за млади учени „Професор Марин Дринов” и наградите за най-млади учени „Иван Евстатиев Гешов” имат за цел да откриват и стимулират талантливите млади учени в БАН, както и да улеснят техните международни научни контакти, да подпомогнат развитието и научното им израстване, както и да направи науката по-привлекателна за млади и даровити специалисти в България.", "date": "2017.11.01", "title": "Президентът Румен Радев: Младите учени са истинският капитал на България"}
{"url": "http://www.focus-news.net/news/2017/11/01/2452883/vitsepremierat-i-ministar-na-otbranata-na-makedoniya-radmila-shekerinska-shte-bade-na-ofitsialno-poseshtenie-v-balgariya.html", "text": "Заместник министър-председателят и министър на отбраната на Република Македония Радмила Шекеринска ще бъде на официално посещение в нашата страна по покана на вицепремиера по обществения ред и сигурността и министър на отбраната на Република България Красимир Каракачанов. Това съобщиха от пресцентъра на Министерството на отбраната. Целта на посещението е да бъде обсъдено развитието на двустранното сътрудничество в областта на отбраната. Двамата министри ще подпишат два протокола за сътрудничество в областта на дейността на Военновъздушните сили и за извършването на дейности по осигуряване на лабораторни изследвания. \r\nВ рамките на визитата си в София министър Шекеринска ще има среща с министър-председателя Бойко Борисов и ще посети Националния военен команден център.\r\nОфициалното посрещане на заместник министър-председателя и министър на отбраната на Република Македония Радмила Шекеринска с пълен военен церемониал и церемония по полагане на венец пред паметника на Незнайния воин ще се състои от 09.20 ч. утре, 2 ноември 2017. След подписването на протоколите за сътрудничество, в 12.35 ч. същия ден министър Каракачанов и министър Шекеринска ще направят изявления за медиите.", "date": "2017.11.01", "title": "Вицепремиерът и министър на отбраната на Македония Радмила Шекеринска ще бъде на официално посещение в България"}
{"url": "http://www.focus-news.net/news/2017/11/01/2452884/vladimir-putin-otnosheniyata-mezhdu-rusiya-i-azerbaydzhan-nosyat-harakter-na-strategichesko-partnyorstvo.html", "text": "Президентът на Русия Владимир Путин и неговия колега от Азербайджан Илхам Алиев се срещнаха в Техеран, за да проведат разговор преди тристранната среща с участието на иранския президент Хасан Роухани, предава ТАСС.\r\n„Много се радвам да ви видя, този път в Техеран. Ние се срещаме редовно и поддържаме постоянен контакт по телефона. Това, естествено, е защото отношенията между нашите държави имат особен характер и, безусловно, това е характерът на стратегическо партньорство“, заяви Путин, по време на срещата с Алиев.\r\nТой отбеляза, че двустранните усилия за развиване на отношенията не са напразни и даде пример с ръста на товарооборота между двете държави: за първите девет месеца на тази година, показателите са се повишили с почти 62%. „Ние работим и по други направления, постоянно се консултираме по регионалните въпроси и аз много се радвам, че имам възможност да се видим в двустранен формат“, подчерта руският държавен глава.\r\nОт своя страна, Алиев отбеляза, че тази среща не е първа за годината и „всяка от тях води към положителни резултати“. „Ние даваме нов импулс на развиването на отношенията ни и аз много се радвам , че в икономическата сфера товарооборотът започна да расте, след определени сложни процеси“, каза той. Според неговите думи, това свидетелства за големия взаимен интерес между бизнес структурите в двете страни. „Нашите отношения с Русия имат стратегически характер и ние ги характеризираме точно така“.\r\nПревод и редакция:", "date": "2017.11.01", "title": "Владимир Путин: Отношенията между Русия и Азербайджан носят характер на стратегическо партньорство"}
{"url": "http://www.focus-news.net/news/2017/11/01/2452885/kmetat-na-sliven-stefan-radev-radvam-se-che-prez-poslednite-godini-obrazovanieto-e-prioritet.html", "text": "Кметът на Сливен Стефан Радев се срещна с млади учители, предаде репортер на Радио „Фокус“ – Сливен. На срещата бяха обсъдени проблемите на образованието и трудностите, с които се срещат младите преподаватели.  „Радвам се, че през последните години образованието е приоритет за управляващите.“, заяви Радев и допълни, че се надява младите педагози да запазят ентусиазма си, защото от тях и техните усилия зависи каква ще бъде България след 50 години. Поводът за срещата е днешният празник – Денят на народните будители. Преди това празникът бе отбелязан на централния  градски  площад  „Хаджи Димитър“ пред паметника на войводата и сливенските възрожденци с  общоградско тържество. Събитията за празника   се организират от Община Сливен, Регионално управление на образованието и ППМГ „Добри Чинтулов“ и областната болница „Д-р Иван Селимински“.\r\nЛюдмила ЙОРГОВА", "date": "2017.11.01", "title": "Кметът на Сливен Стефан Радев: Радвам се, че през последните години образованието е приоритет"}
{"url": "http://www.focus-news.net/news/2017/11/01/2452886/mladezhi-gerb-sofiya-otbelyaza-denya-na-narodnite-buditeli-s-initsiativata-balgariya-v-stihove.html", "text": "Младежи ГЕРБ-София проведе инициатива под надслов „България в стихове/Bulgaria in poems“ по случай Деня на народните будители – 1 ноември, съобщиха от пресцентъра на ПП ГЕРБ. Младежите поставиха 12 звезди със строфи от стихотворения на известни български автори на площад „България“ - при пресечката на булевардите „Витоша“ и „Патриарх Евтимий“. Произведенията са написани на български и английски език, а звездите са подредени във формата на европейското знаме. Представителите на МГЕРБ-София раздаваха и брошури на десетките минувачи, спрели се да видят и да си спомнят някои от най-красивите стихове от българската литература. На събитието присъстваха административният секретар на ГЕРБ и областен координатор на партията в София Цветомир Паунов, председателят на МГЕРБ-София Ивайло Петков, както и други представители на младежката структура на ГЕРБ в столицата.\r\n„Тази инициатива днес е от името на младежта. Искаме да отправим ясно послание, че българските традиции и ценности ще залегнат сериозно в предстоящото европредседателство. Не бива да забравяме, че членството ни в Европейския съюз не ни е дадено, а е постигнато с усилията на нашите предци“, заяви областният координатор на ГЕРБ-София Цветомир Паунов. Той благодари на младежите за тяхната инициативност и увери, че в бъдеще ще има още много такива организации. „По този начин допринасяме за едно по-добро образование на младото поколение“, допълни той. По думите му самият факт, че толкова много хора са се събрали днес е доказателство, че младите отдават своята почит и признателност към делото на българските просветители, книжовници, революционери и будители. „Бих се радвал да видя подобна инициатива и от младежката структура на БСП“, коментира Цветомир Паунов.\r\n„МГЕРБ се доказа във времето като една от най-активните и будни младежки и политически организации. С настоящата инициатива даваме пример за това, че младите хора трябва да са посланици на богатството на българския език и литература в контекста на европредседателството“, каза от своя страна председателят на МГЕРБ-София Ивайло Петков.", "date": "2017.11.01", "title": "Младежи ГЕРБ-София отбеляза Деня на народните будители с инициативата „България в стихове“"}
{"url": "http://www.focus-news.net/news/2017/11/01/2452887/bsp-kam-uchenite-byudzhet-2018-tryabva-da-osiguri-poveche-sredstva-za-obrazovanie-i-nauka.html", "text": "Представители на ПГ на \"БСП за България\" и членове на Комисията по образование и наука се срещнаха с протестиращите учени от БАН и Селскостопанска академия, съобщиха от пресцентъра на БСП. Учените заявиха подкрепата си за предложението на БСП за бюджет 2018 и отделянето на повече средства за образование и наука.  Представителите на БСП обясниха, че предлагат стартовата заплатата за млад учен да възлиза на не по малко от две минимални работни заплати за страната. Левицата представи и предложението си за двойно увеличение на бюджета на БАН и на Селскостопанската академия, което е залегнало в алтернативния бюджет на партията.\r\nПредставителите на протестиращите връчиха на зам.-председателя на НС Валери Жаблянов своите искания, които са свързани със запазване на българската наука;  специални грижи към младите учени, за да бъдат те мотивирани да останат в България; да бъде възстановена връзката между научните изследвания, иновациите и тяхното приложение в практиката. Народните представители поеха ангажимент да ги внесат в НС като законодателната инициатива.", "date": "2017.11.01", "title": "БСП към учените: Бюджет 2018 трябва да осигури повече средства за образование и наука"}
{"url": "http://www.focus-news.net/news/2017/11/01/2452888/aktsenti-v-sutreshniya-blok-dobro-utro-balgariya-na-radio-fokus-na-2-noemvri.html", "text": "За пръв път от 2003 година насам на посещение у нас ще бъде президентът на Конфедерация Швейцария Дорис Лойтхард. Какво е значението на визитата, по какви линии можем да очакваме сътрудничество между София и Берн и какво България може да почерпи от опита на алпийската страна? Отговорите на тези и още въпроси ще потърсим от доскорошния посланик на България в Швейцария Меглена Плугчиева, която е и организатор на визитата. \r\nЩе обърнем поглед и към евентуалните политически бури, които се заформят. Стана ясно, че БСП и ДПС сядат на масата за разговори около внасянето на вот на недоверие към правителството. Кой ще са темите, около които ще се обединят двете формации, кога можем да очакваме конкретни резултати и как това ще се отрази на страната ни, на фона на предстоящото председателство на Съвета на ЕС? Тези и още теми ще коментираме със зам.-председателя на ПГ на БСП Жельо Бойчев. \r\nКаква е равносметката от приключилия тазгодишен археологически сезон, накъде ще бъдат насочени усилията през занапред и изравнява ли се интересът към културния и традиционния туризъм у нас? Отговорите очаквайте от археолога проф. Николай Овчаров. \r\nВ минутите след 09.00 часа - Албена Жилекова от Радио „Фокус“-Пазарджик ще ни представи един по-нестандартен медицински подход, а именно - терапия с класическа музика за недоносени бебета. Венцеслав Илчев от Радио „Фокус“-Кюстендил пък ще ни разкаже за проекта „Хората около нас” на младежите от БЧК в града. \r\nТези и още теми - в „Добро утро, България“ по Радио „Фокус“ от 6.00 до 10.00, с водещ Виктория Месробович.", "date": "2017.11.01", "title": "Акценти в сутрешния блок „Добро утро, България“ на Радио „Фокус“ на 2 ноември"}
{"url": "http://www.focus-news.net/news/2017/11/01/2452889/sport-basketbolistkite-na-beroe-pobediha-turskiya-unversitet-s-9242-v-mach-ot-adriaticheskata-liga.html", "text": "Състезателките на Берое (Стара Загора) победиха турския отбор Университет с 92:42 като гост в Истанбул, в мач от група А на Адриатическата лига. Това е втора победа за българките в турнира и те запазват шансове да продължат в следващия етап.", "date": "2017.11.01", "title": "Спорт: Баскетболистките на Берое победиха турския Унверситет с 92:42 в мач от Адриатическата лига"}
{"url": "http://www.focus-news.net/news/2017/11/01/2452890/gen-mayor-grudi-angelov-ideite-na-georgi-rakovski-za-edinenieto-na-balgariya-sa-aktualni-i-dnes.html", "text": "Идеите на Георги Раковски за единението на България са актуални и днес. Това каза началникът на Военна академия „Г. С. Раковски“ в интервю за Агенция „Фокус“ по повод Деня на народните будители. По думите му той се смята и за основоположник на новата българска армия. \"Той е основал Първата българска легия, която се счита за първата организирана българска войскова част. Той е ярък пример за нас, особено, че тази година се навършиха 150 години от неговата смърт. Идеите, които той е поставял за единението на България, смятам, че са актуални и днес. Както неведнъж съм казвал Българската армия е важен елемент от българската държавност“, коментира ген.-майор Груди Ангелов. На въпрос дали са будни българите днес, началникът на Военна академия обясни, че бунтарът в българина винаги е жив и ще бъде. „Така че може да не са достатъчно събудени, но ще се събудят и ще се пробудят. Това може да се случи във всеки един момент“, заяви той. \r\nДеница КИТАНОВА", "date": "2017.11.01", "title": "Ген.-майор Груди Ангелов: Идеите на Георги Раковски за единението на България са актуални и днес"}
{"url": "http://www.focus-news.net/news/2017/11/01/2452891/afp-karles-puchdemon-nyama-da-prisastva-na-sadebno-zasedanie-v-ispaniya.html", "text": "Адвокатът на бившия каталунски лидер Карлес Пучдемон потвърди в сряда, че клиентът му няма да се яви в съда в Мадрид за делото срещу него, което започва в четвъртък, предава AFP.\r\n„Той няма да отиде в Мадрид и предложи да бъде разпитан в Брюксел“, заяви Пол Бекаерт, нает от Пучдемон да защитава правата му пред испанския съд, в интервю пред испанска телевизия.\r\nПревод и редакция:", "date": "2017.11.01", "title": "AFP: Карлес Пучдемон няма да присъства на съдебно заседание в Испания"}
{"url": "http://www.focus-news.net/news/2017/11/01/2452892/ministar-nikolina-angelkova-shte-se-sreshtne-s-predstaviteli-na-institutsiite-v-bansko-i-borovets-vav-vrazka-s-gotovnostta-za-zimniya-sezon.html", "text": "Министър Николина Ангелкова ще проведе работни срещи с представители на зимните курорти, местната власт, ангажираните институции и бизнеса, съобщиха от пресцентъра на Министерството на туризма. По време на дискусиите ще бъде коментирана готовността и очакванията за предстоящия зимен сезон. \r\nСрещите ще се проведат на 2 ноември (четвъртък) в Банско и к.к. „Боровец“.\r\nВ гр. Банско брифинг за медиите ще има около 12:15 часа в Посетителски информационен център, пл. „Възраждане“ 4.  \r\nВ к.к „Боровец“ изявления пред медии са предвидени за около 17:15 часа в хотел „Самоков“.", "date": "2017.11.01", "title": "Министър Николина Ангелкова ще се срещне с представители на институциите в Банско и Боровец във връзка с готовността за зимния сезон"}
{"url": "http://www.focus-news.net/news/2017/11/01/2452893/obshtina-smolyan-uchenitsi-i-uchiteli-otbelyazaha-s-razlichni-proyavi-edin-ot-nay-svetlite-balgarski-praznitsi-denya-na-narodnite-buditeli.html", "text": "Ученици и учители от смолянски училища отбелязаха с различни прояви един от най-светлите български празници – Деня на народните будители, съобщиха от пресцентъра на Община Смолян. В навечерието на 1 ноември, учениците от VIII и V клас от ППМГ „Васил Левски” подготвиха интересна презентация и я представиха пред всички ученици. Чрез нея за пореден път си спомниха за делата на будителите от миналото. Най-малките ученици поздравиха и всички учители – будителите на настоящето. Директорът на ППМГ Мария Илиева поздрави с празника и обърна внимание на дейностите на клуб „Млади възрожденци“ към училището, който запазва спомена за всичко българско чрез многобройните си инициативи. Същият ден петокласниците поднесоха венци и цветя пред паметниците на Васил Левски и Стою Бобутанов. Учениците и учителите от СУ „Отец Паисий“ в Смолян поднесоха цветя пред паметника на Паисий Хилендарски и се поклониха пред святото дело на възрожденци. Бяха припомнени имената на книжовниците, просветителите и духовниците, посветили живота и знанията си за опазване духа на българския народ, за неговото просвещение и израстване.", "date": "2017.11.01", "title": "Община Смолян: Ученици и учители отбелязаха с различни прояви един от най-светлите български празници – Деня на народните будители"}
{"url": "http://www.focus-news.net/news/2017/11/01/2452894/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-6-noemvri-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща от Първенство на първа професионална лига на 6 ноември на Национален стадион „Васил Левски”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието от 00.00 часа до приключване на футболната среща на 6 ноември при сектор „Г” на Националния стадион „Васил Левски” и от 12.00 до 19.00 часа на моста пред Национален стадион „Васил Левски”. \r\nОт 16.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.11.01", "title": "София: Въвежда се временна организация на движението за провеждане на футболна среща на 6 ноември на Национален стадион „Васил Левски”"}
{"url": "http://www.focus-news.net/news/2017/11/01/2452895/afp-zapodozreniyat-za-izvarshitel-na-teroristichnata-ataka-v-nyu-york-nikoga-ne-e-bil-razsledvan-ot-fbr.html", "text": "Заподозреният за нападението в Ню Йорк Сайфуло Саипов никога не е бил разследван от федералната или местната полиция, предава AFP, като се позовава на информация от местните органи на реда.\r\n„Това, което можем да кажем, е че Саипов никога не е бил обект на разследване от нюйоркската полиция или ФБР“, заяви Джон Милър, заместник-комисар на Полицейското управление на Ню Йорк, пред медиите.\r\nПревод и редакция:", "date": "2017.11.01", "title": "AFP: Заподозреният за извършител на терористичната атака в Ню Йорк „никога не е бил разследван“ от ФБР"}
{"url": "http://www.focus-news.net/news/2017/11/01/2452896/ivan-tsarov-rim-veliko-tarnovo-na-1-noemvri-muzeyat-otlichava-svoite-moderni-buditeli-daritelite-na-kulturnata-institutsiya.html", "text": "На 1-ви ноември Регионален исторически музей - Велико Търново отличава своите „модерни будители“- дарителите на културната институция. Това каза в предаването „Царевград Търнов - славата и величието на България“ на Радио „Фокус“ директорът на музея Иван Църов. По думите му през тази година са получени 75 различни дарения, като 95% от тях притежават качествата на движими културни ценности. „Най-често се дарява литература, като автори подаряват своите собствени монографии. Получаваме множество етнографски вещи като тъкани, ризи, рокли. Даряват се и много снимки. Повечето дарени вещи са били част от семейното наследство на хората, които знаят, че предоставяйки ги на музея те ще бъдат съхранени завинаги. За нас дарителите са будителите на нашето време като неслучайно сме избрали днешния ден, за да ги отличим подобаващо“, обясни той. Църов коментира още, че имат принос в обогатяване музейния фонд, като не е изключено много ценни експонати веднага след получаването им да влязат в изложба. „Непрестанно се стараем да обогатяваме експозициите си, за да поддържаме интереса на посетителите. В тазгодишната ни изложба ще включим и постъпления от обект в село Петко Каравелово, където беше открито двуетажно жилище от праисторическата епоха, керамика и множество накити. Изложбата се открива днес, традиционно е достъпна в рамките на месец, но при интерес ще остане и за по-дълго“, каза директорът на културната институция. Иван Църов призова всеки, имащ желание да подпомогне и запази историческата и родовата си памет, да дари на музея.", "date": "2017.11.01", "title": "Иван Църов, РИМ-Велико Търново: На 1 ноември музеят отличава своите „модерни будители“- дарителите на културната институция"}
{"url": "http://www.focus-news.net/news/2017/11/01/2452897/sofiya-vavezhda-se-vremenna-organizatsiya-na-dvizhenieto-za-provezhdaneto-na-ritual-panihida-arhangelova-zadushnitsa-vav-voenen-mavzoley-kostnitsa-sv-georgi-pobedonosets.html", "text": "Въвежда се временна организация на движението за провеждането на ритуал-панихида Архангелова задушница във Военен мавзолей-костница „Св. Георги Победоносец”, съобщиха от пресцентъра на Столична община. От 08.00 часа на 4 ноември до приключване на мероприятието се забранява престоят и паркирането на пътни превозни средства по ул. „Каменоделска” в района пред Военни гробища, с изключение на автомобилите на гостите.", "date": "2017.11.01", "title": "София: Въвежда се временна организация на движението за провеждането на ритуал-панихида Архангелова задушница във Военен мавзолей-костница „Св. Георги Победоносец”"}
{"url": "http://www.focus-news.net/news/2017/11/01/2452898/afp-zapodozreniyat-za-napadenieto-v-nyu-york-e-planiral-atakata-ot-nyakolko-sedmitsi.html", "text": "Заподозреният за терористичната атака в Ню Йорк Сайфуло Саипов е планирал нападението с пикапа в Долен Манхатън от няколко седмици, предава AFP, като се позовава на информация от местната полиция.\r\n„На основание на данните от разследването, можем да кажем, че Саипов е планирал това няколко седмици“, заяви Джон Милър, заместник-комисар на Полицейското управление на Ню Йорк, по време на пресконференция.\r\nТой добави, че Саипов е извършил терористичното нападение „в името на „Ислямска държава““.\r\nПревод и редакция:", "date": "2017.11.01", "title": "AFP: Заподозреният за нападението в Ню Йорк е планирал атаката „от няколко седмици“"}
{"url": "http://www.focus-news.net/news/2017/11/01/2452899/pregled-na-mezhdunarodnite-novini-do-18-chasa-agentsiya-fokus.html", "text": "Хърватия прави опис на \"изоставените военни сили\", като подготвя призив на 18 000 запасни,  като твърди, че \"страната не знае с какви сили в запаса разполага, докато експертите настояват за преглед на системата за сигурност\".\r\nТелевизията предава, че \"в навечерието на закупуването на нови бойни самолети, на хеликоптери \"Блек Хоук\" и на самоходни артилерийски гаубици, и след честите акценти за заслугите и значението на хърватските въоръжени сили, президентът Колинда Грабар - Китарович и военният министър Дамир Кръстичевич започнаха да говорят за обучението на резервните части и за въвеждане на военно обучение\".\r\nAl Jazeera смята, че плановете на военното ръководство предвиждат свикването на около 18 000 запасни, от които половината ще попълнят пехотните части.\r\nПо мнението на хърватски военни експерти планираните действия са от реална необходимост за регулиране на системата на резервните сили по отношение на граждански нужди и цели - природни бедствия, извънредно положение или наводнения.\r\nAl Jazeera цитира военния анализатор Игор Табак, според когото \"не може да се говори за обща мобилизация, тъй като става дума за само около 3 % от вписаните във военните регистри и засяга предимно мъже, които наскоро са преминали през армията\".\r\n*** Москва няма намерение да предава на Подгорица Анание Никич – бежанец от Черна гора, заподозрян за участие в плановете за опит за държавен преврат в балканската страна.\r\nВедомството потвърди, че искането на Министерството на правосъдието на Черна гора за екстрадиция на Никич е разгледано. Но той е получил статут на бежанец в Русия, поради което Москва е отказала да изпълни искането на Подгорица. За решението си руските власти са уведомили управляващите в Черна гора още през месец септември. \r\nПо данни на черногорските власти, Никич е бил преводач на опозиционната партия „Демократичен фронт“. Мъжът е заподозрян е планиране на терористичен атентат по време на парламентарните избори през октомври миналата година. Агенция „Фокус“ припомня: \r\nВ деня на изборите за нов парламент в Подгорица властите на Черна гора задържаха 20 граждани на Сърбия по подозрение в подготовка на терористично нападение и преврат. По данни на следствието, групата е планирала да „неутрализира“ министър-председателя, да нахлуе в сградата на парламента и да „обяви победа на една от партиите“ . Подгорица обяви за международно издирване няколко души, включително Никич, няколко сърбина и двама граждани на Русия.\r\n*** Извършителят на терористичната атака в Долен Манхатън, Ню Йорк, е свързан с близкоизточната радикална групировка „Ислямска държава“, но се е радикализирал след пристигането си в САЩ през 2010 г. Това заяви губернаторът на щата Ню Йорк, Андрю Куомо.\r\nНападателят, идентифициран като 29-годишния узбек Сайфуло Хабибулаевич Саипов, е „страхлив первезник, свързан с „Ислямска държава“ и радикализиран“ в САЩ, подчерта губернаторът.\r\n*** Група, съставена основно от жени и деца, е разпънала палатков лагер пред гръцкия парламент в Атина в протест срещу това, че властите бавят събирането със семействата им в Германия.\r\nНякои от бежанците, твърдящи че са престояли в Гърция повече от една година, заявиха, че са започнали гладна стачка.\r\n„Нашите семейни връзки са по-силни от незаконните ви споразумения“, пише на плакат, разпънат от протестираща жена, имаща предвид сделките за разпределение на мигрантите между страните от Европейския съюз.\r\nГръцките медии съобщиха, че Гърция и Германия са постигнали неформално споразумение да забавят събирането на семейства бежанци, задържайки членове на семействата в Гърция с месеци, преди да ги пуснат по пътя към Германия. Гръцките власти отричат наличието на подобно споразумение.\r\n„Тази година успяхме да увеличим събирането на семейства с 27 процента в сравнение с миналата година и въпреки това ни обвиняват, че спираме този процес“, заяви министърът по миграцията на Гърция Янис Музулас.\r\n*** Президентът на Русия Владимир Путин и неговия колега от Азербайджан Илхам Алиев се срещнаха в Техеран, за да проведат разговор преди тристранната среща с участието на иранския президент Хасан Роухани.\r\n„Много се радвам да ви видя, този път в Техеран. Ние се срещаме редовно и поддържаме постоянен контакт по телефона. Това, естествено, е защото отношенията между нашите държави имат особен характер и, безусловно, това е характерът на стратегическо партньорство“, заяви Путин, по време на срещата с Алиев.\r\nТой отбеляза, че двустранните усилия за развиване на отношенията не са напразни и даде пример с ръста на товарооборота между двете държави: за първите девет месеца на тази година, показателите са се повишили с почти 62%. „Ние работим и по други направления, постоянно се консултираме по регионалните въпроси и аз много се радвам, че имам възможност да се видим в двустранен формат“, подчерта руският държавен глава.\r\nОт своя страна, Алиев отбеляза, че тази среща не е първа за годината и „всяка от тях води към положителни резултати“. „Ние даваме нов импулс на развиването на отношенията ни и аз много се радвам , че в икономическата сфера товарооборотът започна да расте, след определени сложни процеси“, каза той. Според неговите думи, това свидетелства за големия взаимен интерес между бизнес структурите в двете страни. „Нашите отношения с Русия имат стратегически характер и ние ги характеризираме точно така“.", "date": "2017.11.01", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/11/01/2452900/dots-ivan-lazarov-vtu-mezhdunarodniyat-simpozium-tarnovska-knizhovna-shkola-imashe-za-tsel-da-podredi-parchetata-ot-nasheto-minalo-otkroyavayki-nasledstvoto-na-srednovekoven-tarnovgrad.html", "text": "Международният симпозиум „Търновска книжовна школа“ имаше за цел да подреди парчетата от нашето минало, откроявайки наследството на средновековен Търновград. Това каза в предаването „Царевград Търнов - славата и величието на България“ на Радио „Фокус“ доц. Иван Лазаров от Великотърновски университет „Св. св. Кирил и Методий“ относно провелия се най-стар форум в областта на хуманитаристиката, на който старата столица беше домакин. По думите му спецификата на събитието и тежестта на обсъжданите въпроси са такива, че не позволяват ежегодното му провеждане. „Търновската книжовна школа“ не е само местно явление – да речем за Търново, но тя е и международно научно явление, което е насочено към изясняване на различни аспекти от мястото на средновековния Търновград като столичен, културен, религиозен, политически център на средновековната българска държавност. В симпозиума, който имаше като подзаглавие „Пространства на паметта“, ние разпределихме изследванията в четири основни секции – „Литературознание“, „Езикознание“, „Изкуствознание, богословие и култура“, „История и археология“. Тези драматично широки области практически показват ареала на изследванията на различните учени, но всичко това е предназначено да се направи от разхвърляните парчета от пъзела на нашето минало една по-ясна и системна картина на средновековния Търновград и неговите приноси“, обясни той. Доц. Иван Лазаров коментира, че най-добре работата на симпозиума ще се види в научен сборник, който предстои да бъде издаден през следващата година.", "date": "2017.11.01", "title": "Доц. Иван Лазаров, ВТУ: Международният симпозиум „Търновска книжовна школа“ имаше за цел да подреди парчетата от нашето минало, откроявайки наследството на средновековен Търновград"}
{"url": "http://www.focus-news.net/news/2017/11/01/2452901/sofiya-vavezhda-se-organizatsiya-na-dvizhenieto-vav-vrazka-s-ofitsialnoto-poseshtenie-na-prezidenta-na-konfederatsiya-shveytsariya-na-2-noemvri.html", "text": "Въвежда се организация на движението в София във връзка с официалното посещение на Президента на Конфедерация Швейцария на 2 ноември 2017 г. Това съобщиха от пресцентъра на Столична община.\r\n  Забранява се престоят и паркирането на пътни превозни средства, с изключение на колите превозващи участниците в делегацията, както следва: \r\n- От 08.00 часа до отпътуване на делегацията на 02.11.2017 г. на паркинга на „София Хотел Балкан”. \r\nОт 08.00 часа до приключване на мероприятието на 02.11.2017 г. на северозападната дъга на пл. „Св. Александър Невски” между ул. „Оборище” и ул. „11-ти август”, зад църквата „Света София”. \r\nОт 10.00 часа до приключване на мероприятието на 02.11.2017 г. се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР.", "date": "2017.11.01", "title": "София: Въвежда се организация на движението във връзка с официалното посещение на Президента на Конфедерация Швейцария на 2 ноември"}
{"url": "http://www.focus-news.net/news/2017/11/01/2452902/haskovo-na-gkpp-kapitan-andreevo-ima-8-km-kolona-ot-tovarni-avtomobili.html", "text": "На българо-турската граница на ГКПП \"Капитан Андреево\" има 8 км колона от товарни автомобили, а на ГКПП \"Лесово\" - 3,5 км. Това сочат данни към 18.00 часа, съобщиха от ГД \"Гранична полиция\". На границата с Румъния на ГКПП \"Дунав Мост-Видин\" има 3 км колона от товарни автомобили на изход. На българо-гръцката граница на ГКПП \"Кулата\" трафикът е интензивен на вход и изход за товарни автомобили.\r\nНа границите със Сърбия и Македония трафикът е нормален на всички контролно-пропускателни пунктове.", "date": "2017.11.01", "title": "Хасково: На ГКПП \"Капитан Андреево\" има 8 км колона от товарни автомобили"}
{"url": "http://www.focus-news.net/news/2017/11/01/2452903/sofiya-vavezhda-se-vremenna-organizatsiya-na-dvizhenieto-za-ofitsialnoto-poseshtenie-na-voenna-delegatsiya-na-2-noemvri.html", "text": "Въвежда се временна организация на движението за официалното посещение на военна делегация на 2 ноември, съобщиха от пресцентъра на Столична община. От 07.00 часа до приключване на мероприятието на 2 ноември се забранява престоят и паркирането на пътни превозни средства, с изключение на колите превозващи участниците в делегацията на северозападната дъга на пл. „Св. Александър Невски” между ул. „Оборище” и ул. „11-ти август”, зад църквата „Света София”. \r\nОт 08.00 до 10.30 часа на 2 ноември се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР. Столична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.11.01", "title": "София: Въвежда се временна организация на движението за официалното посещение на военна делегация на 2 ноември"}
{"url": "http://www.focus-news.net/news/2017/11/01/2452904/the-jerusalem-post-benyamin-netanyahu-shte-patuva-kam-london-za-da-otbelezhi-100-godishninata-ot-deklaratsiyata-balfur.html", "text": "Министър-председателят на Израел Бенямин Нетаняху ще отлети към Лондон в сряда вечерта, за да вземе участие в честванията на 100-годишнината от „Декларацията Балфур“ и за да проведе разговори с британския си колега Тереза Мей за различията в отношението на двете страни към иранската ядрена сделка, пише израелското издание The Jerusalem Post.\r\nНетаняху аплодира решението на президента на САЩ Доналд Тръмп да „десертифицира“ иранската ядрена сделка и да върне въпроса обратно за обсъждане в Конгреса (долната камара на американския парламент), но Великобритания, заедно с Франция, Германия и Русия потвърдиха, че остават обвързани със споразумението и според тях, то трябва да бъде запазено.\r\nИзраелският премиер ще участва в честванията на 100-годишнината от „Декларацията Балфур“, която се смята за основа за създаването на еврейската държава в Близкия Изток. От изданието отбелязват, че 50% от британците имат „хладно“ отношение към Израел, но уточняват, че това е спад от 62-та процента, които са имали подобно отношение към страната през 2014 година, след военната операция в Ивицата Газа.\r\nПревод и редакция:", "date": "2017.11.01", "title": "The Jerusalem Post: Бенямин Нетаняху ще пътува към Лондон, за да отбележи 100-годишнината от „Декларацията Балфур“"}
{"url": "http://www.focus-news.net/news/2017/11/01/2452905/plovdiv-priklyuchi-blagoustroyavaneto-na-prostranstvoto-pred-blok-73-v-rayon-trakiya.html", "text": "Приключи благоустрояването на пространството пред блок № 73 в район „Тракия” в Пловдив. Това съобщи за Радио „Фокус“ – Пловдив районният кмет Костадин Димитров. По думите му след вече традиционните срещи с гражданите и поетите пред тях ангажименти, са били построени нови бетонови тротоари и паркоместа, монтирани са и пейки. В бъдещите планове на администрацията е и преасфалтирането на улицата пред блока. Готова е още алеята, която вече ще свързва 71-ви и 73-ти блок, така че на жителите да не им се налага да газят в калта при дъждовно време.\r\n„Тази година инфраструктурната ни програма бе концентрирана основно в микрорайон А-8 с изграждането на нови тротоари и паркинги”, коментира кметът на район „Тракия” Костадин Димитров. Той каза още, че освен преасфалтирането на улици и благоустрояването на блокови и междублокови пространства, друг приоритет на районната администрация е изграждането на детски площадки.\r\nТони МИХАЙЛОВ", "date": "2017.11.01", "title": "Пловдив: Приключи благоустрояването на пространството пред блок № 73 в район „Тракия”"}
{"url": "http://www.focus-news.net/news/2017/11/01/2452906/sport-rafael-nadal-pobedi-hyon-chun-v-parizh-i-shte-e-nomer-edno-za-2017-godina.html", "text": "Рафаел Надал победи корееца Хьон Чун с 2:0 сета и се класира за осминафиналите на турнира от сериите „Мастърс“ в Париж.Тази победа гарантира на испанеца първото място в класирането на тенис асоциацията за 2017 година. Следващият мач на световния номер едно ще е срещу Пабло Куевас, който отстрани 15-ия в схемата на турнира Алберт Рамос.", "date": "2017.11.01", "title": "Спорт: Рафаел Надал победи Хьон Чун в Париж и ще е номер едно за 2017 година"}
{"url": "http://www.focus-news.net/news/2017/11/01/2452907/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip-na-2-noemvri.html", "text": "Въвежда се временна организация на движението за заснемане на рекламен клип на 2 ноември, съобщиха от пресцентъра на Столична община. От 05.00 до 09.00 часа на 2 ноември се забранява престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент”, както следва: \r\n- на ул. „Цар Калоян” между ул. „Съборна” и ул. „Алабин”; \r\n- на ул. „Съборна” между ул. „Кн. Александър І” и пл. „Св. Неделя”. \r\nОт 06.00 до 07.00 часа на 3 ноември се забранява влизането на пътни превозни средства, за максимум от 2 минути за заснемане на кадър на бул. „Александър Малинов” в участъка на моста над Околовръстен път между ул. „Самара” и ул. Олимпийска”.", "date": "2017.11.01", "title": "София: Въвежда се временна организация на движението за заснемане на рекламен клип на 2 ноември"}
{"url": "http://www.focus-news.net/news/2017/11/01/2452908/afp-donald-tramp-zayavi-che-sas-sigurnost-shte-obmisli-dali-da-ne-izprati-izvarshitelyat-na-napadenieto-v-nyu-york-v-guantanamo.html", "text": "Президентът на САЩ Доналд Тръмп заяви, че „със сигурност ще обмисли“ дали да не изпрати предполагаемия извършител на терористичното нападение в Ню Йорк Сайфуло Саипов в затвора в Гуантанамо, предава AFP.\r\n„Със сигурност ще го обмисля“, заяви Тръмп пред репортери, отговаряйки на съответстващ въпрос.\r\nПревод и редакция:", "date": "2017.11.01", "title": "AFP: Доналд Тръмп заяви, че „със сигурност ще обмисли“ дали да не изпрати извършителят на нападението в Ню Йорк в Гуантанамо"}
{"url": "http://www.focus-news.net/news/2017/11/01/2452909/api-vazstanoveno-e-dvizhenieto-po-pat-i-7-v-urbaniziranata-chast-na-silistra-pri-kragovoto-krastovishte.html", "text": "Възстановено е движението по път I-7 в урбанизираната част на Силистра при кръговото кръстовище. Това съобщиха от пресцентъра на Агенция \"Пътна инфраструктура\".", "date": "2017.11.01", "title": "АПИ: Възстановено е движението по път I-7 в урбанизираната част на Силистра при кръговото кръстовище"}
{"url": "http://www.focus-news.net/news/2017/11/01/2452910/vidin-evrodeputatat-ot-gerbenp-vladimir-uruchev-be-ofitsialen-gost-na-informatsionno-sabitie-v-grad-kula.html", "text": "Радвам се, че ще говорим за приоритетите и посланията на Българското председателство на Съвета на ЕС в един красив и богат на история и култура град като Кула. Това каза евродепутатът от ГЕРБ/ЕНП Владимир Уручев пред жители и гости на община Кула, съобщиха от пресцентъра на ПП ГЕРБ. В пограничната община Уручев бе официален гост на информационно събитие, посветено на 10-годишнината от членството на страната ни в ЕС и предстоящото председателство на България на Съвета на ЕС. \r\nВладимир Уручев коментира, че много важна тема в българското европредседателство е темата за Западните Балкани. ”Във вашия  град, който се намира на 13 км от съседна Сърбия,  темата за сближаването и бъдещето на Западните Балкани е изключително актуална”, подчерта евродепутатът от ГЕРБ/ЕНП. Според Уручев е важно „да изведем темата за Западните Балкани като приоритет и да постигнем една обща декларация за бъдещото на тези страни в Европейския съюз”, заяви Владимир Уручев. „Да акцентираме върху важността на присъединяването на тези страни към ЕС”. В тази връзка Владимир Уручев припомни думите на премиера Борисов, че девизът на Българското председателство „Съединението прави силата” е израз на волята на България да работи за сближаването, разбирателството и повишаването на конкурентоспособността и сигурността на европейските страни. \r\nУручев коментира и развитието на кохезионната политика след 2020 година. „Това е друга важна тема в дневния ред на председателството ни”, категоричен бе Владимир Уручев. Евродепутатът от ГЕРБ/ЕНП обърна внимание и на още един акцент в работната програма за българското европредседателство – културно историческото наследство на страната ни: „Още повече в годината на европейското културно наследство за каквато е обявената 2018 година е много важно да покажем богатото наследство което имаме ние”, сподели Уручев. Той изрази своето възхищение от подредената в читалището на община Кула изложба – живопис на кулски художници и художници – приятели на град Кула. „Автентичният изворен фолклор, неповторимите танци и ритми, които ни представиха тук самодейците от местното читалище, са част  от културното богатство на страната ни”, каза още Уручев. Владимир Уручев подчерта още, че специален фокус на Българското председателство на съвета на ЕС са младите хора. „Младите хора, доброто им образование и възможностите им за реализация са теми, които трябва да присъстват във всички дебати по време на председателството ни”, категоричен бе той. Според Уручев изключително важна тема на Българското председателството е и ефективното управление на миграцията. „Важно е да има обща европейска система за убежище. Да постигнем споразумение, консенсус за общи адекватни действия по отношение на мигрантите. Действия, които са в интерес на гражданите на ЕС”, заяви Владимир  Уручев.\r\nОбластният управител на област Видин Албена Георгиева представи презентация, свързана с 10 години от членството на България в ЕС и Българското председателство на Съвета на ЕС . Тя обърна внимание на икономическите и социални ефекти и предимства от членството на България в ЕС. Кметът на община Кула Владимир Владимиров бе категоричен, че европейската солидарност е от изключително значение  за българските общини и региони. „В община Кула сме реализирали важни за развитието на Кула проекти, благодарение именно на европейската солидарност. В развитието и модернизирането на уличната инфраструктура, социалната сфера, културата, както и за опазване на околната среда сме инвестирали милиони левове европейски средства”, подчерта Владимиров.", "date": "2017.11.01", "title": "Видин: Евродепутатът от ГЕРБ/ЕНП Владимир Уручев бе официален гост на информационно събитие в град Кула"}
{"url": "http://www.focus-news.net/news/2017/11/01/2452911/d-r-valentin-danchev-pediatar-postavyaneto-na-protivogripna-vaksina-namalyava-riska-ot-uslozhneniya-pri-sezonnite-virusi.html", "text": "Децата трябва задължително да се подлагат на всички ваксини, предвидени в Годишния имунизационен календар, тъй като така се предпазват от различни сериозни заболявания, каза за Радио „Фокус“ – Пазарджик д-р Валентин Данчев, педиатър от Пазарджик. Особено препоръчително е поставянето на шествалентната ваксина при децата, която предпазва от заболявания като тетанус, дифтерия и коклюш и хепатит B. В световен план тя е спасила милиони човешки живота. Същото важи и за противогрипната ваксина, която намалява риска от усложнения вследствие сезонните вируси. Тя е препоръчителна при деца, които посещават детски градини, при ученици, както и при възрастни с хронични заболявания.\r\nАлбена ЖИЛЕКОВА", "date": "2017.11.01", "title": "Д-р Валентин Данчев, педиатър: Поставянето на противогрипна ваксина намалява риска от усложнения при сезонните вируси"}
{"url": "http://www.focus-news.net/news/2017/11/01/2452912/bbc-tramp-prizova-za-prekratyavane-na-lotariyata-za-zeleni-karti.html", "text": "Президентът на САЩ Доналд Тръмп призова за прекратяване на лотарията за „зелени карти“, заявявайки, че благодарение на нея извършителят на терористичното нападение в Ню Йорк е попаднал в страната, предава BBC.\r\nВ серия от съобщения в социалната мрежа „Туитър“, той настоя имиграционната програма да бъде заменена от система основана на заслуги. Тръмп хвърли вината за лотарийната система върху Сенатор от Демократическата партия на САЩ, който, от своя страна, по-рано обвини американския президент за намаляването на бюджета на анти-терористичните дейности.\r\nВ съобщението на Тръмп, публикувано в сряда, пише: „Терористът пристигна в нашата страна благодарение на т.нар. „Диверсификационна визова лотария“, красавица, измислена от Чък Шумър. Искам система основана на заслуги“.\r\nСлед малко той продължи: „Трябва да сме много по-твърди (и по-умни)“.\r\nОсвен това, американският държавен глава обвини Шумър, че „помага за внасянето на европейските проблеми“ и добави, че „ще спре тази лудост“.\r\nПревод и редакция:", "date": "2017.11.01", "title": "BBC: Тръмп призова за прекратяване на лотарията за „зелени карти“"}
{"url": "http://www.focus-news.net/news/2017/11/01/2452913/ministar-vladislav-goranov-sredstvata-za-nauka-sa-uvelicheni-sas-120-mln-lv-v-proektobyudzheta-za-2018-g.html", "text": "В проектобюджета за 2018 г. за средно образование са разчетени 452 млн. лв. повече, като такъв номинален ръст не е имало повече от 10 г. Общо средствата за висше образование нарастват с 38 млн. лв., а средствата за наука са увеличени със 120 млн. лв. Това заяви министърът на финансите Владислав Горанов на пресконференция в Министерството на финансите по повод Деня на будителите 1 ноември и днешния протест на учените, съобщиха от пресцентъра на министерството. В нея взе участие и вицепремиерът Томислав Дончев. \r\nМинистър Горанов обясни, че от тези 120 млн. лв. повече за наука, около 5 млн. лв. е увеличението на трансфера за бюджета на БАН, като това дава възможност за около 5 % нарастване на възнагражденията там, ако се възприеме подходът „на калпак“. Останалите средства са разпределени както следва – за Националния иновационен фонд са около 6 млн. лв., Фонд „Научни изследвания“ е 16,5 млн. лв., за стипендиите на докторантите и средствата за научно-изследователска дейност са отделени 60,8 млн. лв., за членски внос и участие в нетърговски организации има 10 млн. лв., 7 млн. лв. са за плащане на абонамента за поддържане на база данни с научни публикации, 20 млн. лв. са за дейности по Националната пътна карта за детайлизиране на Стратегията за научни изследвания, 44,7 млн. лв. са за самата Стратегията за научни изследвания. 405,8 млн. лв. са общо разходите в консолидираната фискална програма за 2018 г. за наука по класификацията по линия на Евростат за публичните разходи. Тези 120 млн. лв. повече разходи в бюджета за 2018 г. не включват допълнителните разходи в размер на над 350 млн. лв., които са по оперативната програма за наука и ще бъдат инвестирани за научна инфраструктура.    \r\n„Протестът на научната общност намира аргументи в това, че подходът на правителството за увеличение на разходите за наука не следва институционалната структура на научните звена“ – допълни още Владислав Горанов. Той коментира, че ръстът на разходите за наука в бюджета за 2018 г. е значителен, но не е предрешено при кого ще попадне. Според финансовия министър „неразбирането между подхода на правителството и очаквания на учените се свежда до виждането, че разходите за наука трябва да бъдат разпределени между отделните научни звена, които не са малко в страната, на база на конкурс, на база на отделни проекти, като максимално се отчита връзката между отделните научни изследвания и потребностите на икономиката и на държавата като цяло“. Докато  разбирането на научната общност е този ресурс да се разпредели предварително по отделните бюджети, но според правителството така ще се намали конкурентното начало между различните институти, ще се накърни връзката между качеството на научния продукт и потребностите на държавата, т.е. задачите, които МОН и правителството могат да поставят пред научната общност за решаване. Министър Горанов уточни, че сегашният подход на правителството ще даде възможност добрите институти да постигнат по-добри резултати. Той още веднъж изрази становище, че е неприемливо да се говори за заплати в научните звена, тъй като базовият стандарт за функциониране е осигурен, оттам нататък тези учени, които покриват определени научни достижения, ще имат достъп до един значителен ресурс за наука. Финансовият министър каза, че „учените от БАН произвеждат около 50 % от научния продукт и ако допуснем, че те успеят да завоюват половината от ръста на предвидените допълнителни разходи за наука, то бюджетът им може да се увеличи с десетки милиони лева“. \r\nВицепремиерът Томислав Дончев потвърди убедеността на правителството, че подходът за финансирането на науката трябва да е през целите и през постигнатите резултати. Той каза, че тази реформа не е толкова лесна, но правителството следва най-добрите практиките. „Амбициите на държавата са, когато стартират нови проекти, били те в сферата на инфраструктурата или в сферата на превъоръжаването на армията, научните институти на БАН, които имат експертиза в тези области, да бъдат въвлечени в тях“ – допълни Томислав Дончев.", "date": "2017.11.01", "title": "Министър Владислав Горанов: Средствата за наука са увеличени със 120 млн. лв. в проектобюджета за 2018 г."}
{"url": "http://www.focus-news.net/news/2017/11/01/2452914/predstoyashti-sabitiya-v-stranata-za-2-noemvri-agentsiya-fokus.html", "text": "***\r\nПрезидентът на Конфедерация Швейцария Дорис Лойтхард ще бъде на официално посещение в България. Той ще бъде посрещнат на площад „Св. Александър Невски“ с официална церемония. Двамата президенти ще проведат среща „на четири очи“ на „Дондуков“ 2, след което ще започнат пленарните разговори на официалните делегации. От 12.05 часа в Гербовата зала Румен Радев и Дорис Лойтхард ще дадат пресконференция за медиите. По-късно държавните глави на България и Швейцария ще дадат началото на публична дискусия на тема „Европа – по пътя на дигиталното бъдеще“ в Аулата на Софийския университет „Св. Климент Охридски“. \r\n***\r\nЗаместник министър-председателят и министър на отбраната на Република Македония Радмила Шекеринска ще бъде на официално посещение в България. От 09.20 часа ще бъде посрещната с официална церемония пред паметника на Незнайния воин. От 12.35 часа в сградата на Министерството на отбраната, след подписването на протоколи за сътрудничество министър Красимир Каракачанов и министър Радмила Шекеринска ще направят изявления за медиите. \r\n***\r\nОт 09.00 часа Народното събрание ще проведе пленарно заседание. \r\n***\r\nОт 09.00 часа в София Ивент Център, бул. “Черни връх” 100, ет.3, министърът на транспорта, информационните технологии и съобщенията Ивайло Московски ще открие Петата логистична бизнес конференция „Логистични хоризонти 2025“.\r\n***\r\nОт 11.30 часа в зала „Роял“ на хотел София Балкан ще се състои осма заключителна сесия на форума за дуално образование. Официалното закриване, в което ще участват президентът на Конфедерация Швейцария Дорис Лойтхард, вицепремиерът Томислав Дончев и министърът на образованието и науката Красимир Вълчев, ще започне в 15,15 часа.\r\n***\r\nОт 17.00 часа в Музея на София министърът на външните работи Екатерина Захариева ще участва в дискусия „Кино и политика“ в рамките на 8-то издание на София Индипендънт Филм Фест.\r\n***\r\nМинистърът на туризма Николина Ангелкова ще се срещне с представители на институциите в Банско и Боровец във връзка с готовността за зимния сезон. От 12.15 часа в Посетителски информационен център, пл. „Възраждане“ 4, в Банско министър Ангелкова ще даде брифинг. В к.к. „Боровец“ изявления пред медии са предвидени за около 17:15 часа в хотел „Самоков“.\r\n***\r\nОт 10.00 часа министърът на енергетиката Теменужка Петкова ще провери готовността за осигуряване на „студен резерв“ в „Ей и Ес-3С Марица Изток I” ЕАД, в 11.30 часа енергийният министър ще извърши проверка в ТЕЦ „Марица изток 2“ ЕАД.\r\n***\r\nОт 09.00 часа зам.-кметът на София по направление „Култура, образование, спорт и превенция на зависимости“ доц. д-р Тодор Чобанов ще присъства на монтирането на бронзовата фигура на лъва от мемориала на Първи и Шести софийски пехотен полк пред НДК. \r\n***\r\nВ Мраморната зала на Руския културно-информационен център (РКИЦ) ще се проведе Ден на отворени врати по проект „Образование по наблюдение на Земята за българските средни училища“.\r\n***\r\nОт 09.30 часа 26 състав на Софийския градски съд ще разгледа искане от Елизабет Вон Месинг за изменение на мярка.\r\n***\r\nОт 09.30 часа 19 състав на Софийския градски съд ще заседава по делото срещу Веселин Пенгезов и др. (чл. 243-250 чл.).\r\n***\r\nОт 09.30 часа 2 състав на Софийския градски съд ще заседава по делото срещу прокурор Димитър Захариев (чл. 143, ал. 1, чл. 338, ал. 1 НК).\r\n***\r\nОт 09.30 часа 2 състав на Специализирания наказателен съд ще гледа делото срещу Стоян Бл., обвинен в организиране и ръководене на организирана престъпна група. \r\n***\r\nОт 10.00 часа в Червената зала на Център за култура и дебат „Червената къща“ Асоциацията на европейските журналисти в България и Адвокатско дружество „Шаркова и партньори“ организират среща-дискусия на тема „Фалшивите новини в здравеопазването и медицината“.\r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел Ал., Кирил Д. и Божидар Л., обвинени в организиране и ръководене на организирана престъпна група.\r\n***\r\nОт 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я., Георги Б., Максим К., Мирослав Ст., Михаил Г., Олег П. и Пламен Ц., обвинени в организиране и ръководене на организирана престъпна група.\r\n***\r\nОт 10.00 часа 13 състав на Специализирания наказателен съд ще гледа делото срещу Младен М., Мария Тр., Полина Тр., Ценка Г., Николай Н., Красимир Ч., Пламен Ч., Валентина Е., Петър П., Колю М., обвинени в организиране и ръководене на организирана престъпна група.\r\n***\r\nОт 10.00 часа на Женския пазар ще бъде организиран Фермерски пазар с качествена продукция на български производители.\r\n***\r\nОт 10.30 часа в офиса на \"Скай управление на активи\" ПП \"Зелените\" ще представи своите позиции по актуални теми.\r\n***\r\nОт 11.00 часа в Националния пресклуб БТА Българският Червен кръст ще представи проект, насочен към подпомагане на законно пребиваващи в България граждани на трети страни.\r\n***\r\nОт 11.30 часа в Музея на съобщенията, ул. „Гурко“ № 6, двадесетата годишнина от създаването на Комисията за регулиране на съобщенията ще бъде отбелязана с пощенско-филателно издание.\r\n***\r\nОт 16.00 часа в Представителството на Европейската комисия в България, ул. Раковски 124, ще се проведе Конференция на тема: „Последици и перспективи пред българската икономика от Brexit“.\r\n***\r\nОт 18.00 часа в Галерията на Съюза на българските художници ще бъде открита Изложбата „1+1=1+1“ на Моника Попова и Иван Кулеков. \r\n***\r\nОт 18.00 часа в Зала 19 на ИЕФЕМ–БАН (ул. Московска 6а) Държавната агенция за българите в чужбина със съдействието на Научно-изследователска работилница \"Мобилност. Миграции. Култура\" при ИЕФЕМ – БАН организират представяне на книгата на Юлияна Ганева \"...И все пак сме българи\".\r\n***\r\nОт 18.00 часа в  галерия „Сердика“, ул. „Цар Самуил“ 90Б, ет. 2 ще бъде открита изложбата „Лицата на пазара“ на художника Тео Бонев.\r\n***\r\nОт 18.30 часа в Първа евангелска съборна църква на ул. „Солунска“ №49 ще се състои откриване на изложбата \"SOLI DEO GLORIA ПЕТ ВЕКА УНГАРСКА РЕФОРМАЦИЯ\" и Концерт класическа китара на Шандор Мещер (Унгария).\r\n***\r\nОт 19.00 часа в Литературен клуб „Перото“ ще се състои церемонията по връчване на третите годишни награди „Перото“.\r\n***\r\nОт 11.00 часа в зала „22 септември” на тържествена церемония ще бъдат наградени  журналисти, отразявали борбата с наркотичните вещества в конкурса „Сърце и слово срещу наркотиците“.    \r\n***\r\nОт 18.00 часа на Голяма сцена в операта, Камерна опера- Благоевград ще изнесе концерт. \r\n***\r\nОт 16.00 часа на общинския път Ахелой – Тънково, след изхода на Ахелой в посока Тънково, ще се проведе символичната първа копка на обходния път на град Ахелой, част от път I-9 Слънчев бряг - Бургас.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник от ГЕРБ-Варна Веселин Ангелов ще проведе приемна за граждани.\r\n***  \r\nОт 11.30 часа в читалище „Надежда“ ще се проведе Тържество, посветено на 170 години от рождението на ДИМИТЪР ХАДЖИ ПАВЛИ ИВАНОВ, основател на читалище „Надежда”: Откриване на паметна плоча на Димитър х. Павли Иванов; Откриване на обновената изложба „Читалище „Надежда“ и великите народни събрания“; „За всеобщото просвещение на българския народ“ – в памет на първия читалищен председател. \r\n***\r\nОт 19.00 часа в камерна зала на ДТК ще бъде представена постановката „Нора“ от Хенрик Ибсен.\r\n***\r\nОт 13.00 часа в Учебна база 106 в сградата на филиала на Великотърновския университет „Св. св. Кирил и Методий“ във Враца кметът Калин Каменов ще изнесе публична лекция пред студенти.\r\n***\r\nОт 09.30 часа в Ритуалната зала на Община Габрово на дискусия ще бъдат представени Специфичните за България препоръки в рамките на Европейския семестър за координиране на икономическите политики.\r\n***\r\nОт 17.30 часа в залата на Общински драматичен театър „Невена Коканова” ще се състои нформационна среща „Съединението прави силата” по повод предстоящото българско председателство на Съвета на Европейския съюз през 2018 година, организирана от Областна администрация – Кюстендил и Община Дупница.\r\n***\r\nОт 10.00 часа в Дом на Културата \"Борис Христов\", голяма зала, ще се проведе бизнес обучение - семинар на тема „Онлайн търговията и възможностите пред малките и средните предприятия за увеличаване на продажбите“.\r\n*** \r\nОт 10.00 часа в  зала 10 на Пловдивския окръжен съд ще се гледа делото срещу Латин С., Юсеин М., Левент Ш. и Иван С., обвинени в разпространение на високорисково наркотично вещество.\r\n***\r\nОт 11.00 часа в двора на Аграрен университет – Пловдив ще се проведе церемония „Първа копка“ на новия Учебен център за практическо обучение на студентите от професионални направления Растениевъдство и Растителна защита.\r\n*** \r\nОт 17.30 часа в салона на Регионалния етнографски музей ще се открие изложбата „България – два погледа“ на фотографите Драгомир Богомилов и Брайън Бейти.\r\n***\r\nОт 18.00 часа в Залите за временни експозиции на Градската художествена галерия ще бъде представена изложба с над 150 рисунки на Илия Бешков, озаглавена „Свян и страсти“.\r\n***\r\nОт 13.30 часа в Заседателна зала на Община Русе ще се проведе пресконференция по повод старта на  \"София Филм Фест\".\r\n***\r\nОт 10.00 часа на площадка „Арена-Сините камъни“ в квартал „Клуцохор“ футболен клуб „Сините камъни“ и Община Сливен организират турнира за деца. \r\n***\r\nОт 13.00 часа до 16.00 часа  в зала „Май” – Община Сливен ще се състои информационна среща \"Инвестиционния план за Европа - възможностите за Сливен и региона\" с участието на Моника Панайотова – заместник министър на Българското председателство.\r\n***\r\nОт 10.30 часа в РБ „Захарий Княжески“, зала I етаж, ще се състои редставяне новата книга на Крум Георгиев „Избрани и нови песни, стихове и забавалки за деца големи и най-малки”.\r\n***\r\nОт 18.00 часа в РБ „Захарий Княжески“, зала I етаж, ще се проведе вечер по повод 80 години от рождението на старозагорката Елeна Димитрова – журналист, писател, режисьор, поет, пътешественик и филмов продуцент.\r\n***\r\nОт 19.00 часа на сцената на Държавна опера-Стара Загора ще се състои премиерата на новия танцов проект  на хореографа Росен Михайлов  “М” като Жена”.\r\n***\r\nОт 10.30 часа в часа в Областна администрация ще се проведе работно заседание на кметовете на общини и директорите на структури на територията на Хасковска област, ангажирани със снегопочистването и зимната подготовка на област Хасково.\r\n***\r\nОт 11.00 часа в Пресклуба на БТА в Шумен ще се проведе пресконференция на кмета на Хитрино Нуридин Исмаил за извършените строително-ремонтни дейности в Хитрино и за изразходваните средства за възстановяване на населеното място.", "date": "2017.11.01", "title": "Предстоящи събития в страната за 2 ноември (Агенция „Фокус“)"}
{"url": "http://www.focus-news.net/news/2017/11/01/2452915/knigi-i-uchebni-posobiya-podari-delegatsiya-ot-gerb-dobrichka-obshtina-na-balgarsko-uchilishte-v-ukrayna.html", "text": "Художествена литература, книги и учебни пособия получи от ГЕРБ в навечерието на Деня на народните будители българското училище в село Каменка, Украйна. Дарението бе предоставено от делегацията на ГЕРБ от община Добричка, водена от заместник-областния управител на Добрич Живко Желязков. Това съобщиха от пресцентъра на ПП ГЕРБ.\r\nГостуването бе по повод Деня на бесарабските българи. Делегацията от България бе гост на празничния концерт, изнесен в залата на училището. Децата, които се обучават в него, изнесоха програма от български песни и стихове. \r\nДарението от името на народните представители от ГЕРБ-Добрич Даниела Димитрова и Пламен Манушев включва събрани томовете на български класици като Иван Вазов, Димитър Димов, Йордан Йовков, както и други произведения на наши и чуждестранни автори.  За училището в с. Каменка бяха осигурени и по три комплекта учебници и учебни тетрадки по всички предмети от 1 до 8 клас. Художествена литература бе подарена и от името на общинската организация на ГЕРБ в община Добричка.", "date": "2017.11.01", "title": "Книги и учебни пособия подари делегация от ГЕРБ – Добричка община на българско училище в Украйна"}
{"url": "http://www.focus-news.net/news/2017/11/01/2452916/tass-shestnadeset-dushi-v-indiya-zaginaha-pri-vzriv-na-elektrostantsiya.html", "text": "Най-малко 16 души загинаха, а още около 100 са ранени, след взрив в Топлоелектрическата централа „Рай-Барели“ в северната част на Индия, предава ТАСС, като се позовава на публикации в индийската преса.\r\nПо-рано имаше информация за 10 загинали, но според последната информация на местните власти, те са се увеличили до 16. Причина за аварията е станал взрив на тръба на един от котлите, който е в експлоатация от 30 години. За момента работата на централата е преустановена. \r\nПревод и редакция:", "date": "2017.11.01", "title": "ТАСС: Шестнадесет души в Индия загинаха при взрив на електростанция"}
{"url": "http://www.focus-news.net/news/2017/11/01/2452917/rossiyskaya-gazeta-balgariya-privlicha-turisti-s-12-vineno-kulinarni-marshruti.html", "text": "В България разработват 12 винено-кулинарни маршрути за туристите, отбелязва руското електронно издание \"Российская газета\".\r\nПо-голямата част от чуждестранните гости на България са концентрирани предимно по Черноморското крайбрежие на страната. Създаването на специални маршрути, съчетаващи не само дегустацията на вина и традиционни ястия, но и посещения на природни и исторически забележителности, ще привлече вниманието на туристите към вътрешността на България, която също има какво интересно да предложи на гостите си. \r\nСъгласно информацията, разпространена от София, след съгласуване на детайлите с представителите на местните власти и утвърждаването на точните маршрути през юли 2018 г. те ще бъдат включени в проекта \"Аз обичам България\", който рекламира националните туристически обекти. По този начин София се надява да допринесе за популяризирането на културата и традициите на страната, предава Радио \"Фокус\" в рубриката \"Балкански туристически часовник\".\r\nПрез първите осем месеца на текущата година България е посетена от над 6,5 млн. чуждестранни туристи, с осем процента повече, в сравнение със същия период на 2016 г.. Очаква се след създаване на кулинарно-винените маршрути броят им да се увеличи. \r\nПревод и редакция:", "date": "2017.11.01", "title": "\"Российская газета\": България привлича туристи с 12 винено-кулинарни маршрути"}
{"url": "http://www.focus-news.net/news/2017/11/01/2452918/plovdiv-zapochva-kampaniya-za-zalesyavane-v-rayon-yuzhen.html", "text": "Акция за раздаване на храстовидна и дървесна растителност за залесяване от гражданите организира администрацията на район „Южен”, съвместно с ОП „Градини и паркове“. Това съобщи за Радио „Фокус“ – Пловдив районният кмет Борислав Инчев. Всеки, който желае да се възползва от възможността да разкраси мястото, на което живее, с храсти и дървета от вида лигуструм, симфорикарпус – бял и червен, форзиция и филаделфус, липа, ясен, чинар, явор и други, може да подаде заявление до 17 ноември в деловодството на района, като посочи телефон за връзка.\r\nСлед изтичане на срока всички граждани, заявили интерес, ще бъдат уведомени допълнително за деня и часа на раздаване на разсада, както и мястото, от което ще го получат. След извършване на залесяването, специална  комисия от представители на районната администрация ще извърши оглед  на местата, които са залесени и на отличените живущи, проявили се в инициативата, ще бъдат връчени благодарствени адреси.\r\nТони МИХАЙЛОВ", "date": "2017.11.01", "title": "Пловдив: Започва кампания за залесяване в район „Южен“"}
{"url": "http://www.focus-news.net/news/2017/11/01/2452919/mgerb-plovdiv-podari-stihosbirki-na-botev-za-denya-na-buditelite-v-plovdiv.html", "text": "Повече от 50 стихосбирки на поета-революционер Христо Ботев подариха на граждани от Младежката организация на ГЕРБ в район „Южен” в Пловдив, съобщиха от пресцентъра на партията. Инициативата, която се проведе днес следобед, бе посветена на Деня на народните будители и предизвика одобрението на жители от различни възрасти.\r\n„Радостно е, че с този акт младите хора изразиха своето признание към личностите, събудили  българското  самосъзнание”, коментира ръководителят на районната структура на ГЕРБ в „Южен” и общински съветник  Георги Василев. \r\nДнес ние отдаваме почит към духовници, книжовници и личности , които със своето дело са били пример за духовното израстване и възпитание в родолюбие и патриотизъм на много поколения българи. Но днес ние отдаваме и заслуженото внимание на съвременните будители, които възпитават националното самочувствие сред младото поколение в името на светлите бъднини на страната ни. С тази своя инициатива искаме да им благодарим и да им честитим празника, заявиха младежите от ГЕРБ в пловдивския район „Южен”.", "date": "2017.11.01", "title": "МГЕРБ-Пловдив подари стихосбирки на Ботев за Деня на будителите в Пловдив"}
{"url": "http://www.focus-news.net/news/2017/11/01/2452920/d-r-kaloyan-metodiev-politolog-v-sektor-zdraveopazvane-ima-mnogo-koruptsiya-i-interesi-zatova-postat-na-zdraven-ministar-chesto-se-ovakantyava.html", "text": "В сектор здравеопазване има много корупция и интереси, затова постът на здравен министър, често се овакантява. Това каза за Радио „Фокус“- Пирин политологът д-р Калоян Методиев. По думите му здравните министри „горят като факли“, заради  определени интереси и порочни практики. „Защото българското здравеопазване се оказва черна дупка“, допълни д-р Методиев. Политологът добави, че когато се определя каква работа е свършил даден човек, не трябва да бъдат оценявани личностните му качества, а работата която е свършил. „Изумявам се последните дни като слушам колко добър човек и специалист е здравният министър. Не мога да разбера какво общо има това с политиката?“, каза още политологът. Той коментира също, че министър-председателят Бойко Борисов е приел оставката на проф. Николай Петров, а тази на Делян Добрев не, за да бъде избегнат парламентарен скандал. „От гледна точка на ПР това е напълно правилно. Тоест действа се където и колкото се може, за да се минимизират щети от скандали“, отбеляза д-р Методиев.\r\nЛивия НИНОВА", "date": "2017.11.01", "title": "Д-р Калоян Методиев, политолог: В сектор здравеопазване има много корупция и интереси, затова постът на здравен министър, често се овакантява"}
{"url": "http://www.focus-news.net/news/2017/11/01/2452921/der-mnchner-merkur-balgariya-izgodna-alternativa-za-turistite-pochivashti-na-mayorka.html", "text": "Десетилетия наред Майорка остава сред най-предпочитаните дестинации за търсещите летни приключения туристи, но има и други държави, които може да предложат по-изгодни пакети за почивки през летния сезон на 2018 г. - като например България, коментира баварският ежедневник Der Münchner Merkur.\r\nЧерноморското крайбрежие на България се превърна в истинска алтернатива на най-големия от Балеарските острови за най-вече онези туристи, които търсят безкрайни забавления. Източноевропейската страна се радва на истински туристически бум, който може да продължи и през следващите години, ако представителите на бранша успеят да привлекат милионите туристи, които до този момент са избирали почивка на Майорка. \r\nШансовете за това не са никак малки, особено като се имат предвид изгодните цени в България. Десетки 4-звездни хотели, разположени по крайбрежната ивица с фин пясък, очакват своите гости, а програмата за забавлението им не се различава от тази, предлагана на португалския остров, предава Радио \"Фокус\" в рубриката \"Балкански туристически часовник\".\r\nЗлатни пясъци е един от българските курорти на Черно море, който през последните години става все по-популярен сред туристите, търсещи забавления. Плажът е идеален за пълноценна почивка преди падането на нощта, когато гостите на курорта може да продължат с разпускането си в някой от многобройните клубове в курорта. \r\nСъс спокойното тюркоазено море и чистия плаж, Златни пясъци е подходящ също и за ваканция на семейства и двойки, които просто искат хубава почивка на плажа или да изследват с велосипед красивата природа на България.\r\nПревод и редакция:", "date": "2017.11.01", "title": "Der Münchner Merkur: България - изгодна алтернатива за туристите, почиващи на Майорка"}
{"url": "http://www.focus-news.net/news/2017/11/01/2452922/balgarskata-pravoslavna-tsarkva-i-parlamentat-organizirat-initsiativa-v-podkrepa-na-onkobolnite-detsa.html", "text": "На 3 ноември в сградата на Народното събрание на Р България в 10,30 часа се открива благотворителна изложба-базар в подкрепа на онкоболните деца у нас. Събитието е по инициатива на български депутати и Културно-просветния отдел на Св. Синод на БПЦ-БП и се провежда под патронажа на Светейшия Български патриарх Неофит, Св. Синод и председателя на 44-тото НС Димитър Главчев. Това съобщиха от пресцентъра на Светия Синод на БПЦ.\r\nТова е вторият етап от благотворителната кампания \"Деца рисуват за деца\"-2017 на Българската православна църква, която предлага възможност за закупуване на творбите-лауреати на синодалния конкурс \"Възкресение Христово\" с цел събиране на средства и даряване на медицинска апаратура на Клиниката по детска клинична хематология и онкология при УМБАЛ „Царица Йоанна-ИСУЛ” - София. До този момент са закупени три инфузоматни апарата - волуметрични помпи за прецизно регулиране на медикаментозните вливания при лечението на онкоболни деца и целта на организаторите е събирането на още средства за закупуване на повече такива помпи, без които лекуването на децата е невъзможно.\r\nНа откриването на изложбата в Народното събрание от името на Св. Синод ще участва Негово Високопреосвещенство Ловчанският митрополит Гавриил, ръководител на Културно-просветния отдел. В събитието ще се включи и проф. д-р дм Добрин Константинов, началник на Клиниката, при любезното домакинство на парламентарния председател Димитър Главчев.\r\nИзложбата ще бъде експонирана в Клуба на народния представител.", "date": "2017.11.01", "title": "Българската православна църква и парламентът организират инициатива в подкрепа на онкоболните деца"}
{"url": "http://www.focus-news.net/news/2017/11/01/2452923/afp-donald-tramp-zayavi-che-uzhasyavashtoto-napadenie-v-nyu-york-e-osashtestveno-ot-zhivotno.html", "text": "Президентът на САЩ Доналд Тръмп заяви в сряда, че узбекистанският имигрант, обвинен за убийството на осем души, по време на терористичното нападение в Ню Йорк, е „животно“ и призова за по-бързо и по-тежко наказание за извършителят, предава AFP.\r\n„Днес, ние оплакваме жертвите на ужасяващата терористична атака в Ню Йорк, осъществена само на няколко пресечки от Световния търговски център“, заяви американският президент, преди началото на срещата на кабинета му, организирана заради терористичното нападение.\r\n„Администрацията координира от близо действията на федералната и местната полиция за разследването на атаката и за разследването на това животно, което я осъществи“, заяви Тръмп и добави, че властите „трябва да излязат с наказание, което е много по-бързо и много по-тежко, от наказанията, които получават тези животни в момента“.\r\n„Те се задържат в съда с години. Никой не знае какво се случва в края. Трябва ни бързо правораздаване и тежки наказания. Много по-бързо и по-тежко, отколкото в момента. Това, което имаме в момента е някакъв майтап и повод за подигравки“, подчерта американският държавен глава.\r\nПревод и редакция:", "date": "2017.11.01", "title": "AFP: Доналд Тръмп заяви, че „ужасяващото“ нападение в Ню Йорк е осъществено от „животно“"}
{"url": "http://www.focus-news.net/news/2017/11/01/2452924/futbol-tsska-priema-ludogorets-v-mach-za-kupata.html", "text": "Станаха ясни четвъртфиналните двойки в турнира за Купата на България. Жребият прати в тази фаза на турнира Лудогорец да гостува на  ЦСКА. Мнението на мнозина специалисти е, че това дерби всъщност е финал преди финала. Другият основен претендент за трофея - Левски, ще гостува на Дунав (Русе). Крайните победители ще се излъчат в един мач.\r\nВ другите два мача Етър приема Славия, а Ботев Пловдив е домакин на Литекс", "date": "2017.11.01", "title": "Футбол: ЦСКА приема Лудогорец в мач за Купата"}
{"url": "http://www.focus-news.net/news/2017/11/01/2452925/nimh-utre-shte-e-predimno-slanchevo-s-maksimalni-temperaturi-ot-12-do-17.html", "text": "През нощта ще е предимно ясно. В сутрешните часове на отделни места в равнините и низините видимостта ще е намалена. Ще духа слаб предимно южен вятър. Минималните температури ще са между минус 2° и 3°. Утре ще е предимно слънчево. Ще духа слаб, в източната половина от страната до умерен вятър от запад-югозапад. Дневните температури ще се повишат и максималните ще са от 12° до 17°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е по-високо от средното за ноември и през следващото денонощие ще се понижава.\r\nПо Черноморието ще е предимно слънчево. Ще духа слаб до умерен вятър от запад-северозапад, който до края на деня ще се ориентира от югозапад. Максималните температури ще са 13-15°. Вълнението на морето ще е 1-2 бала. Температурата на морската вода е около 16°. В планините ще предимно слънчево, преди обяд със значителна облачност по билото на Стара планина. Ще духа слаб, по билата – умерен северозападен вятър. Максималната температура на височина 1200 метра ще е около 8°, на 2000 метра – около 1°.\r\nВ петък облачността ще се увеличава и вплътнява, сутрешните температури ще са положителни – в повечето райони между 2° и 7°. Вятърът отново ще се ориентира от запад-северозапад и в Дунавската равнина ще бъде умерен. Дневните температури ще са предимно между 12° и 17°. Привечер и през нощта срещу събота на отделни места ще превали слаб дъжд, в планините над 1500 м – слаб сняг. От север-северозапад за кратко ще нахлуе по-студен въздух. Облачността ще е все още значителна, с тенденция по-късно през деня от запад да намалява, докато в крайните югоизточни райони все още ще превалява дъжд. В неделя ще е почти тихо. Над източните райони ще има ниска облачност, докато над останалата част от страната ще бъде предимно слънчево. Минималните температури ще са между 1° и 6°, дневните слабо ще се повишат.", "date": "2017.11.01", "title": "НИМХ: Утре ще е предимно слънчево с максимални температури от 12° до 17°"}
{"url": "http://www.focus-news.net/news/2017/11/01/2452926/emagazinmk-makedoniya-makedontsite-navodnyavat-bansko-prez-uikendite.html", "text": "Сгушеният в подножието на планината Пирин български курорт Банско е сред най-предпочитаните зимни дестинации за македонските туристи. Градчето изобилства от хотели, симпатични ресторантчета и - разбира се, е чудесен ски курорт, отбелязва македонското електронно издание eMagazin.mk.\r\nЧистият планински въздух, минералната вода, изгодните цени и близостта до Македония са основните причини, поради които гражданите на югозападната ни съседка избират Банско за почивката си. Агенциите предлагат настаняване на човек за тридневен престой на база \"ол инклузив\" на цени между 45 и 50 евро. Повечето от хотелите в Банско са с категория четири звезди и предлагат безплатни услуги в спа-центровете, където гостите може да разпуснат с турска баня, финландска сауна, закрит басейн, фитнес центрове или голф игрища. Пътуването с автобус от Македония отнема около четири-пет часа, включително с проверката на границата, предава Радио \"Фокус\" в рубриката \"Балкански туристически часовник\".\r\nИзданието отбелязва, че представителите на туристическия бранш в Македония може да научат много от колегите си в Банско. Там математиката и икономическата логика показват, че е по-добре да се намалят цените с цел привличането на постоянни посетители, за да не висят ключовете окачени постоянно на рецепцията. \r\nПревод и редакция:", "date": "2017.11.01", "title": "еMagazin.mk (Македония): Македонците \"наводняват\" Банско през уикендите"}
{"url": "http://www.focus-news.net/news/2017/11/01/2452927/d-r-mariela-zaharieva-kato-vazstanovitelna-terapiya-pri-nedonosenite-detsa-se-prilaga-slushaneto-na-klasicheska-muzika-ot-motsart.html", "text": "Сред иновативните подходи за спасяване на недоносени деца се използва слушането на класическата музика, предимно произведения на Моцарт, каза за Радио „Фокус“ – Пазарджик д-р Мариела Захариева, завеждащ Неонатологичното отделение на Областната болница в Пазарджик. По думите ѝ това е терапия, която е доказала своя ефект и успеваемост в много точки по света. „Обичайно класиците, които звучат денонощно в бебешките кувиози, са Мацарт и Бетовен, които са се превърнали в техни спасители. „Ефектът на Моцарт“ влияе и върху метаболизма на недоносени бебета и това води до повишаване на теглото и ръста им, което е особено важно за тях. Освен това класическата музика въздейства положително на развитието на организма, на нарастването и съзряването на отделните органи, както и на нервната система“, уточни д-р Захариева. Тя каза също, че при възстановителната терапия на недоносени деца е много важен контактът на детето с човешки глас и допирът, за да не се чувства то изолирано в кувиоза. На ден няколко пъти трябва да му се говори и то внимателно и да се обгрижва добре, за да се чувства спокойно. „Според френско проучване класическата музика, и главно тази на Моцарт, влияе много добре  при недоносените деца. При тях мозъкът е несъвършен и те забравят да дишат и правят дихателни паузи, които са рискови, докато слушането на музика и нейният ритъм ги стимулира да дишат нормално. Статистиката при такава терапия сочи, че децата са спокойни и наддават много добре на тегло“, уточни д-р Захариева. Като пример тя посочи спасяването на 700-грамове бебе, родено преждевременно, чрез слушането на музиката на Моцарт денонощно в кувиоза.\r\nАлбена ЖИЛЕКОВА", "date": "2017.11.01", "title": "Д-р Мариела Захариева: Като възстановителна терапия при недоносените деца се прилага слушането на класическа музика от Моцарт"}
{"url": "http://www.focus-news.net/news/2017/11/01/2452928/shumen-zatvaryat-vremenno-ul-maritsa-na-2-noemvri.html", "text": "На 2 ноември, четвъртък се спира движението на моторни превозни средства по ул. “Марица“ в отсечката  от кръстовището с ул. „Васил Друмев“ до кръстовището с ул. “Невен“. Това съобщиха от пресцентъра на Община Шумен. Промяната важи за времето от 9.00 до 16.00 часа. Временната организация на движението се въвежда  във връзка с премахване на изрязани клони, останали след отсичане на опасни тополи по ул. „Марица“. От общинската администрация призовават шофьорите за обходен маршрут да ползват ул. „Ален мак“ и ул. „Св. св. Кирил и Методий“.", "date": "2017.11.01", "title": "Шумен: Затварят временно ул. „Марица“ на 2 ноември"}
{"url": "http://www.focus-news.net/news/2017/11/01/2452929/tass-vladimir-putin-e-dovolen-ot-provedenata-sreshta-mezhdu-nego-i-prezidentite-na-iran-i-azerbaydzhan.html", "text": "Президентът на Русия Владимир Путин съобщи, че е обсъдил с колегите си от Азербайджан и Иран, съответно Илхам Алиев и Хасан Роухани, проблеми в сферата на сигурността, борбата с тероризма и икономическото взаимодействие, предава ТАСС.\r\n„Ние обсъдихме важни въпроси от сферата на стабилността, борбата с престъпността и с тероризма, но в челните редици, разбира се, са проблемите от икономическо естество“, заяви руският държавен глава, след края на преговорите между лидерите. Като пример Владимир Путин посочи работата на коридора „Север-Юг“, който „вече е изпробван в тестов режим – през изминалата година, от Индия са осъществени доставки през Иран към Русия и по-нататък“. „Този маршрут доказа своята икономическа целесъобразност и ефективност“, уверен е руският лидер.\r\nПутин се надява, че днешната среща на върха „не е била напразна“. „Ние действително обсъждахме много важни въпроси, по време на тристранната среща“, заяви той. Президентът на Русия смята, че „работейки по този начин – открито, доброжелателно и с добронамерен стремеж за положителни резултати – нашата работа ще бъде от полза за нашите страни и нашите народи“.\r\nСпоред думите на руския лидер, тристранния формат на общуване е необходим. Путин предложи няколко посоки на бъдещото сътрудничество, а освен това призова участниците в срещата да гостуват в Русия за следващата среща.\r\n„Срещите в този формат са необходими, те позволяват координация на позициите по най-острите въпроси на регионалния и международен дневен ред, конструктувното търсене на решения на общите проблеми в сферата на сигурността, борбата с международния тероризъм, развиването на взаимодействие в областта на търговските и икономическите връзки и културно-хуманитарната сфера“, подчерта Путин.\r\nПревод и редакция:", "date": "2017.11.01", "title": "ТАСС: Владимир Путин е доволен от проведената среща между него и президентите на Иран и Азербайджан"}
{"url": "http://www.focus-news.net/news/2017/11/01/2452930/varna-pameten-kat-na-shestima-balgarski-revolyutsioneri-be-otkrit-v-izgrazhdashtiya-se-park-za-otdih-i-razvlecheniya-v-mestnostta-razsadnika-v-devnya.html", "text": "С тържествен рецитал, патриотични песни и едноминутно мълчание в Девня бе открит паметен кът на шестима български революционери от епохата на Възраждането. Това съобщиха от Община Девня. Мемориалът, който е първият по рода си в историята на града, се намира в изграждащия се парк за отдих и развлечения в местността Разсадника. Инициативата за увековечаване делото на национални герои и бележити личности е на кмета на Община Девня Свилен Шитов, който преряза лентата на възрожденския кът заедно със своя син Борис-Михаил и председателя на Общинския съвет Владимир Ненков. На събитието присъстваха стотици граждани, общественици и представители на местната власт.\r\nЗаместник-кметът на Община Девня Донка Йорданова откри тържествената церемония, след което даде думата на кмета Свилен Шитов. Той приветства всички граждани и гости с добре дошли и изрази задоволство от високия обществен интерес към събитието.\r\nПред множеството кметът подчерта, че шестте бюст-паметника – на Васил Левски, Христо Ботев, Георги Бенковски, Г.С. Раковски, Панайот Волов и Капитан Петко Войвода, са само началото на инициативата по увековечаване делата на онези големи българи – просветители, книжовници и борци за национално освобождение, отвоювали и съхранили във вековете нашата православна вяра, език, памет и национална гордост.\r\n„Ще бъда щастлив, ако успеем да съхраним това прекрасно кътче и ще съм Ви благодарен, ако го почитате като ваше собствено местенце, където ще можете да изразявате своята любов и преданост към народните будители. Честит празник!“, приветства гражданите кметът Свилен Шитов.\r\nСъбитието продължи с богата културна програма, в която с поетични рецитали се включиха ученици от двете девненски училища и от детска градина „Незабравка“, както и вокална група „Девненче“ при НЧ „Просвета-1900“, които изпълниха три патриотични песни по стихове на народните будители Добри Чинтулов, Христо Ботев и Иван Вазов: „Вятър ечи, Балкан стене…“, „Хаджи Димитър“ и „Де е България“.\r\nЗаместник-кметът Донка Йорданова, която бе водещ на тържествената церемония, прочете биографични справки за всеки един от шестимата революционери, след което официални лица и граждани поднесоха цветя на техните бюст-паметници.", "date": "2017.11.01", "title": "Варна: Паметен кът на шестима български революционери бе открит в изграждащия се парк за отдих и развлечения в местността Разсадника в Девня"}
{"url": "http://www.focus-news.net/news/2017/11/01/2452931/reuters-oon-prizova-za-vdigane-na-embargoto-na-sasht-spryamo-kuba.html", "text": "Общото събрание на ООН прие резолюция, която призовава за спиране на икономическото ембарго на САЩ спрямо Куба, като Вашингтон е гласувал против документа, след като миналата година се въздържа за първи път от 25 години в гласуване на подобна резолюция, предава Reuters.\r\nОбщото събрание, съставено от 193 члена, прие резолюцията със 191 гласа „за“. Единствено Израел, както винаги, гласува заедно с най-важния си съюзник.\r\nНеобвързващата резолюция призовава САЩ да отменят ембаргото срещу Куба възможно най-скоро. Тя няма политическа тежест, тъй като само Конгресът на САЩ може да вдигне ембаргото, поставено преди повече от 50 години.\r\nПосланикът на САЩ в организацията Ники Хейли определи гласуването като „политически театър“.\r\nПревод и редакция:", "date": "2017.11.01", "title": "Reuters: ООН призова за вдигане на ембаргото на САЩ спрямо Куба"}
{"url": "http://www.focus-news.net/news/2017/11/01/2452932/chez-razpredelenie-balgariya-startira-proekt-za-naemane-i-obuchenie-na-bezrabotni-litsa-obzor.html", "text": "„ЧЕЗ Разпределение България“ стартира проект за наемане и обучение на безработни лица. Това стана ясно по време на пресконференция, на която директорът на Дирекция  „Човешки ресурси” в дружеството Евгения Накова и ръководителят на проекта Ваня Траянова внесоха повече яснота относно реализирането му.\r\nВ рамките на проекта дружеството планира да осигури работа и професионално обучение на 14 безработни лица. Проектът е стартирал на 2 май 2017г. и ще продължи до 2 септември догодина, а според изискванията на програмата повече от половината от наетите лица следва да принадлежат към уязвимите групи. Това са хора без квалификация, трайно отдалечени от пазара на труда и са на възраст над 54 г., както и младежи до 29-годишна възраст.\r\nЕвгения Накова поясни, че спечеленият проект е по Оперативна програма „Ново работно място 2015”, който се явява отлична възможност на много от работодателите в страната да отговорят на предизвикателствата, които стоят на пазара на труда. „Все по-често говорим за липсата на кадри с подходяща квалификация и умения. От дълги години ние разработваме програми и инициативи, които са насочени именно в тази сфера”, аргументира се тя и допълни, че по този начин дружеството допринася за изграждането на млади кадри в сектор „Енергетика”. По думите ѝ ЧЕЗ работи в тясно партньорство и с всички професионални гимназии, които са на лицензионната територия на дружеството.\r\nОт своя страна ръководителят на проекта Ваня Траянова допълни, че наетите лица ще бъдат от градовете София, Монтана и Враца – градове, където дружеството оперира, но има недостиг на кадри. Ръководителят на проекта подчерта още, че той дава възможност на всеки, който желае, да стане член на „голямото семейство на ЧЕЗ”. „В момента сме пуснали заявки до всички бюра по труда в тези градове и за наше голямо щастие се оказа, че имаме доста заявки и кандидати – лица, които желаят да станат работещи в ЧЕЗ Разпределение. От тези 14 лица, 8 ще обучим      ще получат втора квалификационна степен по специалност „Електрически инсталации”, обясни още Ваня Траянова и подчерта, че те ще постъпят на работа в срок до 1 година, а дружеството поема задължение да ги остави на работа и след приключването на проекта, ако те са кадри, на които може да се разчита.\r\nПроектът се осъществява с финансовата подкрепа на Европейския социален фонд и национално съфинансиране. Общият размер на безвъзмездната финансова помощ е 146 526,72 лева, от които 85% са европейско, а 15% са национално съфинансиране.\r\nИван ЛАЗАРОВ", "date": "2017.11.01", "title": "„ЧЕЗ Разпределение България“ стартира проект за наемане и обучение на безработни лица (ОБЗОР)"}
{"url": "http://www.focus-news.net/news/2017/11/01/2452933/smolnewsru-v-balgariya-ima-otlichni-kurorti-ne-samo-po-kraybrezhieto-na-cherno-more.html", "text": "Много туристи познават България като държава, която предлага възможност за чудесна почивка на плажа. Но си заслужава да се отбележи, че страната може да се похвали с отлични ски курорти като Банско, Пампорово и Боровец, коментира руският информационен портал Smolnews.ru.\r\nТрите зимни курорта са с добре оборудвани писти - във всеки един от тях има лифтове, чрез които туристите да стигнат безпроблемно до върховете на заснежените склонове. Любителите на зимните спортове може да не носят със себе си необходимото оборудване и екипировка за каране на ски или сноуборд - в Банско, Боровец и Пампорово има възможност за наем на всичко необходимо за ски ваканция, при това на разумни цени, предава Радио \"Фокус\" в рубриката \"Балкански туристически часовник\".\r\nОсновните предимства на българските зимни курорти са изгодните цени, обслужване на европейско ниво и не на последно място - удобното им местоположение. За туристите, пожелали да прекарат почивката си в планинските курорти на България, се предлагат услуги за трансфер от летищата. \r\nПревод и редакция:", "date": "2017.11.01", "title": "Smolnews.ru: В България има отлични курорти не само по крайбрежието на Черно море"}
{"url": "http://www.focus-news.net/news/2017/11/01/2452934/prof-aleksandar-marinov-politicheskite-lideri-dnes-sa-antipodi-na-buditelite.html", "text": "Политическите лидери днес са антиподи на будителите. Това каза в предаването „Това е България“ на Радио „Фокус“ проф. Александър Маринов. Той коментира, че са необходими морални управленски стандарти и хора, които да служат за пример на младото поколение, защото будителството е мисия. „Много малко са будителите днес, поне тези будители сред хората, които са оправомощени да водят нацията. Аз съм убеден, че сред българската нация, включително сред хората около нас, има много хора, които са достойни да бъдат наречени будители. За съжаление, тези, които по силата на демократичните процедури са излъчени, са много далече от капацитета да носят този кръст, защото будителството е кръст, то не е регалия и привилегия на властта – това не са лимузини, не са високи заплати. Будителството е мисия. Но, аз се надявам, че както в България в много тежки времена е имало будители, които са били готови да жертват всичко, така и в бъдеще ще има, нищо, че днес нещата са по-песимистични“, коментира проф. Александър Маринов. Той допълни, че причината за ефекта на контраста, който се получава между идеята за Деня на народните будители и актуалната политическа обстановка е, че упорито се внушава на обществото, че няма алтернатива на съществуващата.", "date": "2017.11.01", "title": "Проф. Александър Маринов: Политическите лидери днес са антиподи на будителите"}
{"url": "http://www.focus-news.net/news/2017/11/01/2452935/federalniyat-rezerv-ikonomikata-na-sasht-prodalzhava-da-raste-sas-solidno-tempo-vapreki-uraganite.html", "text": "Федералният резерв на САЩ задържа лихвените нива непроменени и омаловажи влиянието на ураганите върху икономиката на страната, заявявайки, че тя расте „със солидно темпо“, предава AFP.\r\nКакто и се очакваше, Федералният резерв взе решение да задържи лихвения процент на ниво от 1 до 1,25 процента.\r\nСъобщението, според Франс Прес, дава някои насоки за това, какво ще предприеме финансовата институция през декември, когато се очаква лихвеният процент да бъде увеличен.\r\nПревод и редакция:", "date": "2017.11.01", "title": "Федералният резерв: Икономиката на САЩ продължава да расте „със солидно темпо“ въпреки ураганите"}
{"url": "http://www.focus-news.net/news/2017/11/01/2452936/gabrovo-nad-500-staropechatni-knigi-i-rakopisi-sahranyava-regionalniyat-istoricheski-muzey.html", "text": "Над 500 старопечатни книги и ръкописи съхранява Регионален исторически музей  – Габрово. Това каза за Радио „Фокус“ – Велико Търново Даниела Цонева, уредник отдел „История на българските земи през 15-19 век“ при РИМ – Габрово. Тя посочи, че най-старият ръкопис във фондовете на Музея е търновски пергаментен фрагмент от Паремийник, с текстове от Стария и Новия завет, от средата на ХIV век. Според изследователите на славянските ръкописи в Габрово проф. Божидар Райков и проф. Боряна Христова този фрагментен ръкопис е излязъл от ръката на  същия книжовник, който е изписал известния Ватикански препис от Манасиевата хроника. „За съжаление, е запазен само един пергаментен фрагмент. Това е един лист, който обаче е изключително добре запазен“, посочи Даниела Цонева. Тя допълни, че най-старата старопечатна книга, която се съхранява в Музея е на старогръцки език от 1643 година. Тя е отпечатана във Венеция и е наречена „Душеспасителен псалтир“. „Това е църковна книга, използвана в службите в църквите. Това е най-старата старопечатна книга, която ние притежаваме. Тя е от XVII век“, посочи Даниела Цонева.\r\nТя припомни, че Регионален исторически музей – Габрово е започнал процес на дигитализация на старопечатните книги и документи, които съхранява. През 2015 година Регионален исторически музей-Габрово с партньор Регионална библиотека „Априлов-Палаузов” – Габрово спечели проект по Програма БГ08 „Културно наследство и съвременни изкуства”. Проектът се казваше „Съвременни подходи за проучване, представяне и достъп до книжовното културно-историческо наследство на област Габрово”. Бяха създадени два центъра за дигитализация на културно-историческото наследство. „Имаше определено изискване за брой страници, които да се дигитализират. Ние надминахме това изискване. Мисля, че бяха около 600 страници и след приключването на проекта колегите продължиха с дигитализацията. И сега продължаваме тази задача в посока съхранява и популяризиране на ръкописното и книжовното ни богатства чрез неговата дигитализция. Естествено, че ние се опитваме да съхраняваме и самите образци. Точно по този проект бяха осигурени и специални шкафове, в които да се  разпределят старопечатни, църковнославянски книги и ръкописи, което е факт и е добра възможност за физическото им съхраняване“, посочи Даниела Цонева.\r\nНадежда КРЪСТЕВА", "date": "2017.11.01", "title": "Габрово: Над 500 старопечатни книги и ръкописи съхранява Регионалният исторически музей"}
{"url": "http://www.focus-news.net/news/2017/11/01/2452937/parlamentat-uredi-vzaimootnosheniyata-na-obshtinskite-byudzheti-s-darzhavniya-byudzhet-obzor.html", "text": "Парламентът прие окончателни промени в Закона за публичните финанси, дефиниращи взаимоотношенията на общинските бюджети с държавния бюджет. Промените са внесени от Министерски съвет и бяха приети на първо четене на 13 октомври. Парламентът реши да не се допуска общините да натрупват задължения за капиталови разходи, ако не изпълняват планираните си приходи. Според промените не се допуска и увеличение на наличните по бюджета на общината към края на годината просрочени задължения спрямо отчетените към края на предходната година, ако надвишават 5 на сто от отчетените разходи. С промените министърът на финансите ще може да удължи срока за погасяване на безлихвените заеми на общините от централния бюджет с още една година. Ще може и да отпусне еднократно нов заем от централния бюджет за рефинансиране на непогасения размер от заема със срок за възстановяване не по-дълъг от една година. Депутатите решиха удължаването на срока и отпускането на нов заем да се извършва въз основа на мотивирано предложение на кмета на общината и при наличие на решение на общинския съвет. Максималният размер на заема не може да надвишава размерите на общата изравнителна субсидия и целевата субсидия за капиталови разходи на съответната община. Безлихвени заеми няма да се отпускат на общини, когато решението на общинския съвет за поемане на дълг е прието след изтичането на 39 месеца от неговото избиране. \r\nВ дебата по промените секретарят на ПГ на „БСП за България“ Георги Търновалийски посочи: „Управляващите правят нова промяна в текстовете на Закона за публичните финанси, с неясни мотиви, неясно защо“. „Ще продължим с атакуването на правенето на бюджет и промяната му зад гърба на Народното събрание в Конституционния съд“, заяви депутатът. Председателят на Бюджетна комисия и депутат от ГЕРБ Менда Стоянова заяви: „Може би голяма част от вас са останали с впечатление, че даваме право на Министерски съвет със свои постановления да пререшава закона, който е гласуван от Народното събрание. Той да преразпределя излишъци, допълнителни приходи, на който пожелае, в случая – общините. Искам да ви уверя, че това не е така“.\r\nБиляна ИВАНОВА", "date": "2017.11.01", "title": "Парламентът уреди взаимоотношенията на общинските бюджети с държавния бюджет (ОБЗОР)"}
{"url": "http://www.focus-news.net/news/2017/11/01/2452954/the-daily-star-lebanon-irak-shte-provede-parlamentarni-izbori-prez-may.html", "text": "Правителството на Ирак реши да проведе парламентарни избори на 15 май следващата година, пише ливанското издание The Daily Star Lebanon, като се позовава на думите, изказани от премиера на страната Хайдер ал Абади.\r\nРешението трябва да бъде потвърдено от парламента и президента на страната, най-малко 90 дни преди датата на изборите, преди то да бъде окончателно, според изборната комисия на близкоизточната държава.\r\nИрак е съставен от 18 провинции, като всяка от тях избира между 7 и 34 представителя, в зависимост от населението си.\r\nОсем места в парламента са предоставени, по право, на малцинствата: пет за християните, едно за сабейците, едно за язидите и едно за шабаците.\r\nПарламентът  е съставен от 328 депутати, които имат 4-годишен мандат. Последните избори се проведоха през април 2014 година, когато спечели коалицията, оглавявана от тогавашния премиер Нури ал Малики.\r\nМалики предаде поста си на Хайдер ал Абади през август 2014 година заради международен натиск и нашествието на терористите от „Ислямска държава“ на територията на Ирак.\r\nПревод и редакция:", "date": "2017.11.01", "title": "The Daily Star Lebanon: Ирак ще проведе парламентарни избори през май"}
{"url": "http://www.focus-news.net/news/2017/11/01/2452955/dobrich-regionalna-biblioteka-dora-gabe-predstavya-kolektsiya-redki-i-tsenni-izdaniya.html", "text": "Регионална библиотека „Дора Габе” представя колекция „Редки и ценни издания”. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на Радио „Фокус” – Варна. От днес граждани и гости на град Добрич имат достъп до част от колекция от редки и ценни издания, които библиотеката притежава и съхранява през годините. Колекцията се помещава в зала 201, заедно с библиотечна колекция „Дора Габе” и има специален режим на ползване – всеки делничен ден от 10,00 до 12,00 и от 14,00 до 16,00 ч., с писмено заявление и разрешение от ръководството. С цел опазване културно-историческото наследство, оригиналните документи не се изнасят от библиотеката, не се репродуцират и се ползват само в читалнята на сектор „Краезнание“. Част от стратегията на най-голямото книгохранилище за област Добрич е събиране, съхраняване и общодостъпност на писмената памет. Книгите от колекция „Редки и ценни издания” се отличават от другите книги в основния фонд на библиотеката по различни белези - отдалеченост на времето на тяхното издаване, формата и размерите, начина на оформление, особености при отпечатването и подвързията, ограничеността на тиража. Съхраняват се книги с особено голяма ценност на съдържанието или в неповторимостта на изданието. Фондът от „Редки и ценни издания”, организиран на колекционен принцип, включва български старопечатни книги, които имат съществено значение за българската история и култура, издадени до 1878 г., български и чуждестранни издания, от края на 19 и началото на 20 век, периодични издания, справочници, карти, документи с уникално оформление, библиофилски издания, първи издания, миниатюрни издания, книги с автограф и други печатни издания. Сред най-ценните притежания на Регионална библиотека „Дора Габе” е „Царственик или история болгарская” на Христаки Павлович, отпечатана през 1844 г. в град Буда (днес Будапеща), първото печатно издание на един от вариантите на „История славянобългарска“ на Паисий Хилендарски. Книгата е подарена на библиотеката от Национална библиотека „Св. Св. Кирил и Методий”. Важна част от колекцията е „Кириакодромион, сиреч „Неделник”, познат като „Неделник” или „Софроние”, първата печатна книга на новобългарски език, съставена от Софроний Врачански и издадена през 1806 г. „Неделникът” претърпява три издания до Освобождението и библиотеката притежава второто издание от 1865 г. Сборникът съдържа списък с имената на родолюбивите спомоществователи за издаването му. Изданието „Балчов вечен календар”. Търново, 1897 е един от много търсените в края на 19 век календари. Авторът Балчо Нейков е роден в Северна Добруджа. Популярният за времето си календар съдържа мислите, мечтите и страховете на някогашните българи, предимно от Северна Добруджа. Календарът излиза благодарение на предплатилите спомоществователи в ограничен тираж, между които са и земляци на Нейков от Тулча и Бабадаг. Най-старото издание, притежавано от библиотеката е поемата „Орлеанската дева” на Волтер, отпечатано в Париж през 1792 г. В колекцията е включено първото издание в непълен вариант на „De Profundis: Глас от бездната” на Оскар Уайлд, издадено в град Шумен през 1914 г. на български език. Посетителите могат да разгледат и да се докоснат до издания с общонационално значение като първо издание на том 1 от „Записки по българските въстания” на Захарий Стоянов. Пловдив, 1884 г., издание по случай отбелязването на хилядолетие от кончината на Св. Методий  „Тисящелетний спомен на светите равноапостоли Методия и Кирилла – просветители славянски”. София, 1885 г., първо издание на т. 1 от Съчинения на Любен Каравелов, редактирани от Захарий Стоянов и отпечатани в Русе през 1886 г., публикуваната за първи път част от романа на Иван Вазов „Под игото” в Сборник за народни умотворения, наука и книжнина. София, 1890 г., първо издание на т. 1 на „Строители на съвременна България” от Симеон Радев. София, 1910 г. Важна за библиотеката е Антологията „Отбор песни от размирните години 1912 – 1917” на Хараламби М. Златанов и др., издадена в София през 1917 г., с публикувани за първи път стихове на голямата българска поетеса, добруджанката Дора Габе. Интерес представлява първият български албум „Български народни шевици“, двуезично издание (на български и френски език) на Министерство на търговията, промишлеността и труда през 1913 г. Българският художник Стефан Баджов е един от първите, които в следосвобожденска България получават висше образование по изобразително изкуство. В албума, съвместно с писателя и етнограф Стефан Костов изследват и систематизират стари български бродерии и представят образци от Северозападна България – Софийско, Врачанско, Видинско от различни епохи до и след Освобождението. Много от образците вече са изчезнали. В колекцията намират място и произведения, свързани с Добруджа от Йордан Йовков, Печо Господинов, Яни Калиакренски, Иван Пенаков, Асен Кемилев и други автори. Съхраняваното в Регионална библиотека „Дора Габе” книжовно наследство представя част от българската и световна история и култура, отразени в писаното слово. Библиотеката ще продължи да добавя в колекцията всеки оригинален и стойностен документ, постъпил във фондовете ѝ, за да бъде съхранен за идните поколения.\r\nЖулиета НИКОЛОВА", "date": "2017.11.01", "title": "Добрич: Регионална библиотека „Дора Габе” представя колекция „Редки и ценни издания”"}
{"url": "http://www.focus-news.net/news/2017/11/01/2452956/blic-bansko-i-borovets-sa-sred-predpochitanite-chuzhdestranni-destinatsii-za-zimna-pochivka-na-sarbite.html", "text": "Българските ски курорти Банско и Боровец са сред предпочитаните дестинации зад граница на сърбите, планиращи зимна почивка, пише белградското електронно издание Blic.\r\nБанско е най-новият ски център в България. С обща дължина от 65 км на мрежата от ски писти, разположеният в планината Пирин български курорт привлича голям брой туристи от съседните страни. Цените за настаняване в хотел с четири или пет звезди в Банско са като средните стойности за нощувка в апартамент в популярния сръбски зимен курорт Копаоник, обясняват туроператорите в западната ни съседка. Зимната ваканция в Банско през декември е на цени от 54 евро на човек за нощувка. Изданието обръща внимание, че посрещането на Нова година в българския курорт струва двойно повече, предава Радио \"Фокус\" в рубриката \"Балкански туристически часовник\".\r\nОт редакцията отбелязват, че най-големият ски център в България е Боровец и като такъв курортът може да предложи на туристите повече от Банско. Разположеният на около 60 км от столицата София курорт има писти, които са адаптирани за начинаещи скиори и за такива, които може да се похвалят с малко по-голям опит в практикуването на зимни спортове. А само няколко минути возене с лифт отвежда гостите на Боровец до най-високите части на планината Рила - истински рай не само за скиорите, но и за любителите на разходките. Пакетите от седем нощувки във вила в началото на декември са на цени от 119 евро на човек, а за посрещане на Нова година офертите започват от 168 евро на човек. \r\nПревод и редакция:", "date": "2017.11.01", "title": "Blic: Банско и Боровец са сред предпочитаните чуждестранни дестинации за зимна почивка на сърбите"}
{"url": "http://www.focus-news.net/news/2017/11/01/2452957/pazardzhik-podsigureno-e-neobhodimoto-kolichestvo-gorivo-za-uchilishtata-detskite-gradini-i-hotelskite-bazi-v-obshtina-sarnitsa.html", "text": "Подсигурено е необходимото количество гориво за училищата, детските градини и хотелските бази в община Сърница, съобщи за Радио „Фокус“ – Пазарджик Неби Бозов, кмет на община Сърница. Детската градина в Сърница се отоплява с пелети, а сградата на общинската администрация е на дърва. „По-голямата част от жителите на общината се отопляват с дърва през зимата. Всички, които имат право на социални помощи за отоплителния сезон, са ги получили. Вилите и хотелите използват инсталации с пелети, тъй като в Сърница има няколко фирми, които произвеждат този вид горивен материал и цените са по-ниски“, уточни Бозов. Той каза също, че чрез инсталациите с пелети в хотелските бази се осигурява и постоянна топла вода. По думите му Община Сърница има готовност да се справи със зимната обстановка.\r\nАлбена ЖИЛЕКОВА", "date": "2017.11.01", "title": "Пазарджик: Подсигурено е необходимото количество гориво за училищата, детските градини и хотелските бази в община Сърница"}
{"url": "http://www.focus-news.net/news/2017/11/01/2452958/tass-ledorazbivachat-ilya-muromets-i-korabat-elbrus-shte-popalnyat-sastava-na-severniya-flot-na-rusiya-do-kraya-na-godinata.html", "text": "Корабът за тилово осигуряване от клас 23120 „Елбрус“ и ледоразбивачът от ново поколение проект 2118 „Иля Муромец“ ще попълнят състава на Северния флот до края на годината, предава ТАСС, като се позовава на съобщение от заместник-министъра на отбраната на Русия, армейски генерал Дмитрий Булгаков.\r\n„Корабите имат огромно значение за осигуряването на бойната готовност, отбранителната способност и защитата на националните интереси на Русия в Арктическата зона“, заяви той. Булгаков уточни, че ледоразбивачът от ново поколение „Иля Муромец“ ще доплава в Мурманск до края на ноември, след завършването на проверката на функционалността на всички системи и механизми.\r\nЛедоразбивачът беше заложен в „Адмиралтейската корабостроителница“ (в Санкт Петербург – бел. ред. ) на 23 април 2015 година и спуснат на вода през юни 2016 година. Той ще бъде използвана за осигуряване на дейността на арктическата групировка на Военноморския флот на Русия. Дълъг е 85 метра, широк е 20 метра, скоростта му е 15 възела и ледопроходимостта е 1 метър. \r\nПревод и редакция:", "date": "2017.11.01", "title": "ТАСС: Ледоразбивачът „Иля Муромец“ и корабът „Елбрус“ ще попълнят състава на Северния флот на Русия до края на годината"}
{"url": "http://www.focus-news.net/news/2017/11/01/2452959/tenis-grigor-dimitrov-specheli-parviya-si-mach-v-parizh.html", "text": "Григор Димитров започна с победа тазгодишното си участие на „Мастърс“ турнира в Париж. В мач от втори кръг той надигра представителя на домакините Ришар Гаске с 6:4, 6:4. Българинът проведе мача пределно концентриран и с ясен план как да спре съперника. \r\nВ следващия кръг негов съперник ще бъде американецът Джон Иснър, който трудно отстрани аржентинеца Диего Шварцман след три сета 7:6, 6:7, 6:3. Иснър е финалист в турнира от миналата година. Венцислав Драгоманов", "date": "2017.11.01", "title": "Тенис: Григор Димитров спечели първия си мач в Париж"}
{"url": "http://www.focus-news.net/news/2017/11/01/2452960/ali-hameney-razreshavaneto-na-krizata-v-siriya-iziskva-tyasnoto-satrudnichestvo-mezhdu-rusiya-i-iran.html", "text": "Върховният ръководител и духовен лидер на Иран аятолах Али Хаменей заяви на срещата си с руския президент Владимир Путин, че разрешаването на кризата в Сирия е възможно единствено при продължаване на тясното сътрудничество между Техеран и Москва, предава ТАСС.\r\nИранският лидер посочи „положителния опит от сътрудничеството между Иран и Русия в Сирия“. Според него „резултатите от това партньорство доказват, че Техеран и Москва могат да решават съвместни задачи в сложни области“. \r\n„Поражението на американската коалиция, поддържаща терористите в Сирия е факт, който не може да се отрече. САЩ са заети с подготовката на нови заговори, затова разрешаването на кризата в Сирия се нуждае от продължаване на тясното сътрудничество“. \r\nВладимир Путин пристигна в сряда на работно посещение в Техеран. В рамките на посещението той обсъди с иранското ръководство широк кръг от въпроси, включително ситуацията в Сирия, а също така участва и на тристранна среща с президентите на Иран и Азербайджан Хасан Роухани и Илхам Алиев.  Виктор Турмаков", "date": "2017.11.01", "title": "Али Хаменей: Разрешаването на кризата в Сирия изисква тясното сътрудничество между Русия и Иран"}
{"url": "http://www.focus-news.net/news/2017/11/01/2452961/afp-ministarat-na-otbranata-na-velikobritaniya-podade-ostavka-zaradi-skandal-svarzan-sas-seksualen-tormoz.html", "text": "Британският министър на отбраната Майкъл Фалън подаде оставка след обвинения в сексуален тормоз, предава  AFP.\r\nПрессекретар на министерството на отбраната на Великобритания потвърди оставката и цитира министъра, обявил в официално свое заявление, че неговото минало поведение е било недопустимо.\r\nФалън по-рано се извини, че е поставил ръката си върху коляното на журналистка през 2002 г.  Виктор Турмаков", "date": "2017.11.01", "title": "AFP: Министърът на отбраната на Великобритания подаде оставка заради скандал, свързан със сексуален тормоз"}
{"url": "http://www.focus-news.net/news/2017/11/01/2452962/euractiv-aleksis-tsipras-zayavi-che-gartsiya-shte-priklyuchi-prez-avgust-2018-g-programata-za-finansova-pomosht.html", "text": "Гръцкият министър-председател Алексис Ципрас обяви, че правителството му има план да разреши проблемите с публичните финанси и че страната ще излезе от програмата си за финансова помощ през август 2018 г., предава  Euractiv.\r\nЦипрас изрази  оптимизъм относно третото оценяване на спасителната програма, заявявайки, че той ще бъде приключен скоро и че предпоставките, които се обсъждат с кредиторите, няма да предизвикат \"изненади\".\r\n„Нашият план носи резултати. Страната ще бъде извън меморандума през август 2018 г. и дори и тези, които са по предпазливи в миналото ще трябва да го признаят“, заяви Ципрас. \r\nМеждувременно бордът на директорите на Европейския стабилизационен механизъм обявиха изплащането на суб-транш на Гърция в размер от 800 млн. евро като част от второто оценяване на спасителна програма, което бе проведено по-рано тази година. Парите трябва да покрият правителствения дълг към частния сектор.  Виктор Турмаков", "date": "2017.11.01", "title": "Euractiv: Алексис Ципрас заяви, че Гърция ще приключи през август 2018 г. програмата за финансова помощ"}
{"url": "http://www.focus-news.net/news/2017/11/01/2452963/neweurope-kandidatite-za-prezident-na-finlandiya-obsadiha-vazmozhnostta-za-chlenstvoto-na-stranata-v-nato.html", "text": "Шест от седмината кандидати за президент на Финландия участваха на предизборен дебат. Те обявиха позициите си относно това дали страната да се кандидатира за членство в НАТО, предава  NewEurope.\r\nКандидатът от етническата Шведска народна партия Нилс Торвалдс заяви, че политиците трябва да използват собствената си преценка, вместо да избягват отговорност, провеждайки референдум по въпроса. Той добави, че политиците „нямат право да се крият зад референдум“. Торвалдс е и единственият кандидат за президент на страната, заставащ открито зад членството в НАТО. \r\nГледната му точка бе разкритикувана от настоящия президент Саули Ниинистьо и от кандидата от Центристката партия Мати Ванханен. Последният заяви, че Финландия трябва да се присъедини към НАТО, единствено ако има ясен мандат за това от обществото. Ниинистьо заяви, че правилата на Алианса предвиждат кандидат-членовете да имат подкрепа от страна на обществото и на политическите партии, за да се присъединят. \r\nКандидатът от „Зелената лига“ Пека Хаавистьо заяви, че лично е против членството в НАТО. Той посочи рисковете свързани с референдумите, като опитите чужди страни да влияят на резултатите им.  Виктор Турмаков", "date": "2017.11.01", "title": "NewEurope: Кандидатите за президент на Финландия обсъдиха възможността за членството на страната в НАТО"}
{"url": "http://www.focus-news.net/news/2017/11/01/2452964/predstoyashti-mezhdunarodni-sabitiya-za-2-noemvri-agentsiya-fokus.html", "text": "Съдът във Франция ще издаде присъда на Абделкадер Мера, обвинен в съучастие на брат си Хомамед Мера, извършил джихадистко убийство в град Тулуза през 2012 г.\r\n*** Великобритания бележи стогодишнина от декларацията в Балфур, в която обявява подкрепа за създаването на държава на евреите в Палестина. Израелският министър-председател Бенямин Нетаняху ще се срещне с британския си колега Тереза Мей.\r\n*** Ще се проведат преговори за съставянето на управляваща коалиция в Германия.\r\n***Конгресът на САЩ ще представи проект за данъчната реформа, представен от екипа на президента Доналд Тръмп.\r\n***", "date": "2017.11.01", "title": "Предстоящи международни събития за 2 ноември (Агенция \"Фокус\")"}
{"url": "http://www.focus-news.net/news/2017/11/01/2452965/afp-beliyat-dom-saobshti-che-napadatelyat-v-nyu-york-e-vrazheski-boets.html", "text": "Белият дом обяви, че смята извършителя на смъртоносното нападение в Ню Йорк за „вражески боец“, откривайки вратата за неговото съдебно преследване без да му се предоставят обичайните права за престъпник, предаде  AFP.\r\n„Смятам, че действията, които е предприел, напълно оправдават това“, заяви прессекретарят на Белия дом Сара Хъкаби Сандърс. Тя уточни, че окончателно определение все още не е направено.  Виктор Турмаков", "date": "2017.11.01", "title": "AFP: Белият дом съобщи, че нападателят в Ню Йорк е „вражески боец“"}
{"url": "http://www.focus-news.net/news/2017/11/01/2452966/ria-novosti-vvs-na-izrael-nanesoha-udar-po-pozitsiite-na-siriya-ot-teritoriyata-na-livan.html", "text": "Самолетите на израелската авиация нанесоха ракетен удар от въздушното пространство на Ливан по обекти на територията на Сирия, предава РИА Новости, позовавайки се на източник от силите за сигурност на Ливан. \r\n„По наши данни израелските самолети са нанесли ракетен удар по територията на Сирия от въздушното пространство на Ливан в района Бекаа“, съобщи източникът.  Виктор Турмаков", "date": "2017.11.01", "title": "РИА Новости: ВВС на Израел нанесоха удар по позициите на Сирия от територията на Ливан"}
{"url": "http://www.focus-news.net/news/2017/11/01/2452967/vladimir-putin-rusiya-i-iran-saglasuvaha-pozitsiite-si-po-razreshavaneto-na-konflikta-v-siriya.html", "text": "Президентът на Русия Владимир Путин съобщи, че е съгласувал по време на посещението си в Иран позициите на  двете страни относно разрешаването на конфликта в Сирия, предава Regnum.\r\nПрезидентът на Русия отбеляза, че в Техеран заедно с колегите си от Иран и Азербайджан Хасан Роухани и Илхам Алиев е обсъдил въпросите около иранската ядрена програма, сирийската криза и въпросите за сигурността.\r\n„Ние подробно оценихме ситуацията със сигурността в региона, въпросите, свързани с договора за иранския ядрен въпрос и разбира се: ситуацията в Сирия бе обсъдена подробно. Искам да отбележа, че работим с Иран наистина продуктивно. Успяваме да съгласуваме позициите си по сирийския проблем“, заяви Путин.  Виктор Турмаков", "date": "2017.11.01", "title": "Владимир Путин: Русия и Иран съгласуваха позициите си по разрешаването на конфликта в Сирия"}
