{"url": "http://www.focus-news.net/news/2018/04/23/2514298/sadat-ostavi-v-aresta-mazha-hvarlil-bombichka-na-macha-levski-tsska-obzor.html", "text": "Софийският градски съд наложи най-тежката мярка за неотклонение - \"задържане под стража\" за Йордан Исаев, който бе задържан за хвърлянето на бомбичка на мача Левски-ЦСКА. По време на заседанието Исаев се извини на Гергана Зашева и другия пострадал полицай. Адвокатът му от поиска по-лека мярка с мотива, че клиентът му се е предал доброволно в СДВР и няма опасност да извърши друго престъпление. Искането му обаче не бе уважено то съда. Решението подлежи на обжалване, като следващото заседание по делото е насрочено за 3 май от 10.00 часа.Агенция „Фокус“ припомня, че: Йордан Исаев бе задържан за хвърлянето на бомбичката на мача Левски-ЦСКА на 18 април на Националния стадион „Васил Левски“. При инцидента пострада полицейската служителка Гергана Зашева, друг полицай беше леко ранен. Задържаният млад мъж не е познат на МВР и не е осъждан. Той е известен на МВР само като фен на Левски, често посещаващ футболни срещи, близък до ядрото на агитката на тима. По случая са разпитани 64 футболни запалянковци, сред които не е бил задържаният. Той сам се е предал в полицията, като е отишъл с адвокат в СДВР. Полицията е разпитала и близките му, пред които е признал, че е хвърлил бомбичката. Градският прокурор Емилия Русинова заяви, че на мъжа е повдигнато обвинение за причиняване на тежка телесна повреда по хулигански подбуди. Наказанието за това престъпление е от 5 до 15 години. Според данните дрехите, бомбичката и маската са дадени на задържания от непознато за него лице, чиято самоличност все още не е изяснена. Директорът на СДВР ст. комисар Ивайло Иванов посочи, че мъжът първоначално се е опитал да се укрие. Задържаният е направил пълни самопризнания, а първите му думи в полицията са били, че съжалява за хвърлената бомбичка. Пострадалата при инцидента Гергана Зашева е настанена в УМБАЛ „Царица Йоанна - ИСУЛ“. Първата операция, при която е извадено стъкло от окото й, е минала успешно. Предстои й още една операция, поставена й е изкуствена леща. \r\nМВР пое ангажимент за повече камери на Националния стадион, както и за по-обстойно претърсване на феновете. Спортният министър Красен Кралев обяви, че се изготвя чисто нов Закон за футболното хулиганство. Мерките ще включват засилване на личната отговорност при инцидент, недопускане на лица с нарушения на стадиона, по предложение на МВР, БФС и клубовете. Предвижда се и нова Наредба за сигурността за спортните обекти и съоръжения.", "date": "2018.04.23", "title": "Съдът остави в ареста мъжа, хвърлил бомбичка на мача Левски-ЦСКА (ОБЗОР)"}
{"url": "http://www.focus-news.net/news/2018/04/23/2514314/sport-evertan-pobedi-nyukasal-s-10-kato-domakin.html", "text": "Евертън победи Нюкасъл с 1:0 като домакин в мач от 35-ия кръг от английската Премиър лига. Единственото попадение отбеляза нападателят на Евертън Тио Уолкът в 51-та минута. След този мач Евертън събра 45 точки и се изкачва на 8-ма позиция докато Нюкасъл, остава на 10-та позиция с 41 точки.", "date": "2018.04.23", "title": "Спорт: Евертън победи Нюкасъл с 1:0 като домакин"}
{"url": "http://www.focus-news.net/news/2018/04/23/2514292/andrey-raychev-sotsiolog-povedenieto-na-volen-siderov-e-predizvikatelno-i-mozhe-da-dovede-do-predsrochni-izbori.html", "text": "Поведението на Волен Сидеров е предизвикателно и може да доведе до предсрочни избори. Това каза в интервю за предаването „Това е България“ по Радио „Фокус“ социологът Андрей Райчев. Той допълни, че след изявите на Волен Сидеров в Крим със сигурност е последвала реакция от съюзниците в НАТО и не е ясно, какви обяснения ще дадат премиерът Бойко Борисов и зам.-председателят на ГЕРБ  Цветан Цветанов. \"Това е, разбира се, много тежка позиция и ще видим до какво ще доведе. ГЕРБ не е склонен да върви към избори, но Борисов два пъти е слизал, може и три пъти да слезе от власт\", поясни социологът. Според Андрей Райчев заради поведението на коалиционния си партньор, премиерът Бойко Борисов е изправен пред дилемата: да търпи ли Волен Сидеров или да развали коалицията и да направи съюз с Веселин Марешки. Райчев се пошегува, че премиерът трябва да избира - дали Сидеров да му е колега или Марешки началник.", "date": "2018.04.23", "title": "Андрей Райчев, социолог: Поведението на Волен Сидеров е предизвикателно и може да доведе до предсрочни избори"}
{"url": "http://www.focus-news.net/news/2018/04/23/2514296/stara-zagora-s-otkrita-klasna-staya-za-detsa-ot-uchilishtata-v-kran-i-enina-be-priklyuchena-natsionalnata-initsiativa-chetyashta-balgariya.html", "text": "С Открита класна стая за деца от училищата в Крън и Енина бе приключена националната инициатива „Четяща България“ в двете населени места, предаде кореспондент на Радио „Фокус“. Идеята за тази инициатива е на Регионална библиотека „Захарий Княжески“, Фондация „Етносвят“ - Стара Загора и НЧ „Цвятко Радойнов“ – Крън. Събитието се състоя в Енина. Идеята за Открита класна стая датира от преди една година. В рамките на инициативата на немски, унгарски, турски, латвийски, украински, шведски и английски език прозвучаха поговорки, като бе търсен техен аналог на български език. По време на инициативата бяха наградени деца участвали в кампанията „Любим приказен герой“. \r\nНа събитието в Енина присъства и Красимира Каменова, председател на Управителния съвет на Център за европейски инициативи–Стара Загора. В рамките на инициативата в Енина бяха подвързани книги по идея на Центъра за европейски инициативи. Тези книги ще бъдат дарени на домове за деца.\r\nСлавяна ГАЙДАРОВА", "date": "2018.04.23", "title": "Стара Загора: С Открита класна стая за деца от училищата в Крън и Енина бе приключена националната инициатива „Четяща България“"}
{"url": "http://www.focus-news.net/news/2018/04/23/2514297/pazardzhik-nad-24-mln-leva-sa-prihodite-ot-noshtuvki-v-mestata-za-nastanyavane-v-oblastta.html", "text": "Пренощувалите лица в местата за настаняване в област Пазарджик намаляват с 8.0% и достигат 21 791. Това съобщи за Радио „Фокус“ – Пазарджик Гергана Спасова, главен експерт в отдел „Статистически изследвания – Пазарджик” в Териториално статистическо бюро – Юг. От всички пренощували лица 95.4% са българи и са реализирали средно по 2.2 нощувки. Пренощувалите чужденци са 1 010 и са реализирали средно по 4.2 нощувки. „Общата заетост на леглата в местата за настаняване през февруари 2018 г. е 46.4%. В сравнение със същия месец на предходната година общата заетост на леглата намалява с 2.1 процентни пункта. Приходите от нощувки през февруари 2018 г. достигат 2 477 842 лв., или с 0,3% повече в сравнение с февруари 2017 година. Регистрирано е увеличение на приходите от чужди граждани – с 99.1% и намаление от български – 3.9%“, уточни Спасова.\r\nВаня НИКОЛОВА", "date": "2018.04.23", "title": "Пазарджик: Над 2.4 млн. лева са приходите от нощувки в местата за настаняване в областта"}
{"url": "http://www.focus-news.net/news/2018/04/23/2514293/tanjug-poslanitsite-na-stranite-ot-obshtnostta-vklyuchitelno-ispaniya-sa-odobrili-proektodeklaratsiyata-za-sreshtata-na-es-zapadni-balkani.html", "text": "Посланиците на 28-те държави-членки на Европейския съюз, включително Испания, одобриха проектодекларация за срещата на високо равнище между ЕС и Западните Балкани, която ще се проведе в София през месец май, съобщава Tanjug, държавната информационна агенция на западната ни съседка, като се позовава на източници от Брюксел. \r\n„Проектодекларацията бе одобрена също от посланика на Испания в ЕС“, заяви за агенцията източник в българското председателство на Съвета на ЕС. Тереза Герова", "date": "2018.04.23", "title": "Tanjug: Посланиците на страните от Общността, включително Испания, са одобрили проектодекларацията за срещата на ЕС-Западни Балкани"}
{"url": "http://www.focus-news.net/news/2018/04/23/2514299/sport-neftohimik-stana-shampion-po-voleybol-na-balgariya-za-vtora-poredna-godina.html", "text": "Волейболният отбор на Нефтохимик 2010 (Бургас) защити шампионската си титла в Суперлигата на България. Воденият от Найден Найденов тим надигра като гост ЦСКА с 3:1 в мач номер три от финалния плейоф, игран тази вечер в София. \r\nТака Нефтохимик спечели финалната серия с 3:0 победи, а с това и титлата на България за втора поредна година. Титлата е трета в историята на клуба.", "date": "2018.04.23", "title": "Спорт: Нефтохимик стана шампион по волейбол на България за втора поредна година"}
{"url": "http://www.focus-news.net/news/2018/04/23/2514301/kyustendil-knigi-s-avtograf-byaha-predstaveni-po-povod-mezhdunarodniya-den-na-knigata-i-avtorskoto-prava.html", "text": "Книги с автограф бяха представени по повод Международния ден на книгата и авторското права в Кюстендил, предаде репортер на Радио „Фокус” – Кюстендил. Изложбата с книги, подписани от техните автори, и дарени на библиотеката в града беше представена от директора на културния институт София Пейчева. На събитието присъстваха възпитаници на Първо основно училище „Св. св. Кирил и Методий”. В отдел „Изкуство” са поставени стъклени витрини, в които са подредени книгите с автографи на автори, гостували по покана на библиотеката. „Когато ги подбирахме ние се ориентирахме по-скоро към последните пет години. В едната витрина са книги на детски писатели, които са били наши гости. Когато една книга е с автограф, тя става уникална, а връзката с читателя става още по-емоционална и близка”, каза София Пейчева. В другите две витрини са поставени книги най-вече от отдел „Краезнание”. Представена е и една грамофонна плоча на народната певица Олга Борисова.\r\nВенцеслав ИЛЧЕВ", "date": "2018.04.23", "title": "Кюстендил: Книги с автограф бяха представени по повод Международния ден на книгата и авторското права"}
{"url": "http://www.focus-news.net/news/2018/04/23/2514303/varna-sobstvenitsite-na-lovni-kucheta-v-grada-veche-shte-plashtat-godishna-taksa.html", "text": "Собствениците на ловни кучета във Варна вече ще плащат годишна такса. Освободени от плащане ще бъдат стопаните на кучета, които придружават или охраняват селскостопански животни, отглеждани в регистриран животновъден обекта, съобщиха от пресцентъра на Общински съвет – Варна. Това предвиждат промените в общинската наредба за местните такси и цени на услуги, които бяха одобрени от членовете на ВрК „Правна“ към Общински съвет – Варна. Измененията се налагат заради поправки в Закона за ветеринарномедицинската дейност, а окончателното решение ще бъде взето от местния парламент. Годишната такса е в размер на 24 лв. За кучета, постоянно пребиваващи в населените места извън Варна – кметства Тополи, Каменар, Казашко, Константиново, Звездица, се заплаща 50 %, или 12 лв. Освободени от такса остават собствениците на кучета на инвалиди, служебни кучета в организации на бюджетна издръжка, кастрирани четириноги. Стопаните на кучета, използвани за опитни цели и от Българския червен кръст, също няма да плащат налог. Съветниците от правната комисия гласуваха и промени в Наредбата за организацията и дейността на клубовете за пенсионери в Община Варна. За откриване на такъв клуб на територията на петте районни администрации – „Одесос“, „Младост“, „Приморски“, „Владислав Варненчик“ и „Аспарухово“, вече ще е необходимо да има поне 50 желаещи пенсионери. За петте села в общината минималният брой е 30 души от третата възраст. Съгласно промените средствата за поддръжката на клубовете – осветление, отопление, вода, ремонти, обзавеждане и оборудване, ще се определят съобразно финансовите възможности на общината. Също така при откриване на нов клуб в решението на Общинския съвет изрично ще се посочва адресът на мястото, на което пенсионерите ще се събират и ще организират различни дейности. На територията на община Варна от 1999 г. до сега са разкрити 23 пенсионерски клуба, стана ясно на днешното заседание на комисията.", "date": "2018.04.23", "title": "Варна: Собствениците на ловни кучета в града вече ще плащат годишна такса"}
{"url": "http://www.focus-news.net/news/2018/04/23/2514300/veliko-tarnovo-na-kragla-masa-v-arbanasi-shte-badat-otcheteni-rezultatite-ot-kampaniyata-za-inventarizatsiya-na-uslugite-v-oblastnite-administratsii.html", "text": "На кръгла маса в село Арбанаси   ще бъдат представени резултатите от най-мащабната до момента инвентаризация на услугите, режимите и регистрите в Областните администрации в България.  Това съобщиха от пресцентъра на Областна администрация – Велико Търново. Дейността става възможна благодарение на проекта „Трансформация на модела на административното обслужване“, финансиран от Оперативна програма „Добро управление“ и съфинансиран от Европейския социален фонд. Фокус на дискусиите ще бъдат степента на стандартизация на услугите в областните администрации, възможността част от тях да отпаднат, да бъдат подобрени сроковете за предоставяне на услугите и намален броят на изискваните документи. Акценти в програмата са темите за стандартизацията на услугите в областта на държавната собственост и предложения за нормативни промени, свързани с регистровата реформа. Форумът ще се проведе на 24 и 25 април, началото ще бъде поставено в 14.00 часа на 24 в „Рачев хотел резиденс“ в село Арбанаси.", "date": "2018.04.23", "title": "Велико Търново: На кръгла маса в Арбанаси ще бъдат отчетени резултатите от кампанията за инвентаризация на услугите в Областните администрации"}
{"url": "http://www.focus-news.net/news/2018/04/23/2514305/plovdiv-problemat-s-otpadatsite-ot-plastmasa-i-zaplahite-za-svetovnite-okeani-be-predstaven-na-uchenitsi-ot-grada.html", "text": "Дирекция Екология и управление на отпадъците в Община Пловдив проведе еко урок с ученици от гимназии в града на тема „Намаляване на пластмасовите отпадъци”. Това съобщиха за Радио „Фокус“-Пловдив от общината. Инициативата се проведе във връзка със Световния ден на Земята – 22 април, и бе организирана съвместно с Регионалната инспекция по околна среда и води. Темата на урока бе свързана с тазгодишното мото на инициативата „Свят без замърсяване с пластмаси“. За лектори бяха поканени създателите на пловдивската чаша за кафе, която след употребата й може да се консумира. Тяхното откритие е пример за началото на нова епоха в прехода ни към кръговата икономика. Чашата е направена изцяло от натурални и екологично чисти суровини - предимно зърнени продукти и след употребата й не се образува отпадък. Лекторите представиха факти за нарастващия проблем с управлението на отпадъците от пластмаса и заплахите за световните океани. Те се натрупват на големи плаващи „петна“ по повърхността на океаните, носени от водните течения. Изплуват по градските плажове и отдалечените острови, блъскани от вълните и транспортирани на дълги разстояния. Накрая „акостират“, нежелани, отново на земята. Озовават се в стомаха на повече от половината морски костенурки и морски птици, алармират еколозите. С представянето на чашката за кафе, която може да бъде изядена или компостирана, показахме на подрастващото поколение, че пластмасовите чашки за еднократна употреба може да бъде премахнат или да се намали тяхната употреба, подчертаха организаторите на инициативата. По време на еко урока стана ясно, че основната обществена полза от тази разработка е в екологичната ориентираност на продукта – освен намаляването на пластмасовите отпадъци тя предполага и по-малко вредни емисии в атмосферата за производството, по-малко използвана електроенергия, по-малко вода и миещи препарати.", "date": "2018.04.23", "title": "Пловдив: Проблемът с отпадъците от пластмаса и заплахите за световните океани бе представен на ученици от града"}
{"url": "http://www.focus-news.net/news/2018/04/23/2514295/zdravnoto-ministerstvo-raboti-po-iskaniyata-na-protestirashtite-sluzhiteli-na-rzi-i-na-obshtopraktikuvashtite-lekari-obzor.html", "text": "Общопрактикуващи лекари протестираха пред НДК, докато в сградата се провеждаше Неформалното заседание на Съвета на европейските министри на здравеопазването. Исканията им са отпадането на отчетите с описите на касовите бележки, както и всички освободени от потребителска такса да я заплащат в пълен размер, а сумите да им бъдат възстановявани от съответните институции. Лекарите са на мнение, че потребителската такса трябва да е 1% от минималната заплата. Според тях трябва да отпадне и 24-часовото им разположение на пациентите. Здравният министър Кирил Ананиев заяви, че диалогът между министерството и лекарите трябва да продължи, а не да се разбират чрез протестни декларации. Министерството е запознато с исканията им и вече се работи по тях. Полагат се усилия за улесняване на работата и за намаляване на административната тежест. Кирил Ананиев не скри, че е бил неприятно изненадан от деня, който лекарите са избрали, за да недоволстват. По думите му се работи за отпадането на 24-часовото разположение на общопрактикуващите лекари. В процес е създаването на организация на териториален принцип, която ще даде възможност пациентите да бъдат приемани и преглеждани.\r\nПротестираха и служители на Регионалните здравни инспекции в страната заради ниските си заплати. Те настояват за бърза промяна на Наредбата за заплатите на държавните служители в сектора. Според тях действащата в момента ограничава реалното повишаване на трудовите им възнаграждения. Зам.-министърът на здравеопазването д-р Бойко Пенков изтъкна, че бюджетът на РЗИ за персонал е увеличен от 25 на 30 млн. лева. Така предвидените средства, които трябва да бъдат усвоени за увеличение на възнагражденията са с 1/6 повече. Зам.-министърът се срещна лично с протестиращите и ги увери, че ще получат полагащото им се. На този етап обаче служителите не могат да получат 18% увеличение, защото то е обвързано с атестационната оценка. На много места оценката не позволява увеличението да надхвърли 10%. Поради тази причина министерството обмисля работещите в РЗИ да получат полагащото им се под формата на допълнително материално стимулиране. Заради притесненията на служителите спешно ще се анализират заплатите, атестационните оценки и вътрешните правила за формиране на трудовото възнаграждение във всяко РЗИ. Министерството ще се стреми не ръководните кадри, а работещите на терен да получават най-голямо допълнително материално стимулиране. Анализът ще покаже и основателно ли е притеснението на служителите на РЗИ, че на места има свръх голяма концентрация на ръководен състав, за сметка на оперативен персонал. \r\nБиляна ИВАНОВА", "date": "2018.04.23", "title": "Здравното министерство работи по исканията на протестиращите служители на РЗИ и на общопрактикуващите лекари (ОБЗОР)"}
{"url": "http://www.focus-news.net/news/2018/04/23/2514007/stara-zagora-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ организират приемни за граждани. Това съобщиха от пресцентъра на ПП ГЕРБ. Графикът за редовните приемни дни за граждани предвижда:приемни в град Чирпан\r\nДнес от 9:00 часа до 11:00 часа – Радостин Танев. Записвания и информация на тел. 0885 023 866 – технически сътрудник Златка Тодорова или на адрес: ул. „П.К. Яворов” №7.\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца от 14:00 часа в офиса на партията на бул. „Митрополит Методий Кусев” №5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.04.23", "title": "Стара Загора: Народните представители от ГЕРБ организират приемни за граждани"}
{"url": "http://www.focus-news.net/news/2018/04/23/2513941/aktualna-patna-obstanovka.html", "text": "През нощта ще е ясно, през деня ще остане топло и предимно слънчево. Около и след обяд над североизточните и планинските райони на Югозападна България ще се развие купеста облачност, но само на отделни места ще превали, възможно е и да прегърми. Ще духа слаб северозападен вятър, в Източна България – ще се ориентира от изток-югоизток. Минималните температури ще са между 7° и 12°, дневните - предимно между 25° и 30°. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nОбласт София: \r\n- до 30.04.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пазарджик: от км 96+000 до км 96+600 в посока Бургас, движението се осъществява в изпреварващата лента, поради частични ремонтни дейности на асфалтовата настилка до 23.04.2018 г. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности до 30.06.2018 г.\r\nОбласт Стара Загора: от км 162 до км 165 в посока София, се извършват частични ремонтни дейности на асфалтова настилка в активната лента .Движението на МПС се осъществява в изпреварващата лента и се регулира от сигналисти до 23.04.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна до 20.12.2018 г.\r\nДвижението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в посока Варна поради ремонтни-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п. в. Ботевград 20.12.2018 г.\r\nАМ „Струма“: \r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа. \r\nІ-ви етап: От 08:00 часа на 23.04.2018 г. ремонтни дейности в дясното платно посока Кулата (дясно платно затворено) Обходният маршрут в посока Кулата е следният: Движението при пътен възел Долна Диканя км 37+160 дясно платно се отбива по път І-1, през с.Долна Диканя, връзка при с.Дрен, връзка при с.Делян, връзка с.Тополница и при пътен възел \"Дупница Север\", км 50+780 се включва в АМ „Струма“. \r\n\tІІ-ри етап: ремонтни работи в лявото платно (ляво платно затворено). Обходният маршрут посока София е следния: от пътен възел „Дупница Север“ км 51+200, движението се отбива по път І-1, връзка с.Тополница, връзка с.Делян, през с.Долна Диканя и при п.в. „Долна Диканя“ км 37+160 се включва в АМ „Струма“. За началото на втория етап ще се подаде допълнителна информация.\r\nобласт Кюстендил: Шофьорите да се движат с повишено внимание, спазвайки пътната сигнализация в участъка Джерман-Мурсалево-Кочериново от км 61 до км 82, поради подмяна на мантинели до  23.04.2018 г.\r\nАМ „Марица“: \r\nОбласт Хасково: Движението по АМ „Марица“ в участъка Любимец-Свиленград  от км 89+500 до км. 114+000  в двете платна се осъществява само в скоростната лента поради частични ремонтни дейности на асфалтовата настилка. Шофьорите да се движат с повишено внимание до 25.04.2018 г.\r\nАМ „Черно море“: Движението по АМ ”Черно море” Варна – Бургас от км 2+329 до км 3+238 се осъществява двупосочно в платното посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС -целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т - целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижение в една лента по път Монтана – Враца поради почистване на пътното платно. Движението се регулира от сигналисти. Срок до 23.04.2018 г.;\r\nДвижение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.\r\nДвижение в една лента по път Долна Вереница – Трифоново в участъка от км 102+060 до км 114+500 поради поставяне на мантинели. Движението се регулира от сигналисти. Срок до на 23.04.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nобласт Кюстендил: Движение с повишено внимание по път І след тунел Дупница при км 328+400 в посока Благоевград, поради подмяна на СПО. Сигнализирано  с пътни знаци. Срок до  23.04.2018 г; Движение с повишено нимание в участъка „Усойка-Мурсалево” от км 340+000 до км 351+000  поради извършване на частични ремотни дейности на асфалтовата настилка. Сигнализирано с пътни знаци. Срок до 24.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; Движение в една лента по път село Каменар – гр. с ОПУ-Шумен от км 83+000 до км 93+500 поради частични ремонти на асфалтовата настилка. Срок до 23.04.2018 г.\r\nОбласт Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\nОбласт Ловеч: Движението по път І-4 Ябланица – Севлиево в участъка от пътен възел Коритна до с. Сопот от км 0+000 до км 24+000 се осъществява с повишено внимание поради почистване на банкети и окопи. Срок до 23.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\nОбласт Стара Загора: пр,,Шипка’’от км 170 до км 183+100 се извършват ремонтни дейности почисване на асфалтова настилка от инертни материали .Движението на МПС  се осъществява с повишено внимание и се регулира от сигналисти. Срок до 23.04.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра: Движението по път І-7 Силистра – Шумен в участъка с.Цар Асен – с.Черковна от км 31+000 до км 36+000 се осъществява с повишено внимание поради частични ремонтни дейности на асфалтовата настилка.Стеснени са двете ленти за движение в двете посоки. Движението в района се регулира от сигналисти. Срок до 23.04.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nДвижението по път I-8 Калотина – София при Драгоман от км 12+765 до км 14+465 е ограничено поради ремонтни дейности в двете платна. Движението се извършва по обходен маршрут с отбиване през град Драгоман по улица \"Международно шосе\". Срок 22.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 25.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-198: Движението по път IІІ-198 \"Гоце Делчев – Катунци – Чучулигово – Петрич – Първомай – граница Македония\" в участъка от отклонението за с. Тополница до с. Струмешница от км 61+800 до км 87+000, се осъществява в една лента за движение, поради ремонт на мантинели. Движението ще се извършва в лявата или дясната лента за движение, съгласно поставените пътни знаци. Срок до 23.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-208: Движението по път III-208 от км 51+000 до км 92+000 в участъка „Добромир-Айтос“  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-906: Движението по път III-906 от км 43+000 до км 61+200 в участъка Оризаре – п.в. с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.\r\nПът III-6009: Движението по път III-6009 Каблешково – Ахелой от км 22+000 до км 28+000 в участъка се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n Път II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\nПът  III-1104: Движението по път  III-1104 Кладоруб- Раяновци  в района на с. Рабиша  от км 6+000 до км 8+000 се осъществява с повишено внимание поради кастрене на дървета.  Движението  в района се регулира от сигналисти. Срок до 23.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 23.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът III-101: Движението по път ІІІ-101 Мърчево – Лехчево осъществява в една лента поради аварийно запълване на появили се деформации на пътната настилка. Срок до 23.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 23.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 23.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІІ-842 Юндола-Белово от км 21+000 до км 24+000 поетапно затваряне на лява и дясна ленти за движение поради аварийно запълване на появили се деформации на пътната настилка с асфалтова смес. Срок до 23.04.2018 ч. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІI-13: Движението по път ІI-13 Бяла Слатина- Долни Дъбник в района на Долни Дъбник- Кнежа от км 72+300 до км 83+000 е с повишено внимание  поради машинно полагане на плътна асфалтова смес. Срок до 24.04.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-1306: Движението по път ІІІ-1306 Глава - Лепица в района на Долни Дъбник - Кнежа от км 0+000 до км 30+000 е с повишено внимание  поради  студено асфалтиране. Срок до 24.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Разград – Кубрат от км 64+350 до км 70+260 в участъка между гр. Кубрат и гр. Камено да се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 25.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-21: Движението по път ІІ-21 Русе – Силистра в участъка разклон за с.Ситово до разклон за с.Калипетрово от км 92+900 до км 114+850 се осъществява с повишено внимание поради частични ремонтни дейности на асфалтовата настилка.Стеснени са двете ленти за движение в двете посоки.Движението в района се регулира от сигналисти. Срок до 23.04.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nПът II-71: Движението по път ІІ-71Силистра – Добрич в участъка разклон за с.Войново – с. Средище от км 20+250 до км 31+880 се осъществява с повишено внимание поради частични ремонтни дейности на асфалтовата настилка.Стеснени са двете ленти за движение в двете посоки.Движението в района се регулира от сигналисти на фирмата-изпълнител, предупредителни пътни знаци и конуси. Срок до 23.04.2018 г. \r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Средногорци – Рудозем, от км 130+000 до км 135+000, се осъществява с повишено внимание в свободната лента, съобразно създадената организация на движение, поради частични ремонтни дейности на асфалтовата настилка. Срок до 24.04.2018 г.\r\nПът ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-862: Движението по път ІІІ-862 Чуреково – Михалково, от км 46+000 до км 51+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 25.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 27.04.2018 г.\r\nПът ІІІ-865: Движението по път ІІІ-865 Вехтино – граница с ОПУ – Кърджали, от км 9+000 до км 11+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи, подравняване на банкети. Срок до 25.04.2018 г.\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 27.04.2018 г.\r\nПът ІІІ-868: Движението по път ІІІ-868 Фатово – Смолян, от км 19+000 до км 22+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 25.04.2018 г.\r\nПът ІІІ-868: Движението по път ІІІ-868 Рудозем – Фатово, от км 1+300 до км 6+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 27.04.2018 г.\r\nПът ІІІ-8632: Движението по път ІІІ-8632 Баните – п.к. Стояново, от км 0+000 до км 7+720, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и оттоци на водостоци. Срок до 27.04.2018 г.\r\nПът ІІІ-8652: Движението по път ІІІ-8652 Неделино – Старцево, от км 24+000 до км 26+000, се осъществява с повишено внимание в свободната лента, съобразно създадената органи-зация на движение, поради почистване на свлечени земни маси, окопи, подравняване на банкети. Срок до 27.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните ригули и паднали камъни. Срок до 23.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене - АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г.\r\nПът II-57: път II-57 Стара Загора – Раднево от км 0+000 до 31+800 се извършва частичен ремонт на асфалтова настилка. Движението на МПС се осъществява в една лента и се регулира от сигналисти. Срок до 23.04.2018 г.\r\nПът II-66: Движението по път II-66 в района на гр.Чирпан  от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:\r\nПът II-27 Преселка-Тръница – частични ремонтни дейности по асфалтовата настилка от \tкм 19+000 до км 25+000 посока Тръница. Срок 23.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци  до 30.06.2018 г.\r\nПът III-7008: Движението по път III-7008 в участъка Елхово – Г. Манастир от  км 0+000 до км 19+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 27.04.1018 г.\r\nПът III-7072: Движението по път III-7072 в участъка Чарган – Ямбол от  км 17+000 до км 20+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 27.04.1018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.23", "title": "Актуална пътна обстановка"}
{"url": "http://www.focus-news.net/news/2018/04/23/2513920/predstoyashti-sabitiya-v-stranata-za-23-april-agentsiya-fokus.html", "text": "*** \r\nВ 10.00 часа в информационния център на Министерство на отбраната вицепрезидентът Илияна Йотова ще открие Международен младежки семинар „Европа: Презареждане“.\r\n*** \r\nВ НДК ще се състои Неформална среща на министрите на здравеопазването. От 09.30 часа ще се състои Първа сесия: Здравословното хранене при децата – Здравословното бъдеще на Европа. От 14.00 часа ще започне Втора сесия: Здравето като истински победител: ефективност, наличности и достъпност до лекарства. От 16.30 часа ще се състои пресконференция на здравният министър Кирил Ананиев и комисарят по здравеопазване и безопасност на храните Витянис Андрюкайтис.\r\n*** \r\nОт 11.00 часа в зала „Изток“ на Народното събрание, омбудсманът Мая Манолова и Националното сдружение на местните обществени посредници в Република България организират обществена дискусия за промени в Закона за местното самоуправление и местната администрация (ЗМСМА), регламентиращи избора и правомощията на обществените посредници в българските общини. \r\n*** \r\nОт 09.00 часа в зала „Рубин“, хотел „Рамада“, ще се проведе конференция на тема: „Рак на белия дроб – ранна диагноза и доказателства за скрининг“.\r\n*** \r\nОт 10.00 часа в Национален пресклуб на БТА Живот без тютюнев дим за европейските граждани ще представи резултатите от международна кръгла маса в навечерието на съвета на министрите на здравеопазването на ЕС в София.\r\n*** \r\nОт 10.30 часа в зала „Триадица 2“ в  „Гранд Хотел София“  ще се състои пресконференция на тема „Тенденции при потребителското поведение на онлайн пазара в България“. \r\n*** \r\nОт 11.00 часа 19 състав на СГС ще гледа делото срещу Веселин П. и Юлия Д. (делото за царските конюшни по обвинение за представяне на невярно заключение от лицензиран оценител или одитор).\r\n*** \r\nОт 11.00 часа в Гранд хотел София ще бъдат представени резултатите 4-то тримесечие на 2017 г. на тенденциите и нивата на незаконна търговия с цигари от проучването на празните опаковки. \r\n*** \r\nОт 12.30 до 13.00 часа ще се проведе национален протест на служителите в РЗИ пред МЗ - София, пл. \"Св. Неделя\" № 5, които ще настояват за справедливо и достойно заплащане на труда и за провеждане на структурни реформи. \r\n*** \r\nОт 13.00 часа в Конферентната зала в Ректората на Софийския университет ще се състои кръгла маса на тема „Библиотечно-информационното образование – между консерватизма и отвореността“.  От 17 .00 часа отново в Конферентната зала ще бъде представен най-новият труд на проф. дфн Ани Гергова „Книжовността на Българското възраждане“. \r\n*** \r\nОт 13.30 часа в „Гранд Хотел София“ ще се проведе обществено обсъждане на проект на Закон за движението по пътищата, проект на Закон за водачите на моторни превозни средства и проект на Закон за пътните превозни средства. В обсъждането ще вземат участие заместник-министърът на транспорта, информационните технологии и съобщенията Ангел Попов и представители от ИА „Автомобилна администрация“.\r\n*** \r\nОт 16.00 до 18.00 часа общинският съветник от БСП в Столичния общински съвет (СОС) Альоша Даков ще бъде на разположение на жителите на София в клуба на БСП в ж. к. “Дианабад”, бл. 17 (срещу магазин „BMB“). Това съобщиха от пресцентъра на ГС на БСП-София.\r\n***\r\nОт 18.00 часа във фоайето на Театър Азарян ще се състои официално откриване на изложбата „Силата на социалния плакат“. \r\n*** \r\nОт 18:00 в „Червената къща” ще се проведе дебата „Жените и радикализацията”. \r\n*** \r\nОт 10.00 часа в офиса на ПП ГЕРБ на ул. „Конт Андрованти\" 5, народният представител Ивелина Василева ще има приемен ден. \r\n*** \r\nОт 11.00 часа в Културен дом на нефтохимика в зала №59 ще се проведе пресконференция във връзка с предстоящия Фолклорен концерт на странджанската народна певица Ани Стоянова - представяне на първи самостоятелен албум \"Росенска китка\" (26 април 2018 г. от 18.00 часа, НХК - Бургас).\r\n*** \r\nОт 10.00 до 12.00 часа в офиса на ПП ГЕРБ на ул. „Г. Бенковски“ №1, народният представител Владимир Вълев ще има приемен ден. \r\n*** \r\nОт 12.00 до 12.30 часа пред сградата на РЗИ ще се проведе протест на служители на инспекцията, поради несправедливо заплащане. \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Владимир Вълев ще има приемен ден за граждани. \r\n*** \r\nОт 10.00 часа в Swiss-BelHotel Dimyat на бул. Княз Борис 1-ви 111 във Варна ще се проведе първа среща на Експертна група “Почтеност“ към Европейската комисия. На събитието ще присъства министърът на младежта и спорта Красен Кралев. \r\n*** \r\nОт 10.30 часа в пресклуба на БТА ще се състои пресконференция на членовете на УС на Инициативния обществен комитет \"Асеневци\". Ще бъде отчетена степента на реализация на идеите за позлатяване на куполите на Царевец, за издигане на паметник на цар Ивайло и за изграждане на мост над река Янтра.\r\n*** \r\nОт 13.30 часа в информационния център на РИОСВ – Велико Търново ще се състои награждаване на отличените творби от конкурса за изработване на фигури и инсталации от пластмасови отпадъци.\r\n*** \r\nОт 11.00 часа в Общинска библиотека ще бъде представена лекция на Атанас Коев „Звезделин Цонев - писател, историк и краевед\" по повод 115 години от рождението му. \r\n*** \r\nОт 9.00 часа в Спортна зала „Никола Петров“ ще се проведе Зонално първенство по волейбол за  юноши и девойки 8-10 клас от Ученически игри - 2018 година. \r\n*** \r\nОт 10.00 часа в Регионална библиотека „Дора Габе“ ще бъде отбелязан Световния ден на книгата и авторското право и 130 години от рождението на Дора Габе.  \r\n*** \r\nОт 11.00 часа в Дом-паметник „Йордан Йовков“ ще бъде отбелязан Световния ден на книгата и авторското право.  \r\n*** \r\nОт 12.00 до 12.30 часа пред сградата на РЗИ ще се проведе протест на служители на инспекцията, поради несправедливо заплащане. \r\n*** \r\nОт 18.30 часа в Концертна зала „Добрич“ ще се състои музикално-поетичен рецитал „Младостта се завръща“ на Недялко Йорданов  и Хайгашод Агасян. \r\n***\r\nОт 09.00 часа в зала 1 на Пловдивския Апелативен съд ще се гледа делото, образувано по жалба на подсъдимия срещу присъда на Окръжен съд – Пловдив, с която подсъдимият Емил Д. е признат за виновен в това, че на 21.08.2016 г. е направил опит умишлено да умъртви М.И. , като деянието е останало недовършено по независещи от дееца причини.\r\n***\r\nОт  9.30 часа в  зала 5 на Пловдивския Окръжен съд ще се гледа делото срещу Валентин Д., на когото е повдигнато обвинение в това, че на 22.04.2017 г. на път II-86, 3+401 км, в област Пловдив, при управляване на моторно превозно средство е нарушил правилата за движение.\r\n***\r\nОт 13.30 часа в зала 10 на Пловдивския Окръжен съд ще се гледа делото срещу подсъдимия Атанас М., на когото е повдигнато обвинение в това, че на 29.05.2014 г. в гр. Стамболийски е  представил пред Общинска служба „Земеделие“ гр. Стамболийски неверни сведения в заявление за подпомагане в нарушение на задължение да предостави такива.\r\n*** \r\nОт 12.00 часа в Община Свищов министърът на туризма Николина Ангелкова ще се срещне с кмета Генчо Генчев, след което тя ще изнесе лекция пред ученици от ПДТГ “Димитър Хадживасилев“.\r\n*** \r\nОт 13.30 часа министърът на туризма Николина Ангелкова ще изнесе лекция през студенти от СА “Димитър А. Ценов“.\r\n*** \r\nОт 14.15 часа министърът на туризма Николина Ангелкова ще посети СПГ “Алеко Константинов“.\r\n*** \r\nОт 10.30 до 11.30 часа в офиса на ГЕРБ Сливен (ул. „Цар Освободител 17) народният представител от ГЕРБ Галя Захариева организира приемен ден. \r\n***\r\nВ 12.30 часа пред сградата на РЗИ – Смолян, служителите на инспекцията излизат на протест, с искане за по-високи заплати.\r\n*** \r\nОт 11.00 часа в парк „Пети октомври“  ще се състои маратон на четенето. \r\n*** \r\nОт 15.00 часа в зала 203 на общината ще се състои заседание на Постоянната комисия „Бюджет и финанси“.\r\n*** \r\nОт 16.30 часа в зала 203 на общината ще се състои заседание на Постоянната комисия Териториално развитие и селищно устройство“.\r\n*** \r\nЕкоексперти от РИОСВ – Шумен ще изнесат открити уроци пред децата от ДГ „Братя Грим“ и ОУ „Княз Борис I“ в Шумен и ще ги запознаят с възможностите за намаляване на замърсяването с пластмаси.\r\n*** \r\nОт 16.00 часа в Културно-информационен център „Безистен“ ще се състои дискусионна среща за книгите, четенето и съвременните форми на визуално представяне на съдържанието.", "date": "2018.04.23", "title": "Предстоящи събития в страната за 23 април (Агенция „Фокус“)"}
{"url": "http://www.focus-news.net/news/2018/04/23/2513919/pregled-na-osnovnite-temi-v-svetovniya-pechat-agentsiya-fokus.html", "text": "Най-високопоставеният Републиканец в Комисията по външните работи на американския Сенат Боб Коркър определи като нереалистични създалите се очаквания, че Ким Чен-ун може да бъде омагьосан да сдаде ядрените си оръжия, пише американското издание Washington Examiner.\r\nСенатор Боб Коркър заяви пред американския ТВ канал ABC News в неделя, че е нереалистично да се мисли, че Северна Корея ще се съгласи доброволно на денуклеаризация.\r\n„Той смята, че наличието на ядрени оръжия е неговия билет за това да умре на преклонна възраст в леглото си“, заяви Коркър за Ким. „Той видя какво се случи с (либийския президент Муамар) Кадафи. Кадафи сега е мъртъв, защото сдаде ядрените си оръжия“.\r\n„Да се мисли, че някой може да отиде и да го омагьоса да направи това е нереалистично“, продължи американският сенатор. „Може ли да се направи някакъв прогрес? Надявам се. Но знаете, че има сериозни препятствия“.\r\nАмериканското издание припомня, че миналата седмица Кин обяви, че е готов да спре ядрените и ракетните тестове в Северна Корея. Лидерът на севернокорейското правителство обяви също, че ще затвори една от площадките за изпитания. Американският президент Доналд Тръмп приветства изявлението на Ким като „много добра новина за Северна Корея и света“ и демонстрация на „голям напредък“. Очаква се Ким и Тръмп да се видят в историческа среща на върха през май или юни, като все още не е известно къде ще бъде проведена тя.\r\n***\r\nСтево Мук е председател на управителния съвет на института Alternative, неправителствена организация в Черна гора, а Сърдан Цвижич е висш политически анализатор в Института за европейска политика на Отворено общество в Брюксел. Европейската редакция на водещото издания Politico представя техен авторски материал.Когато комисар Йоханес Хан обяви във вторник, че страните от Западните Балкани осъществяват \"добър напредък\" в присъединяването си към ЕС, би могло да му бъде простено и да му се чуди човек дали наистина говори за същия регион, в който и двамата сме израснали\r\nПредставяйки пакета за разширяването на ЕС за 2018 г. и шест доклада за отделните държави от Западните Балкани, комисарят похвали процеса на разширяване на блока за \"модернизиране на икономиките и обществата в региона, който постепенно стана по-проспериращо и стабилно място\".\r\nКомисарят и колегите му трябва да  се спрат, за да обмислят как дългите им любящи прегръдки на Балканите всъщност потискат надеждите ни за членство в ЕС.\r\nОмагьосвайте ни от ЕС с морков, но нежеланието да се хвърлят пръчки и камъни води до нереалистични очаквания. Ако Комисията продължи да прославя и обещава, ще има остра балканска реакция срещу блока, когато националните правителства на ЕС внезапно се въздържат от перспективата да се възползват от корупцията и организираната престъпност, обхванала балканските страни.\r\nЧерна гора, избрана за следващия член на ЕС, е чудесен пример за това как политиката на разширяване се проваля. В неделя Мило Джуканович спечели седмия си национален избор, за да стане президент на най-малката страна в Балканите.\r\nВ продължение на повече от 25 години управление на Джуканович политиката на Брюксел е една от безусловната подкрепа, поддържаща прозападното му правителство в опит да задържи Русия далеч от адриатическото крайбрежие. Насилието срещу журналисти,  корупцията и поредица от убийства на гангстери предизвикаха само слабо неодобрение.\r\nВ доклада на Комисията от вторник, например, организираната престъпност е разгледана по следния начин: \"има първоначален опит в преследването в борбата срещу контрабандата на мигранти и срещу трафика на наркотици. Необходими са обаче допълнителни резултати, за да се постигне убедителна успеваемост, по-специално в борбата срещу прането на пари и трафика на хора\".\r\nАвторите сигурно са пропуснали войната между гангстери, която се разгаря в цялата страна. Те не споменаха бандите, които се сблъскаха за контрола върху доходоносния трафик от контрабанда на кокаин и поредица от големи удари в мафиотски стил. Според Мрежата за докладване на престъпността и корупцията (КРИК) и Радио \"Свободна Европа\" 28 от 35-те убийства, свързани с организираната престъпност от 2012 г. насам, остават нерешени.\r\nОбщественото възприемане на специалната държавна прокуратура в тази област отразява отчайващите й резултати. В проучване, проведено през ноември, 56% от черногорците заявиха, че не вярват, че специалният държавен прокурор е допринесъл за борбата срещу корупцията и организираната престъпност.\r\nСъщото проучване откри дълбоко недоверие към правителствената агенция за борба с корупцията, като 44% от анкетираните смятат, че тя се отнася по различен начин към длъжностните лица в зависимост от политическата им принадлежност. Повече от половината заявиха, че смятат, че агенцията няма резултати върху борбата с корупцията.\r\nПодкрепата на ЕС за Джуканович помогна на техния човек в изключителния изборен успех в Черна гора. Неговото благосъстояние процъфтява, а това на неговата страна изостава. Въпреки че е заемал само публични функции през целия си живот, според изчисления на Международния консорциум на разследващите журналисти оценката му възлиза на 14,7 милиона долара. Обратно, средната месечна заплата на Черна гора е 511 евро.\r\nЧерна гора започна процеса на присъединяване преди шест години, като стартира с реформи на законите и разпоредбите в съответствие със стандартите на ЕС. Днес обаче те остават в голяма степен непроменени. Това е така, защото политическата власт на Джуканович и неговата Демократическа партия на социалистите разчита на контрола им върху държавните ресурси и парите, изтичащи от тях.\r\nВ изследване, проведено от Inform, финансиран от ЕС изследователски проект, почти една четвърт от анкетираните от Черна гора признаха, че приемат подкупи в замяна на своя вот.\r\nМоже би най-добрият пример за правителствен натиск е скандал от 2013 г. Ежедневният вестник \"Дан\" публикува преписи от изтекли записи, в които партийни представители обсъждат предоставянето на държавна работа в замяна на гласове. Никой от длъжностните лица не пострада. Напротив, през 2017 г. един от замесените беше назначен за старши служител в кабинета на държавния одитор.\r\nНа теория тези недостатъци трябва да бъдат разгледани по време на процеса на присъединяване към ЕС. Но твърде често Брюксел приема без съмнение балканските статистики и твърдения.\r\nТова е голяма грешка. По-рано тази година правителството на Черна гора изпрати доклад до Европейската комисия, в който изтъкна дисциплинарен случай, за който се твърди, че е бил открит срещу държавен прокурор. Но Върховният прокурорски съвет, който трябва да ръководи такава процедура, никога не е чувал за случая. През 2016 г. правителството съобщи, че от 2009 г. насам са изостанали 300 случая на борба с корупцията. До 2017 г. този брой мистериозно е спаднал до 80, без никакво обяснение.\r\nДокато Брюксел си затваря очите, балканските правителства нямат стимул да постигнат значителен напредък по критериите за членство. В Черна гора Джуканович процъфтява, като прави предимно козметични промени. Той няма достатъчно стимули да направи повече. Всъщност, приемането на страната му в блока би означавало да се сложи край на неговия монопол върху парите и властта.\r\nАко Черна гора трябва да изпълни амбициите си да се присъедини до 2025 г. и да създаде прецедент за останалите, балканската любов на ЕС трябва да стане много по-строга. Сега, когато страната се присъедини към НАТО, Брюксел може да си позволи да я върне в  реалността. Руските кораби никога не е било  по-малко вероятно да се появят пред плажовете на страната.\r\n***Президентът на Турция Реджеп Таийп Ердоган повдигна въпроса за евентуална размяна на двамата задържани в Турция гръцки войници, хвърлени в затвора със строг режим в Одрин за незаконно преминаване на турската граница по поречието на Марица за осемте турски, които получиха убежище в Гърция, след като избягаха от родината си в нощта на неуспешния опит за държавен преврат на 15 юни 2016 година, предава електронното издание на гръцкия вестник Protothema, цитирайки думите на турския държавен глава, изказани в интервю пред местния ТВ канал NTV.\r\nКоментирайки резултатите от тристранната среща на върха във Варна, турският президент заяви: „Те поискаха да им върнем двамата гръцки войници и ние им казахме, че има осем войници, които се опитаха да направят преврат. Преди всичко, вие трябва да ни предадете тях и ако ни ги дадете ние можем да извадим двамата на масата за преговори“, заяви той.\r\nПо отношение на скорошния инцидент с издигането на гръцкото знаме на скалист остров, Ердоган заяви, че специалните сили на Турция са свалили флага. „Тези тримата, които издигнаха знамето, незнаеха ли, че ще има реакция? Нашите специални сили отидоха на скалистото островче и го свалиха“, отбеляза той.\r\nЕрдоган призова за мир с Гърция, като подчерта, че не иска повече напрежение, на фона на провокациите в Егейско и Средиземно море.\r\nТурският президент подчерта, че страната му иска мир в региона. „Нуждаем се от мир. Между другото, нашият мир с вас е като никой друг“.\r\nТой коментира и скорошната си визита в Гърция: „Младият и динамичен (премиер на Гърция Алексис) Ципрас иска да направи нова стъпка, по време на последната  ми визита видях, че (гръцкият) президент (Павлос Павлопулос) споделя същия дух“, добави Ердоган.\r\nОсвен това турският държавен глава отбеляза, че „грешки“ са довели до изнасяне на гръцките жители от Истанбул. „В течение на много години броят на гръцките ни граждани беше голям. Имаше десетки хиляди, стотици хиляди. Но, за съжаление, заради грешки, които нашата страна направи, нашите римски (както турците определят населението на бившата Византийска (Римска) Империя – гърци и др.) граждани отидоха в Гърция. Ние също сме правили грешки и те трябва да бъдат посочени“, заяви той.Агенция „Фокус“ припомня:\r\n***Девет от страните, които са пред сериозен риск да загубят голяма част от населението си през следващите десетилетия са от Източна Европа, чиито млади поколения се преселват на Запад, за да си намерят работа, пише в доклад на \"Блумбърг\", съставен на базата на данни от ООН, предава турското електронно издание Daily Sabah.\r\nЦитирайки информация от Службата на ООН за икономически и социални проблеми, в доклада се отбелязва, че от страните от бившия Източен блок изтича младото работоспособно население, което бърза на запад по начин, който наподобява индустриалната революция.\r\nНапример, само Латвия е загубила 25% от населението си през последните 27 години и се очаквала през 2100 година то да е намаляло с 41% (спрямо 1989 година). Очаква се Естония да е загубила 32% от населението си за същия период, а за Литва процентите са 41.\r\nВ доклада се отбелязва, че ситуациите в Украйна и Молдова са дори по-лоши. ООН предвижда, че те ще загубят съответно 36 и 51 процента от своите населения до края на века.\r\nСред факторите, които допринасят за обезлюдяването на региона са силните анти-имигрантски настроения, според мнението на Bloomberg, ниските доходи и недостатъчния растеж. В доклада се посочва, че средният годишен доход в ЕС през 2015 година е бил 24 183 евро, докато в Латвия, през същата година, е бил 6 814 евро.\r\nМного млади хора от Изток се изселват, за да започнат неквалифицирана работа в Нидерландия, Франция, Обединеното кралство и Ирландия заради икономическото положение в страните си, се отбелязва в доклада, като се добавя, че оставащото население в тези страни застарява.\r\nОще един въпрос, който се засяга от Bloomberg е анти-имигрантският сантимент в Източноевропейските страни, където правителствата отказват да приемат бежанци, които са задължени да приютят.\r\nЗа спиране на процеса на обезлюдяване е нужен икономически растеж, а за да се постигне растеж, страните трябва да обяснят на чуждестранните инвеститори какво смятат да правят относно намаляващото население, заяви бившият министър на икономиката на Латвия Вячеславс Добровскис пред „Блумбърг“.\r\n***Президентът на Турция Реджеп Таийп Ердоган заяви, че САЩ и съюзниците им снабдяват терористите с безплатно оръжие, докато в същото време отказват да продават същите оръжия на Турция, пише електронното издание на турския ежедневник Yeni Safak.\r\nВ интервю пред турската телевизия NTV той заяви: “Откъде идва заплахата? Идва предимно от стратегическите ни партньори. Ние не можем да купим оръжия от САЩ с нашите пари, но, за съжаление, САЩ и коалиционните сили дават тези оръжия, заедно с амуниции, на терористичните организации безплатно“.\r\n„Йени Шафак“ обяснява, че подкрепата на САЩ за терористичната групировка отдавна дразни Анкара и по-конкретно това, че Вашингтон гледа на ПКК (Работническата партия на Кюрдистан) и издънката й в Сирия – „Демократически съюз“ (ДС) и военното й крило „Отряди за народна самоотбрана“ (ОНС), като на „надежден партньор“ в борбата срещу „Ислямска държава“ и продължава да я снабдява с оръжия и оборудване въпреки яростните протести на Турция.\r\nЩо се отнася до предстоящите предсрочни избори, Ердоган заяви, че управляващата „Партия на справедливостта и развитието“ ще продължи да управлява ако народът желае това и ще отстъпи ако той каже „достатъчно“.\r\nВ петък, припомня турското издание, турският парламент прие закон, с който назначи провеждането на предсрочни президентски избори на 24 юни т.г. Преди това тези избори бяха назначени за ноември 2019 година (С тях ще завърши прехода на властовата система в Турция от парламентарна към президентска – бел. ред.)Агенция „Фокус“ припомня:", "date": "2018.04.23", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/23/2513923/dobrich-otstranena-e-avariyata-ostavila-grada-tri-dni-bez-voda-obzor.html", "text": "Вече е отстранена аварията, която наруши изцяло водоподаването в Добрич за три денонощия. Причина за нея станаха множество повреди по водопровода, захранващ града с вода, към помпена станция „Приморци“. От Министерство на регионалното развитие и благоустройството информираха, че причина за аварията е недобре поддържаната, близо 20 години, ВиК инфраструктура.\r\nЗа отстраняването на авариите три дни денонощно работиха пет екипа, а от ВИК-Добрич увериха, че след отстраняването на възникналите проблеми ВиК мрежата на града ще бъде подготвена за летния сезон.\r\nКметът на общината Йордан Йорданов по-рано днес обяви, че ако до 20.00 часа водоподаването все още остане нарушено, ще бъде обявено частично бедствено положение. На заседание на Щаба за бедствия и аварии бе взето решение на четири точки на града да бъдат разположени водоноски, но водата от тях може да се използва само за битови нужди. Водоноски имаше в ж. к. „Христо Ботев“ в района на „Джеронимо“, в квартал „Балик“, над Спортното училище в квартал „Дружба“ и на паркинга на площад „Тракийски“.", "date": "2018.04.23", "title": "Добрич: Отстранена е аварията, оставила града три дни без вода (ОБЗОР)"}
{"url": "http://www.focus-news.net/news/2018/04/23/2513921/moskovskiy-komsomolets-anton-siluanov-moli-vashington-da-zamrazi-novite-sanktsii.html", "text": "Антон Силуанов моли Вашингтон да замрази новите санкции, пише “Московский комсомолец\r\nРазговорите  между руския финансов министър Антон Силуанов и американския му колега Стивън Мнучин и американски финансови инвеститори се провеждат по време на пролетната среща на Международния валутен фонд и Световната банка. На тях са засегнати много въпроси, включително Северна Корея, Сирия и Украйна. Основната тема на преговорите обаче са били новите санкции, които САЩ има намерение да наложи на Русия.\r\nВашингтон заплашва да забрани на американски инвеститори да закупуват Облигации по федералния заем на Русия. Подобна мярка би навредила сериозно на Русия, тъй като 35 процента от тези облигации се държат от чужди инвеститори, включително американски.\r\nСилуанов се е опитвал да убеди Стивън Мнучин да отложат въвеждането на подобна мярка до края на годината, като руското Министерство на финансите се готви да въведе механизъм за защита на тези книжа, ако срещу тях се въведат санкции. Юлиян Марков", "date": "2018.04.23", "title": "„Московский комсомолец“: Антон Силуанов моли Вашингтон да замрази новите санкции"}
{"url": "http://www.focus-news.net/news/2018/04/23/2514304/kommersant-stranite-ot-g-7-sazdavat-spetsialna-grupa-za-izuchavane-na-povedenieto-na-rusiya.html", "text": "Министърът на външните работи на Великобритания Борис Джонсън заяви, че страните от Г-7 ще създадат специална група, която ще се занимава с наблюдаване на поведението на Русия. Съответното изказване първият дипломат на Лондон направи в рамките на срещата на върха на „групата на седемте“, която се провежда в канадския град Торонто, отбелязва руският вестник „Коммерсант“.\r\n„Говорихме много за Русия и решихме да направим едно нещо. Каним се да създадем специална група Г-7, която ще следи за поведението на Русия“, разкри Джонсън. Съгласно думите му, в полезрението на групата ще влиза дейността на Русия в киберпространството, разпространяването на дезинформация, а също и „възможните опити за убийства“. Същевременно британският външен министър напомни, че 28-те страни от Европейския съюз подкрепиха Лондон след отравянето на бившия офицер на Главното разузнавателно управление (ГРУ)Сергей Скрипал и дъщеря му Юлия, което се случи в началото на март в Солзбъри. Тереза Герова", "date": "2018.04.23", "title": "„Коммерсант“: Страните от Г-7 създават специална група „за изучаване на поведението на Русия“"}
{"url": "http://www.focus-news.net/news/2018/04/23/2513926/sport-manchestar-siti-pobedi-s-50-otbora-na-suonzi-v-mach-ot-35-ya-krag-na-angliyskata-premiar-liga.html", "text": "Футбол: Манчестър Сити победи с 5:0 отбора на Суонзи в мач от 35-я кръг на английската Премиър лига. Головете отбелязаха Диего Силва, Рахим Стърлинг, Кевин  ДеБройне, Бернардо Силва и Габриел Жезус, който се реваншира за пропусната дузпа по-рано през второто полувреме. След мача шампионът Манчестър сити натрупа актив от 90 точки и му трябват още два гола, за да отбележи 100 гола в един сезон, а Суонзи остава с четири точки над зоната на изпадащите.", "date": "2018.04.23", "title": "Спорт: Манчестър Сити победи с 5:0 отбора на Суонзи в мач от 35-я кръг на английската Премиър лига"}
{"url": "http://www.focus-news.net/news/2018/04/23/2514302/afp-dzheyms-matis-vizhda-mnogo-prichini-za-optimizam-za-pregovorite-sas-severna-koreya.html", "text": "Министърът на отбраната на САЩ Джеймс Матис заяви, че вижда причини да бъде оптимист за преговорите със Северна Корея, след като Пхенян заяви, че спира ядрени опити и изстрелванията на междуконтинентални балистични ракети, предава AFP.\r\n„Точно сега мисля, че има много причини за оптимизъм, че преговорите ще бъдат плодотворни\", подчерта Матис пред репортери.Тереза Герова", "date": "2018.04.23", "title": "AFP: Джеймс Матис вижда „много причини за оптимизъм\" за преговорите със Северна Корея"}
{"url": "http://www.focus-news.net/news/2018/04/23/2513927/sport-napoli-specheli-kato-gost-na-yuventus-s-10-v-kasniya-mach-ot-34-ya-krag-na-italianskata-seriya-a.html", "text": "Футбол: Наполи спечели като гост на Ювентус с 1:0 в късния мач от 34-я кръг на италианската Серия А с гол в последната минута на Кулибали. С тази победа Наполи доближи лидера във временното класиране на една точка разлика, като има 84 точки, а Ювентус  - 85, трети и четвърти са римските отбори на Рома и Лацио с по 67 точки. Останалите мачове от кръга завършиха при следните резултати:\r\nКаляри – Болоня 0:0\r\nАталанта – Торино 2:1\r\nКиево – Интер 1:2\r\nЛацио – Сампдория 4:0\r\nУдинезе – Кротоне 1:2", "date": "2018.04.23", "title": "Спорт: Наполи спечели като гост на Ювентус с 1:0 в късния мач от 34-я кръг на италианската Серия А"}
{"url": "http://www.focus-news.net/news/2018/04/23/2513928/sport-atletiko-madrid-i-betis-zavarshiha-naravno-00-v-mach-ot-34-ya-krag-na-ispanskata-liga.html", "text": "Футбол: Атлетико Мадрид и Бетис завършиха наравно 0:0 в мач от 34-я кръг на испанската Лига и по този начин осуетиха предсрочните празненства в Барселона, която щеше да стане шампион ако Бетис беше победил Атлетико Мадрид, които заемат втората позиция с 72 точки, след Барселона, която води с 83 точки, на трето място е Реал Мадрид с 68 точки, следван от Валенсия с 66 точки.\r\nОстаналите мачове, които се играха вчера завършиха при следните резултати:\r\nЖирона – Еспаньол 0:2\r\nМалага – Реал Сосиедад 2:0\r\nЛас Палмас – Алавес 0:4", "date": "2018.04.23", "title": "Спорт: Атлетико Мадрид и Бетис завършиха наравно 0:0 в мач от 34-я кръг на испанската Лига"}
{"url": "http://www.focus-news.net/news/2018/04/23/2513930/huffington-post-kak-blogarka-sas-samnitelna-reputatsiya-stana-klyuchov-svidetel-na-rusiya-sreshtu-belite-kaski.html", "text": "Как блогърка със съмнителна репутация стана ключов свидетел на Русия срещу „Белите каски“, пише британското издание Huffington post.\r\nВанеса Бийли, която вярва, че атаката срещу френското списание „Шарли Ебдо“ е нагласена, „Ал Кайда“ не стои зад атентатите от 11 септември и че  „ционисти управляват Франция“ стана ключов свидетел на Русия на най-високо дипломатическо ниво.\r\nНейната истинска страст обаче е да убеди света, че Белите каски – група, която спасява хора под руините в Сирия е свързана с терористите организация, която имитира   дейност, само за да накара Запада да организира смяна на режима на Башар Асад.\r\nТя би останала в света на конспиративните теории, ако не беше станала част от руската дезинформационна кампания.\r\nПрез май 2017 руският шарже д‘афер към Съвета за сигурност на ООН Пьотр Илийчев, представя доклад, представящ „информация за работата на Белите каски в Сирия“, който съдържа презентацията на Бийли в Лондон по-рано същата година.\r\nСкот Лукас, журналист и професор по политически науки и международни отношения от Университета в Бирмингам, казва за вестника, че всичко е заради това, че Белите каски документират възможни военни престъпления.\r\n„Едно от нещата, които Русия прави е да удря по медицински обекти и след това да нанася втори удар за да се цели по спасителите“.\r\nЗатова делегитимирането на Белите каски върши няколко неща – прави ги легитимни цели, защото ако умрат, руснаците ще кажат,че те са свързани с терористите.\r\nСлед пътуване на Бийли до Москва Русия започва открити атаки срещу Белите каски, като ги обвиняват от това, че са фалшиви спасители до това, че са убили дете пред камерата.\r\nЦелта на дезинформационната кампания на Русия е да „създаде слухове, спекулации, полуистини и отявлени лъжи, за да прикрие истинските руски действия в Сирия или на друго място по света според Европейския съвет по външни отношения.\r\nТова се потвърждава от повече от 20-те  обяснения на руското правителство за случая в Солсбъри.  Юлиян Марков", "date": "2018.04.23", "title": "Huffington post: Как блогърка със съмнителна репутация стана ключов свидетел на Русия срещу „Белите каски“"}
{"url": "http://www.focus-news.net/news/2018/04/23/2513922/pravdaru-nekanen-gost-frantsiya-se-gotvi-da-stroi-nova-siriya.html", "text": "Френският президент Еманюел Макрон  заявява, че САЩ, Франция и техните съюзници са длъжни да останат в Сирия, за да „строят нова Сирия“ след разгрома на „Ислямска държава“, пише руският ежедневник „Правда.ru“. \r\n„Даже и след края на войната против „Ислямска държава“ САЩ, Франция и нашите съюзници, всички страни от региона, даже Русия и Турция ще играят важна роля в създаването на нова Сирия. Но естествено бъдещето ще го определя сирийския народ“, заявява Еманюел Макрон пред  Fox News\r\nАко Франция и нейните съмишленици решат да напуснат Сирия, Иран ще получи възможност да усили влиянието си, разсъждава той.\r\n„В деня ,когато приключим войната с „Ислямска държава“, ако еднозначно и напълно се оттеглим даже в политически смисъл, ние ще оставим всичко на иранския режим, на Башар Асад и те ще подготвят нова война, те ще подкрепят нови терористи“, казва Макрон.\r\nВестникът напомня, че френският президент излезе с изявление по-рано този месец, че той разполага с доказателства за използването на химическо оръжие в Сирия. Юлиян Марков", "date": "2018.04.23", "title": "„Правда.ru“: Неканен гост – Франция се готви да строи нова Сирия"}
{"url": "http://www.focus-news.net/news/2018/04/23/2513931/futbolniyat-fen-hvarlil-bombichka-na-macha-levski-tsska-sofiya-sam-se-predade-v-politsiyata-obzor.html", "text": "Вече има задържан за хвърлянето на бомбичката на мача Левски- ЦСКА на 18 април на Националния стадион „Васил Левски“. При инцидента пострада полицейската служителка Гергана Зашева, друг полицай беше леко ранен. Общо 1000 служители на МВР бяха ангажирани по време на мача на 18 април. Преди мача бяха задържани 9 лица – 4-ма с наркотици, а 3-ма – със забранени предмети (маски и пиротехнически средства) и двама, неизпълнили полицейско разпореждане. Още 10, във видимо нетрезво състояние, не бяха допуснати да влязат на стадиона. \r\nЗадържаният млад мъж не е познат на МВР и не е осъждан. Той е известен на МВР само като фен на Левски, често посещаващ футболни срещи, близък до ядрото на агитката на тима. По случая са разпитани 64 футболни запалянковци, след които не е задържаният. Той сам се е предал в полицията, като е отишъл с адвокат в СДВР. Полицията е разпитала и близките му, пред които е признал, че е хвърлил бомбичката. Градският прокурор Емилия Русинова заяви, че на мъжа е повдигнато обвинение за причиняване на тежка телесна повреда по хулигански подбуди. Наказанието за това престъпление е от 5 до 15 години. Очаква се в понеделник Прокуратурата да поиска постоянното му задържане. Според данните дрехите, бомбичката и маската са дадени на задържания от непознато за него лице, чиято самоличност все още не е изяснена. Директорът на СДВР ст. комисар Ивайло Иванов посочи, че мъжът първоначално се е опитал да се укрие. Задържаният е направил пълни самопризнания, а първите му думи в полицията са били, че съжалява за хвърлената бомбичка. Пострадалата при инцидента Гергана Зашева е настанена в УМБАЛ „Царица Йоанна - ИСУЛ“. Вътрешният министър Валентин Радев, главният секретар на МВР Младен Маринов, зам.-директорът на Дирекция „Жандармерия“ комисар Петър Антиев и здравният министър Кирил Ананиев лично я посетиха в болницата. Първата операция, при която е извадено стъкло от окото й, е минала успешно. Предстои й още една операция, поставена й е изкуствена леща. Ст. комисар Ивайло Иванов коментира, че лекарите не се наемат да кажат ще бъде ли възстановено напълно зрението й и кога. „Тя доказа, че е достоен служител на МВР. Да се надяваме, че ще я видим пак в редиците ни“, заяви Ивайло Иванов. \r\nОт МВР отново настояха за по-добро видеонаблюдение на стадионите. Да се знае кое е всяко лице, влязло на мача, както и отговорността за инцидент да се носи персонално. „Както е в цяла Европа, да стане и в България. Щом там може да се случи, може и тук - при добра воля“, коментира ст. комисар Иванов. Зам.-директорът на СДВР ст. комисар Антон Златанов изтъкна, че проверката на 4 хил. зрители след инцидента на 18 април е криела рискове от безредици. „Не срещнахме съпротива, деянието беше заклеймено и от публиката като недопустимо“, посочи той. Институциите вече предприеха мерки срещу футболното хулиганство. Часовете на мачовете между Левски и ЦСКА бяха променени, за да се играят в светлата част на деня. МВР пое ангажимент за повече камери на Националния стадион, както и за по-обстойно претърсване на феновете. Спортният министър Красен Кралев обяви, че се изготвя чисто нов Закон за футболното хулиганство. Мерките ще включват засилване на личната отговорност при инцидент, недопускане на лица с нарушения на стадиона, по предложение на МВР, БФС и клубовете. Предвижда се и нова Наредба за сигурността за спортните обекти и съоръжения. \r\nБиляна ИВАНОВА", "date": "2018.04.23", "title": "Футболният фен, хвърлил бомбичка на мача \"Левски\" - \"ЦСКА-София\", сам се предаде в полицията (ОБЗОР)"}
{"url": "http://www.focus-news.net/news/2018/04/23/2513933/pregled-na-osnovnite-temi-v-britanskiya-pechat-agentsiya-fokus.html", "text": "Как блогърка със съмнителна репутация стана ключов свидетел на Русия срещу „Белите каски“, пише британското издание Huffington post.\r\nВанеса Бийли, която вярва, че атаката срещу френското списание „Шарли Ебдо“ е нагласена, „Ал Кайда“ не стои зад атентатите от 11 септември и че  „ционисти управляват Франция“ стана ключов свидетел на Русия на най-високо дипломатическо ниво.\r\nНейната истинска страст обаче е да убеди света, че Белите каски – група, която спасява хора под руините в Сирия е свързана с терористите организация, която имитира   дейност, само за да накара Запада да организира смяна на режима на Башар Асад.\r\nТя би останала в света на конспиративните теории, ако не беше станала част от руската дезинформационна кампания.\r\nПрез май 2017 руският шарже д‘афер към Съвета за сигурност на ООН Пьотр Илийчев, представя доклад, представящ „информация за работата на Белите каски в Сирия“, който съдържа презентацията на Бийли в Лондон по-рано същата година.\r\nСкот Лукас, журналист и професор по политически науки и международни отношения от Университета в Бирмингам, казва за вестника, че всичко е заради това, че Белите каски документират възможни военни престъпления.\r\n„Едно от нещата, които Русия прави е да удря по медицински обекти и след това да нанася втори удар за да се цели по спасителите“.\r\nЗатова делегитимирането на Белите каски върши няколко неща – прави ги легитимни цели, защото ако умрат, руснаците ще кажат,че те са свързани с терористите.\r\nСлед пътуване на Бийли до Москва Русия започва открити атаки срещу Белите каски, като ги обвиняват от това, че са фалшиви спасители до това, че са убили дете пред камерата.\r\nЦелта на дезинформационната кампания на Русия е да „създаде слухове, спекулации, полуистини и отявлени лъжи, за да прикрие истинските руски действия в Сирия или на друго място по света според Европейския съвет по външни отношения.\r\nТова се потвърждава от повече от 20-те  обяснения на руското правителство за случая в Солсбъри.\r\n***Годеникът на Юлия Скрипал, която заедно с баща си беше отровена на  4 март в Солсбъри свързан с руските тайни служби, пише британският вестник The Times.\r\nСпоред изданието Степан Викеев, на 30 години, се укрива след нападението срещу семейство Скрипал. Той не отговаря на обажданията на Юлия Скрипал, която се опитва да се свърже с него след изписването й от болницата и е изтрил всички свои акаунти в социалните мрежи.\r\nЗа него се предполага, че работи в Института за съвременни проблеми в сигурността, базирана в Москва организация, за която се предполага, че е свързана с руските тайни служби. Института се оглавява от майка му, която през 2008 година е наградена за заслуги към руската държава. Според изданието тя не одобрявала връзката им, но често е гостувала в апартамента им в Москва.\r\nСъсед е казал за вестник „Московский комсомолец“, че те винаги старателно заключвали вратата на стълбището, като че ли се страхували  от нещо.\r\n***Южна Корея спира пропагандните предавания , насочени към Севера , за да намали напрежението между двете страни преди срещата межди Ким Чен-ун и южнокорейския президент Мун Дже-ин, пише британският Daily Express,\r\nГоворител на министерството на отбраната заявява, че тази стъпка „цели намаляване на военното напрежение между Северна и Южна Корея и създаване на подходяща атмосфера за мирните преговори“.\r\nЮжнокорейският президент е посветил цялата си седмица на  предстоящите разговори които ще се състоят в петък в граничното село Панминджон.", "date": "2018.04.23", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/23/2513929/the-times-godenikat-na-yuliya-skripal-svarzan-s-ruskite-tayni-sluzhbi.html", "text": "Годеникът на Юлия Скрипал, която заедно с баща си беше отровена на  4 март в Солсбъри свързан с руските тайни служби, пише британският вестник The Times.\r\nСпоред изданието Степан Викеев, на 30 години, се укрива след нападението срещу семейство Скрипал. Той не отговаря на обажданията на Юлия Скрипал, която се опитва да се свърже с него след изписването й от болницата и е изтрил всички свои акаунти в социалните мрежи.\r\nЗа него се предполага, че работи в Института за съвременни проблеми в сигурността, базирана в Москва организация, за която се предполага, че е свързана с руските тайни служби. Института се оглавява от майка му, която през 2008 година е наградена за заслуги към руската държава. Според изданието тя не одобрявала връзката им, но често е гостувала в апартамента им в Москва.\r\nСъсед е казал за вестник „Московский комсомолец“, че те винаги старателно заключвали вратата на стълбището, като че ли се страхували  от нещо. Юлиян Марков", "date": "2018.04.23", "title": "The Times: Годеникът на Юлия Скрипал свързан с руските тайни служби"}
{"url": "http://www.focus-news.net/news/2018/04/23/2513934/pregled-na-osnovnite-temi-v-ruskiya-pechat-agentsiya-fokus.html", "text": "Антон Силуанов моли Вашингтон да замрази новите санкции, пише “Московский комсомолец\r\nРазговорите  между руския финансов министър Антон Силуанов и американския му колега Стивън Мнучин и американски финансови инвеститори се провеждат по време на пролетната среща на Международния валутен фонд и Световната банка. На тях са засегнати много въпроси, включително Северна Корея, Сирия и Украйна. Основната тема на преговорите обаче са били новите санкции, които САЩ има намерение да наложи на Русия.\r\nВашингтон заплашва да забрани на американски инвеститори да закупуват Облигации по федералния заем на Русия. Подобна мярка би навредила сериозно на Русия, тъй като 35 процента от тези облигации се държат от чужди инвеститори, включително американски.\r\nСилуанов се е опитвал да убеди Стивън Мнучин да отложат въвеждането на подобна мярка до края на годината, като руското Министерство на финансите се готви да въведе механизъм за защита на тези книжа, ако срещу тях се въведат санкции.\r\n***Френският президент Еманюел Макрон  заявява, че САЩ, Франция и техните съюзници са длъжни да останат в Сирия, за да „строят нова Сирия“ след разгрома на „Ислямска държава“, пише руският ежедневник „Правда.ru“. \r\n„Даже и след края на войната против „Ислямска държава“ САЩ, Франция и нашите съюзници, всички страни от региона, даже Русия и Турция ще играят важна роля в създаването на нова Сирия. Но естествено бъдещето ще го определя сирийския народ“, заявява Еманюел Макрон пред  Fox News\r\nАко Франция и нейните съмишленици решат да напуснат Сирия, Иран ще получи възможност да усили влиянието си, разсъждава той.\r\n„В деня ,когато приключим войната с „Ислямска държава“, ако еднозначно и напълно се оттеглим даже в политически смисъл, ние ще оставим всичко на иранския режим, на Башар Асад и те ще подготвят нова война, те ще подкрепят нови терористи“, казва Макрон.\r\nВестникът напомня, че френският президент излезе с изявление по-рано този месец, че той разполага с доказателства за използването на химическо оръжие в Сирия.\r\n***Доналд Тръмп решава да постави Русия и Китай на мястото им, пише “Незавсимая газета“.\r\nТърговията с оръжия отдавна е престанала да работи на принципа „нищо лично, това е просто бизнес“ и се е превърнала във важен инструмент на политическо влияние, пише руското издание. Несменяем световен лидер в сферата на оръжейния експорт се явяват САЩ, които продават своите кораби, самолети, танкове и ракети не на когото и да е, а само на проверени съюзници., като в това влагат политика и идеология.\r\nПрез последните години САЩ търсят активно начин да стеснят пазара на руските и китайските оръжейни търговци, които от своя страна продават всичко на когото могат.\r\nТова омръзва на Доналд Тръмп и той на 19 април приема два документа: Политика в областта на износ на обикновени оръжия и Политика в сферата на експорт на безпилотни авиационни системи. Тяхната цел е максимално да опростят експорта, на американско оръжие. По този начин безпилотни авиационни системи могат да се продават на страни като Украйна, Грузия и Молдова.\r\n„Обновяването на политиките отразява привързаността на президента към принципа“мир чрез сила“, се казва в изявление на Белия дом .\r\nДве седмици преди утвърждаването на новите политики „Рособороекспорт“ попада под удара на санкции „в отговор на съвкупността от злонамерени дейности на руското правителство по света. \r\nДали това не е предлог да бъде стеснена  силно конкуренцията на пазара, се пита изданието.\r\n***Протестите в Армения стигат до опасна граница, пише руският ежедневник “Взгляд“.\r\nСитуацията в Ереван излиза извън контрола на властта. Премиерът Саркисян постъпва с лидера на опозицията Никол Пашинян много по-твърдо, отколкото Виктор Янукович с организаторите на „Майдана“.  Според експерти дори Пашинян да  излезе на свобода, това няма да овладее стихията на митинга.\r\nЕвросъюзът настоява опозиционните лидери да бъдат освободени незабавно. Полицията междувременно е задържала над 300 протестиращи , а седем души са ранени.\r\nСъбитията в Ереван, където опозицията протестира вече седмица, бързо добиват масов и насилствен характер според изданието. \r\nАрмения от президентска се превръща в парламентарна република, а всички лостове на управлението са у премиера Серж Саркисян, включително и отношенията с Русия.\r\nВестникът прави паралел с Киевския Майдан, но в Ереван лидерът на опозицията поставя въпросът с оставката безалтернативно и преговорите приключват за три минути с ареста на Пашинян. Саркисян заявява на опозиционния лидер, че политическа сила, която е спечелила седем-осем процента, няма право да говори от името на народа.\r\nСпоред арменския политолог Грант Микаелян „ситуацията е излязла извън контрола на властите. В града демонстрантите блокират различни улици и се събират на големи групи. Полицията регулярно предупреждава, че ще предприеме сила,  за да освободи уличното движение, но не е в състояние да го направи, а стихийните събирания продължават“.\r\nПо оценка на експерта лидерът на опозицията вече не контролира протеста и би могъл да го направлява само ако е на свобода. Според Микаелян акцията е добила вид на някакъв анархистичен протест, а числото на участниците расте.\r\nИзданието отбелязва ролята на Църквата, която заема традиционно важно място в арменското общество. От нея се очаква да бъде посредник в опитите за помирение.", "date": "2018.04.23", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/04/23/2513924/nezavisimaya-gazeta-donald-tramp-reshava-da-postavi-rusiya-i-kitay-na-myastoto-im.html", "text": "Доналд Тръмп решава да постави Русия и Китай на мястото им, пише “Незавсимая газета“.\r\nТърговията с оръжия отдавна е престанала да работи на принципа „нищо лично, това е просто бизнес“ и се е превърнала във важен инструмент на политическо влияние, пише руското издание. Несменяем световен лидер в сферата на оръжейния експорт се явяват САЩ, които продават своите кораби, самолети, танкове и ракети не на когото и да е, а само на проверени съюзници., като в това влагат политика и идеология.\r\nПрез последните години САЩ търсят активно начин да стеснят пазара на руските и китайските оръжейни търговци, които от своя страна продават всичко на когото могат.\r\nТова омръзва на Доналд Тръмп и той на 19 април приема два документа: Политика в областта на износ на обикновени оръжия и Политика в сферата на експорт на безпилотни авиационни системи. Тяхната цел е максимално да опростят експорта, на американско оръжие. По този начин безпилотни авиационни системи могат да се продават на страни като Украйна, Грузия и Молдова.\r\n„Обновяването на политиките отразява привързаността на президента към принципа“мир чрез сила“, се казва в изявление на Белия дом .\r\nДве седмици преди утвърждаването на новите политики „Рособороекспорт“ попада под удара на санкции „в отговор на съвкупността от злонамерени дейности на руското правителство по света. \r\nДали това не е предлог да бъде стеснена  силно конкуренцията на пазара, се пита изданието. Юлиян Марков", "date": "2018.04.23", "title": "„Независимая газета“: Доналд Тръмп решава да постави Русия и Китай на мястото им"}
{"url": "http://www.focus-news.net/news/2018/04/23/2513925/vzglyad-protestite-v-armeniya-stigat-do-opasna-granitsa.html", "text": "Протестите в Армения стигат до опасна граница, пише руският ежедневник “Взгляд“.\r\nСитуацията в Ереван излиза извън контрола на властта. Премиерът Саркисян постъпва с лидера на опозицията Никол Пашинян много по-твърдо, отколкото Виктор Янукович с организаторите на „Майдана“.  Според експерти дори Пашинян да  излезе на свобода, това няма да овладее стихията на митинга.\r\nЕвросъюзът настоява опозиционните лидери да бъдат освободени незабавно. Полицията междувременно е задържала над 300 протестиращи , а седем души са ранени.\r\nСъбитията в Ереван, където опозицията протестира вече седмица, бързо добиват масов и насилствен характер според изданието. \r\nАрмения от президентска се превръща в парламентарна република, а всички лостове на управлението са у премиера Серж Саркисян, включително и отношенията с Русия.\r\nВестникът прави паралел с Киевския Майдан, но в Ереван лидерът на опозицията поставя въпросът с оставката безалтернативно и преговорите приключват за три минути с ареста на Пашинян. Саркисян заявява на опозиционния лидер, че политическа сила, която е спечелила седем-осем процента, няма право да говори от името на народа.\r\nСпоред арменския политолог Грант Микаелян „ситуацията е излязла извън контрола на властите. В града демонстрантите блокират различни улици и се събират на големи групи. Полицията регулярно предупреждава, че ще предприеме сила,  за да освободи уличното движение, но не е в състояние да го направи, а стихийните събирания продължават“.\r\nПо оценка на експерта лидерът на опозицията вече не контролира протеста и би могъл да го направлява само ако е на свобода. Според Микаелян акцията е добила вид на някакъв анархистичен протест, а числото на участниците расте.\r\nИзданието отбелязва ролята на Църквата, която заема традиционно важно място в арменското общество. От нея се очаква да бъде посредник в опитите за помирение. Юлиян Марков", "date": "2018.04.23", "title": "„Взгляд“: Протестите в Армения стигат до опасна граница"}
{"url": "http://www.focus-news.net/news/2018/04/23/2513936/pazardzhik-82-godishna-zhena-beshe-blasnata-ot-avtobus-na-peshehodna-pateka-v-grada-obzor.html", "text": "82-годишна жена беше блъсната от автобус на пешеходна пътека на ул. „Любен Боянов“  в Пазарджик. Сигналът за инцидента е получен на тел. 112 малко след 12.00 часа. По данни на ОДМВР – Пазарджик жената е пресичала регламентирано пешеходната пътека. Пострадалата е била откарана от екип на Спешна помощ в Областната болница в тежко състояние. Екипи на Районното управление на МВР-Пазарджик извършиха оглед на мястото. По първоначални данни водачът на междуселищния автобус не е употребил алкохол. До приключване на следствените действия движението в участъка се регулираше от екип на „Пътна полиция“.\r\nАлбена ЖИЛЕКОВА", "date": "2018.04.23", "title": "Пазарджик: 82-годишна жена беше блъсната от автобус на пешеходна пътека в града (ОБЗОР)"}
{"url": "http://www.focus-news.net/news/2018/04/23/2513938/pregled-na-mezhdunarodnite-novini-do-6-chasa-agentsiya-fokus.html", "text": "Киев заплашва Будапеща да вземе украинските унгарци като заложници.\r\nРешението на президента на Украйна Петро Порошенко да внесе във Върховната рада законопроект, утежняващ правилата за получаване на украинско гражданство и въвеждащи нови основания за лишаване от него, създавайки нов сериозен конфликт по линията Киев – Будапеща. Много издания акцентират на това, че инициативата на президента удря по жителите на Крим . Както се казва в текста на законопроекта „основание за загубване на украинско гражданство се явява придобиване на гражданство на Руската федерация в резултат на извършени противоправни и недобросъвестни действия на временно окупираната територия на автономна република Крим и град Севастопол , ако тези граждани са гласували на изборите, организирани от руските власти. Също така обаче поправките не се отнасят само за Крим, става дума за „чужди държави“ по принцип.\r\nМежду  другото лишаване от гражданство се допуска в случай на „използване от пълнолетно лице, което притежава украинско гражданство“, паспорт на чужда държава на територията на Украйна, или при влизане или излизане от Украйна. Както се казва в пояснителна записка до ръководителя на администрацията на президента на Украйна Алексей Днепров „днес се явява извънредно актуален проблема относно двойното гражданство в Украйна…действителен механизъм, предотвратяващ възникването на случаи на двойно гражданство на законодателно ниво отсъства“. Това засяга не само жителите на Крим. Също така граничарите в Буковина съобщават за съществен ръст на опити за преминаването на границата на Украйна с паспорти от Румъния и Молдова. Граничарите привличат такива хора към административна отговорност. След одобрението на поправките в закона за украинското гражданство последствията могат да бъдат доста по-сурови. \r\nДруг въпрос е, че Киев може да нареди на силовите ведомства да подхождат към  притежателите на румънски и молдовски паспорти със снизхождение, защото  с Букурещ и Кишинеу особени проблеми няма . Не така стои въпросът с Унгария, която системно атакува украинските власти, обвинявайки в притеснения за унгарското малцинство в Закарпатието украинските власти и препятства евроинтеграцията на Украйна.\r\nЗаместник външният  министър на Украйна Василий Боднар предупреждава, че за Унгария безопасността на украинските унгарци трябва да е от ключов интерес  и добавя „аз не мисля, че Будапеща е заитересована от влошаване на отношенията с Украйна, имайки такова голямо малцинство тук“.\r\nТова е директен намек, че Украйна разглежда украинските унгарци в Закарпатието като заложници, към които може да се отнасят лошо, ако унгарските власти продължават да „слагат прът в колелото“ на Украйна по пътя им към Европейския съюз и НАТО.\r\nАко Киев започне да предприема действия против унгарците в Закарпатието, Будапеща не може да предприеме нищо. Макар, че Унгария е искала наблюдателна мисия на Организацията за сигурност и сътрудничество в Европа (ОССЕ), за да предотврати потенциален конфликт. Киев е против подобно решение , като категорично отказва да обсъжда унгарска автономия. В този случай на Унгария ще се наложи да създаде международна коалиция, която да окаже натиск на украинските власти, привличайки всички възможни съюзници.\r\n***Най-малко 11 мигранти загиват, а 263 са спасени в близост до либийския бряг в две отделни операции, заявяват от Либийската брегова охрана.\r\nПо време на първата операция „бреговата охрана е успяла да спаси 83-ма мигранти и да открие 11 тела в гумена лодка на 5 морски мили от град Сабрата‘, заявява началникът на бреговата охрана  генерал Аюб Касем.\r\n„Единайсетте мъртви мигранти са се удавили, когато лодката се е обърнала, но бяха спасени от оцелели и върнати обратно в лодката“, казва Мохамед Ерхума от бреговата охрана.\r\nПо време на другата операция са спасени общо 180 мигранти от две надуваеми лодки.\r\n***Обстрелват с ръчно изработени ракети база на френската армия в град Тимбукту, като никой не е пострадал.\r\nРакетите са паднали в близост до бази, както на ООН, така и на Френската армия. Били са изстреляни три ракети. \r\nАгенцията припомня, че на 14 април при атентат с кола-бомба и ракетно нападение в същите бази загива войник на ООН от Буркина Фасо и са ранени седем френски войници.\r\n***Протестиращите продължават да изпълват „Площада на Републиката“ след ареста на Никол Пашинян.\r\nАреста на Пашинян и други лидери на протеста не отказва протестиращите и те държат плакати, на които пише „Аз съм Никол“ и скандират неговото име, както и „Серж иди си!“.\r\nАвтобуси с полицаи, облечени с бронежилетки могат да бъдат видяни, по улиците, водещи към площада. Министерство на правосъдието напомни на гражданите, че полицията има право да разпръсне протестиращите независимо от естеството на протеста.\r\nПротести срещу Серж Саркисян има и във втория по големина град Гюмри, както и в град Ванадзор.\r\n***САЩ, Франция, Германия и Великобритания имат прогрес в преговорите за промяна на Иранското ядрено споразумение, но окончателна договореност не е постигната.\r\nНа брифинг на изпълняващия длъжността държавен секретар на САЩ Джон Съливан в Торонто преди срещата на външните министри на страните от Г-7 той заявява: „Ние водим преговори с европейците от януари  и имаме голям напредък, но все още не сме достигнали (до решение)“, като добавя,че става дума за допълнително споразумение.\r\nГотвените промени се изразяват в четири проектодокумента – една декларация и  три допълнителни текста, в които се казва, че в други международни конвенции ще бъде записана безсрочна забрана на Иран за създаване на ядрено оръжие (сегашното споразумение е за срок от десет години), разширява се мониторинговата мисия на Международната агенция по атомна енергетика, а за разработването от Техеран на междуконтинентални балистични ракети ще бъдат въведени тежки санкции.\r\nПредвидени са мерки за противодействие на влиянието на Иран в Близкия Изток. Също така предвидените инициативи не трябва кардинално да променят ядрената сделка с Иран и да предизвикат възмущение в другите участници – Русия, Китай и самия Иран.\r\n***Най-малко 24 души са загинали при неколкодневните протести в Никарагуа.\r\nНедоволството започна в сряда заради пенсионните реформи, като начело са студентите. \r\nЛевият президент на страната Даниел Ортега е изпратил армията по улиците, независимите медии са притиснати, а проправителствени демонстранти се изпращат срещу протестиращите.\r\nЕвропейският съюз, САЩ и Ватиканът са изразили загриженост за ситуацията и са призовали за спокойствие.\r\nНикарагуанският Център за човешки права заявява за агенцията, че поне 24 човека са убити от сряда насам. Според лекари, лекуващи раните на протестиращите, полицията използва огнестрелни оръжия срещу невъоръжени лица.\r\n***Антон Силуанов моли Вашингтон да замрази новите санкции.\r\nРазговорите  между руския финансов министър Антон Силуанов и американския му колега Стивън Мнучин и американски финансови инвеститори се провеждат по време на пролетната среща на Международния валутен фонд и Световната банка. На тях са засегнати много въпроси, включително Северна Корея, Сирия и Украйна. Основната тема на преговорите обаче са били новите санкции, които САЩ има намерение да наложи на Русия.\r\nВашингтон заплашва да забрани на американски инвеститори да закупуват Облигации по федералния заем на Русия. Подобна мярка би навредила сериозно на Русия, тъй като 35 процента от тези облигации се държат от чужди инвеститори, включително американски.\r\nСилуанов се е опитвал да убеди Стивън Мнучин да отложат въвеждането на подобна мярка до края на годината, като руското Министерство на финансите се готви да въведе механизъм за защита на тези книжа, ако срещу тях се въведат санкции.\r\n***Годеникът на Юлия Скрипал, която заедно с баща си беше отровена на  4 март в Солсбъри свързан с руските тайни служби.\r\nСпоред изданието Степан Викеев, на 30 години, се укрива след нападението срещу семейство Скрипал. Той не отговаря на обажданията на Юлия Скрипал, която се опитва да се свърже с него след изписването й от болницата и е изтрил всички свои акаунти в социалните мрежи.\r\nЗа него се предполага, че работи в Института за съвременни проблеми в сигурността, базирана в Москва организация, за която се предполага, че е свързана с руските тайни служби. Института се оглавява от майка му, която през 2008 година е наградена за заслуги към руската държава. Според изданието тя не одобрявала връзката им, но често е гостувала в апартамента им в Москва.\r\nСъсед е казал за вестник „Московский комсомолец“, че те винаги старателно заключвали вратата на стълбището, като че ли се страхували  от нещо.\r\n***Генералният секрета на ООН Антониу Гутериш смята, че в съществуващия вид Съвета за сигурност на ООН не може да реши международните проблеми в интервю пред шведския телевизионен канал SVT.\r\nСпоред него в настоящото време светът се намира отново в състояние на студена война.\r\n„Ясно е едно, че студената война се върна, но има разлика между това, което беше преди и ситуацията сега. Сега САЩ и Русия не контролират всички. Много страни проявяват голяма активност – в близкоизточния регион: Турция, Иран, Саудитска Арабия и други. Не съществуват два еднородни контролируеми блока“, казва Гутериш,\r\n„По време на предишната студена война съществуваха функции за диалог, контрол и комуникации, за да гарантират, че когато възникне риск от конфронтация, събитията няма да излязат извън контрол“, продължава той.\r\n„Ние имаме структурен проблем в Съвета за сигурност, той представлява светът, какъвто е бил след Втората световна война. Той не представлява сегашния свят. Ветото стана инструмент, който се използва доста често. Съществуват дискусии за реформи, така , че Съветът за сигурност повече да съответства на сегашния свят. Както нееднократно съм казвал без реформа на Съвета за сигурност, няма да има пълна реформа на ООН“, завършва той.", "date": "2018.04.23", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/23/2513940/tass-kandidatat-na-upravlyavashtata-partiya-pecheli-prezidentskite-izbori-v-paragvay.html", "text": "Кандидатът на управляващата консервативна партия Марио Абдо Бенитес  печели президентските избори в Парагвай, предава TACC.\r\nПо данни на избирателната палата обнародвани след обработка на 99.48 процента от протоколите за правителствения кандидат са гласували 46.44 процента, а за неговият основен конкурент Ефраин Алегре, кандидат на опозицията са гласували 42.74 процента от избирателите. Президентските избори в Парагвай се провеждат само в един тур и печели кандидатът, събрал най-много гласове. Юлиян Марков", "date": "2018.04.23", "title": "ТАСС: Кандидатът на управляващата партия печели президентските избори в Парагвай"}
{"url": "http://www.focus-news.net/news/2018/04/23/2513942/niggg-slab-trus-e-registriran-na-granitsata-mezhdu-sarbiya-i-makedoniya-tazi-sutrin.html", "text": "Слаб трус е регистриран на границата между Сърбия и Македония тази сутрин. Това сочи справка на сайта на Националния институт по геология, геодезия и география (НИГГГ) при Българската академия на науките (БАН). Земетресението е с магнитуд 2.3 по Рихтер и е отчетено малко след 6.00 ч. Епицентърът му е сръбското село Ляник, Пчински окръг, община Прешево. Дълбочината на труса е 10 км.", "date": "2018.04.23", "title": "НИГГГ: Слаб трус е регистриран на границата между Сърбия и Македония тази сутрин"}
{"url": "http://www.focus-news.net/news/2018/04/23/2513944/predstoyashti-sabitiya-v-stranata-za-23-april-agentsiya-fokus.html", "text": "*** \r\nВ 10.00 часа в информационния център на Министерство на отбраната вицепрезидентът Илияна Йотова ще открие Международен младежки семинар „Европа: Презареждане“.\r\n*** \r\nВ НДК ще се състои Неформална среща на министрите на здравеопазването. От 09.30 часа ще се състои Първа сесия: Здравословното хранене при децата – Здравословното бъдеще на Европа. От 14.00 часа ще започне Втора сесия: Здравето като истински победител: ефективност, наличности и достъпност до лекарства. От 16.30 часа ще се състои пресконференция на здравният министър Кирил Ананиев и комисарят по здравеопазване и безопасност на храните Витянис Андрюкайтис.\r\n*** \r\nОт 11.00 часа в зала „Изток“ на Народното събрание, омбудсманът Мая Манолова и Националното сдружение на местните обществени посредници в Република България организират обществена дискусия за промени в Закона за местното самоуправление и местната администрация (ЗМСМА), регламентиращи избора и правомощията на обществените посредници в българските общини. \r\n*** \r\nОт 09.00 часа в зала „Рубин“, хотел „Рамада“, ще се проведе конференция на тема: „Рак на белия дроб – ранна диагноза и доказателства за скрининг“.\r\n*** \r\nОт 10.00 часа в Национален пресклуб на БТА Живот без тютюнев дим за европейските граждани ще представи резултатите от международна кръгла маса в навечерието на съвета на министрите на здравеопазването на ЕС в София.\r\n*** \r\nОт 10.30 часа в зала „Триадица 2“ в  „Гранд Хотел София“  ще се състои пресконференция на тема „Тенденции при потребителското поведение на онлайн пазара в България“. \r\n*** \r\nОт 11.00 часа 19 състав на СГС ще гледа делото срещу Веселин П. и Юлия Д. (делото за царските конюшни по обвинение за представяне на невярно заключение от лицензиран оценител или одитор).\r\n*** \r\nОт 11.00 часа в Гранд хотел София ще бъдат представени резултатите 4-то тримесечие на 2017 г. на тенденциите и нивата на незаконна търговия с цигари от проучването на празните опаковки. \r\n*** \r\nОт 12.30 до 13.00 часа ще се проведе национален протест на служителите в РЗИ пред МЗ - София, пл. \"Св. Неделя\" № 5, които ще настояват за справедливо и достойно заплащане на труда и за провеждане на структурни реформи. \r\n*** \r\nОт 13.00 часа в Конферентната зала в Ректората на Софийския университет ще се състои кръгла маса на тема „Библиотечно-информационното образование – между консерватизма и отвореността“.  От 17 .00 часа отново в Конферентната зала ще бъде представен най-новият труд на проф. дфн Ани Гергова „Книжовността на Българското възраждане“. \r\n*** \r\nОт 13.30 часа в „Гранд Хотел София“ ще се проведе обществено обсъждане на проект на Закон за движението по пътищата, проект на Закон за водачите на моторни превозни средства и проект на Закон за пътните превозни средства. В обсъждането ще вземат участие заместник-министърът на транспорта, информационните технологии и съобщенията Ангел Попов и представители от ИА „Автомобилна администрация“.\r\n*** \r\nОт 16.00 до 18.00 часа общинският съветник от БСП в Столичния общински съвет (СОС) Альоша Даков ще бъде на разположение на жителите на София в клуба на БСП в ж. к. “Дианабад”, бл. 17 (срещу магазин „BMB“). Това съобщиха от пресцентъра на ГС на БСП-София.\r\n***\r\nОт 18.00 часа във фоайето на Театър Азарян ще се състои официално откриване на изложбата „Силата на социалния плакат“. \r\n*** \r\nОт 18:00 в „Червената къща” ще се проведе дебата „Жените и радикализацията”. \r\n*** \r\nОт 10.00 часа в офиса на ПП ГЕРБ на ул. „Конт Андрованти\" 5, народният представител Ивелина Василева ще има приемен ден. \r\n*** \r\nОт 11.00 часа в Културен дом на нефтохимика в зала №59 ще се проведе пресконференция във връзка с предстоящия Фолклорен концерт на странджанската народна певица Ани Стоянова - представяне на първи самостоятелен албум \"Росенска китка\" (26 април 2018 г. от 18.00 часа, НХК - Бургас).\r\n*** \r\nОт 10.00 до 12.00 часа в офиса на ПП ГЕРБ на ул. „Г. Бенковски“ №1, народният представител Владимир Вълев ще има приемен ден. \r\n*** \r\nОт 12.00 до 12.30 часа пред сградата на РЗИ ще се проведе протест на служители на инспекцията, поради несправедливо заплащане. \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Владимир Вълев ще има приемен ден за граждани. \r\n*** \r\nОт 10.00 часа в Swiss-BelHotel Dimyat на бул. Княз Борис 1-ви 111 във Варна ще се проведе първа среща на Експертна група “Почтеност“ към Европейската комисия. На събитието ще присъства министърът на младежта и спорта Красен Кралев. \r\n*** \r\nОт 10.30 часа в пресклуба на БТА ще се състои пресконференция на членовете на УС на Инициативния обществен комитет \"Асеневци\". Ще бъде отчетена степента на реализация на идеите за позлатяване на куполите на Царевец, за издигане на паметник на цар Ивайло и за изграждане на мост над река Янтра.\r\n*** \r\nОт 13.30 часа в информационния център на РИОСВ – Велико Търново ще се състои награждаване на отличените творби от конкурса за изработване на фигури и инсталации от пластмасови отпадъци.\r\n*** \r\nОт 11.00 часа в Общинска библиотека ще бъде представена лекция на Атанас Коев „Звезделин Цонев - писател, историк и краевед\" по повод 115 години от рождението му. \r\n*** \r\nОт 9.00 часа в Спортна зала „Никола Петров“ ще се проведе Зонално първенство по волейбол за  юноши и девойки 8-10 клас от Ученически игри - 2018 година. \r\n*** \r\nОт 10.00 часа в Регионална библиотека „Дора Габе“ ще бъде отбелязан Световния ден на книгата и авторското право и 130 години от рождението на Дора Габе.  \r\n*** \r\nОт 11.00 часа в Дом-паметник „Йордан Йовков“ ще бъде отбелязан Световния ден на книгата и авторското право.  \r\n*** \r\nОт 12.00 до 12.30 часа пред сградата на РЗИ ще се проведе протест на служители на инспекцията, поради несправедливо заплащане. \r\n*** \r\nОт 18.30 часа в Концертна зала „Добрич“ ще се състои музикално-поетичен рецитал „Младостта се завръща“ на Недялко Йорданов  и Хайгашод Агасян. \r\n***\r\nОт 09.00 часа в зала 1 на Пловдивския Апелативен съд ще се гледа делото, образувано по жалба на подсъдимия срещу присъда на Окръжен съд – Пловдив, с която подсъдимият Емил Д. е признат за виновен в това, че на 21.08.2016 г. е направил опит умишлено да умъртви М.И. , като деянието е останало недовършено по независещи от дееца причини.\r\n***\r\nОт  9.30 часа в  зала 5 на Пловдивския Окръжен съд ще се гледа делото срещу Валентин Д., на когото е повдигнато обвинение в това, че на 22.04.2017 г. на път II-86, 3+401 км, в област Пловдив, при управляване на моторно превозно средство е нарушил правилата за движение.\r\n***\r\nОт 13.30 часа в зала 10 на Пловдивския Окръжен съд ще се гледа делото срещу подсъдимия Атанас М., на когото е повдигнато обвинение в това, че на 29.05.2014 г. в гр. Стамболийски е  представил пред Общинска служба „Земеделие“ гр. Стамболийски неверни сведения в заявление за подпомагане в нарушение на задължение да предостави такива.\r\n*** \r\nОт 12.00 часа в Община Свищов министърът на туризма Николина Ангелкова ще се срещне с кмета Генчо Генчев, след което тя ще изнесе лекция пред ученици от ПДТГ “Димитър Хадживасилев“.\r\n*** \r\nОт 13.30 часа министърът на туризма Николина Ангелкова ще изнесе лекция през студенти от СА “Димитър А. Ценов“.\r\n*** \r\nОт 14.15 часа министърът на туризма Николина Ангелкова ще посети СПГ “Алеко Константинов“.\r\n*** \r\nОт 10.30 до 11.30 часа в офиса на ГЕРБ Сливен (ул. „Цар Освободител 17) народният представител от ГЕРБ Галя Захариева организира приемен ден. \r\n***\r\nВ 12.30 часа пред сградата на РЗИ – Смолян, служителите на инспекцията излизат на протест, с искане за по-високи заплати.\r\n*** \r\nОт 11.00 часа в парк „Пети октомври“  ще се състои маратон на четенето. \r\n*** \r\nОт 15.00 часа в зала 203 на общината ще се състои заседание на Постоянната комисия „Бюджет и финанси“.\r\n*** \r\nОт 16.30 часа в зала 203 на общината ще се състои заседание на Постоянната комисия Териториално развитие и селищно устройство“.\r\n*** \r\nЕкоексперти от РИОСВ – Шумен ще изнесат открити уроци пред децата от ДГ „Братя Грим“ и ОУ „Княз Борис I“ в Шумен и ще ги запознаят с възможностите за намаляване на замърсяването с пластмаси.\r\n*** \r\nОт 16.00 часа в Културно-информационен център „Безистен“ ще се състои дискусионна среща за книгите, четенето и съвременните форми на визуално представяне на съдържанието.", "date": "2018.04.23", "title": "Предстоящи събития в страната за 23 април (Агенция „Фокус“)"}
{"url": "http://www.focus-news.net/news/2018/04/23/2513932/daily-express-yuzhna-koreya-spira-propagandnite-predavaniya-nasocheni-kam-severa.html", "text": "Южна Корея спира пропагандните предавания , насочени към Севера , за да намали напрежението между двете страни преди срещата межди Ким Чен-ун и южнокорейския президент Мун Дже-ин, пише британският Daily Express,\r\nГоворител на министерството на отбраната заявява, че тази стъпка „цели намаляване на военното напрежение между Северна и Южна Корея и създаване на подходяща атмосфера за мирните преговори“.\r\nЮжнокорейският президент е посветил цялата си седмица на  предстоящите разговори които ще се състоят в петък в граничното село Панминджон. Юлиян Марков", "date": "2018.04.23", "title": "Daily Express: Южна Корея спира пропагандните предавания , насочени към Севера"}
{"url": "http://www.focus-news.net/news/2018/04/23/2513937/afp-ochakva-se-prisadata-sreshtu-parizhkiya-atentator-salah-abdeslam.html", "text": "Очаква се присъдата срещу парижкия атентатор Салах Абдеслам, предава AFP.\r\nБелгийски съд ще произнесе присъдата срещу Салах Абдеслам, последният оцелял от парижките атентатори, заради престрелката с белгийската полиция довела до неговото залавяне.\r\nПрокуратурата иска присъда от 20 години затвор срещу него и съучастника му Софиен Аяри за опит за убийство, свързано с тероризъм и притежаване на забранени оръжия. Юлиян Марков", "date": "2018.04.23", "title": "AFP:  Очаква се присъдата срещу парижкия атентатор Салах Абдеслам"}
{"url": "http://www.focus-news.net/news/2018/04/23/2513945/nimh-vremeto-shte-e-toplo-i-slanchevo-maksimalnite-temperaturi-shte-sa-mezhdu-25-i-30.html", "text": "Днес ще остане топло и предимно слънчево. Около и след обяд над североизточните и планинските райони в Югозападна България ще се развие купеста облачност, но само на отделни места ще превали, възможно е и да прегърми. Ще духа слаб северозападен вятър, в Източна България – ще се ориентира от изток-югоизток. Максималните температури ще са предимно между 25° и 30°, за София - около 26°.Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ) към Българската академия на науките (БАН).   Атмосферното е по-високо от средното за април и ще остане без съществена промяна.\r\nНад Черноморието ще бъде предимно слънчево. Около и след обяд ще се развие купеста облачност, но само на отделни места по Северното Черноморие ще превали, възможно е и да прегърми. Ще духа слаб до умерен вятър, който ще се ориентира от изток-югоизток. Ще се затопли и максималните температури ще са между 18° и 23°. Температурата на морската вода е 12-13°. Вълнението на морето ще е 1-2 бала.\r\nНад планините ще бъде предимно слънчево и топло. В следобедните часове ще се развие купеста облачност, но само на отделни места в Рило-Родопска област ще превали, възможно е и да прегърми. Ще духа слаб до умерен северозападен вятър. Максималната температура на височина 1200 метра ще е около 18°, на 2000 метра – около 11°.", "date": "2018.04.23", "title": "НИМХ: Времето ще е топло и слънчево - максималните температури ще са между 25° и 30°"}
{"url": "http://www.focus-news.net/news/2018/04/23/2513947/vitseprezidentat-iliyana-yotova-shte-otkrie-mezhdunaroden-mladezhki-seminar-evropa-prezarezhdane.html", "text": "В 10.00 часа в информационния център на Министерство на отбраната вицепрезидентът Илияна Йотова ще открие Международен младежки семинар „Европа: Презареждане“. Това съобщиха от прессекретариата на държавния глава. Проявата, която ще продължи до 29 април, се организира по програма „Еразъм+“ и в нея ще участват над 30 младежи от 14 държави от ЕС.", "date": "2018.04.23", "title": "Вицепрезидентът Илияна Йотова ще открие Международен младежки семинар „Европа: Презареждане“"}
{"url": "http://www.focus-news.net/news/2018/04/23/2513946/predstoyashti-mezhdunarodni-sabitiya-za-23-april-agentsiya-fokus.html", "text": "***Министърът на външните работи на Русия Сергей Лавров е на посещение в Китай, където ще се срещне с колегата си Ван И и китайския президент Си Дзинпин\r\n***Белгийският съд ще произнесе присъдата на заподозрения по делото за терористичното нападение в Париж Салах Абделсалам\r\n***В Хагския трибунал ще се проведе заседание по обжалването на присъдата на бившия лидер на босненските сърби Радован Караджич, който бе осъден на 40 години затвор за военни престъпления и геноцид\r\n***Комисията по външните работи на американския Сенат ще гласува за назначаването на Майк Помпео на поста държавен секретар на САЩ\r\n***Президентът на Франция Еманюел Макрон е на държавна визита в САЩ, първата на чужд лидер, след като Доналд Тръмп стана президент на страната\r\n***", "date": "2018.04.23", "title": "Предстоящи международни събития за 23 април ( Агенция „Фокус“ )"}
{"url": "http://www.focus-news.net/news/2018/04/23/2514294/afp-kamion-se-vryaza-v-grupa-peshehodtsi-v-tsentara-na-toronto.html", "text": "Камион се вряза в група пешеходци в центъра на Торонто, в резултат на което са ранени между „осем до 10 души“, съобщи полицията в икономическата столица на Канада, предава AFP.\r\nВ съобщение в социалната мрежа „Туитър“ правоохранителните органи поясняват, че инцидентът се е случил в 13:27 часа местно време (19:27 часа българско), но не уточняват дали е бил предизвикан умишлено или е злополука. Тереза Герова", "date": "2018.04.23", "title": "AFP: Камион се вряза в група пешеходци в центъра на Торонто"}
{"url": "http://www.focus-news.net/news/2018/04/23/2513949/predsedatelyat-na-narodnoto-sabranie-tsveta-karayancheva-shte-uchastva-v-konferentsiyata-na-predsedatelite-na-parlamentite-na-stranite-chlenki-na-es-v-talin.html", "text": "Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС в Талин, Естония. Форумът ще бъде открит днес от председателя на Държавното събрание на Естония Ейки Нестор. Това съобщиха от пресцентъра на Народното събрание. Основно изказване в началото на конференцията ще направи председателят на Европейския парламент Антонио Таяни. \r\nПредседателят на Народното събрание Цвета Караянчева ще направи изказване в рамките на първата сесия, която ще бъде на тема „Бъдещето на Европейския съюз”. Говорители по темата ще бъдат маршалът на Сейма на Полша Марек Кухчински, председателят на Националния съвет на Словакия Андрей Данко и председателят на Националното събрание на Франция Франсоа дьо Рюжи. \r\nВ рамките на форума председателят на Народното събрание ще има срещи с председателя на Скупщината на Република Черна гора Иван Брайович, с председателите на Сената и на Националното събрание на Франция Жерар Ларше и Франсоа дьо Рюжи, с председателя на Долната камара на парламента на Нидерландия Хадиджа Ариб и с председателя на Камарата на депутатите на парламента на Чехия Радек Вондрачек. \r\nНа 24 април 2018 г. председателите на парламентите на страните-членки на ЕС ще обсъдят въпроси, свързани с европейска сигурност и отбрана. Основни изказвания е предвидено да направят председателят на Сейма на Латвия Инара Мурниеце, председателят на германския Бундестаг Волфганг Шойбле и председателят на Националния съвет на Австрия Волфганг Соботка. \r\nПредседателят на Народното събрание Цвета Караянчева ще има двустранни разговори с председателя на Германския Бундестаг Волфганг Шойбле и с председателя на Националния съвет на Република Австрия Волфганг Соботка.", "date": "2018.04.23", "title": "Председателят на Народното събрание Цвета Караянчева ще участва в Конференцията на председателите на парламентите на страните-членки на ЕС в Талин"}
{"url": "http://www.focus-news.net/news/2018/04/23/2513950/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "На българо-турската граница на ГКПП \"Капитан Андреево\" трафикът е интензивен на изход за товарни автомобили. Това съобщиха от Главна дирекция \"Гранична полиция\" Информацията за трафика по границата е към 6.00 часа. \r\nНа останалите гранични пунктове трафикът е нормален.", "date": "2018.04.23", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2018/04/23/2513935/antoniu-guterish-v-sashtestvuvashtiya-vid-saveta-za-sigurnost-na-oon-ne-mozhe-da-reshi-mezhdunarodnite-problemi.html", "text": "Генералният секрета на ООН Антониу Гутериш смята, че в съществуващия вид Съвета за сигурност на ООН не може да реши международните проблеми в интервю пред шведския телевизионен канал SVT, цитиран от TACC.\r\nСпоред него в настоящото време светът се намира отново в състояние на студена война.\r\n„Ясно е едно, че студената война се върна, но има разлика между това, което беше преди и ситуацията сега. Сега САЩ и Русия не контролират всички. Много страни проявяват голяма активност – в близкоизточния регион: Турция, Иран, Саудитска Арабия и други. Не съществуват два еднородни контролируеми блока“, казва Гутериш,\r\n„По време на предишната студена война съществуваха функции за диалог, контрол и комуникации, за да гарантират, че когато възникне риск от конфронтация, събитията няма да излязат извън контрол“, продължава той.\r\n„Ние имаме структурен проблем в Съвета за сигурност, той представлява светът, какъвто е бил след Втората световна война. Той не представлява сегашния свят. Ветото стана инструмент, който се използва доста често. Съществуват дискусии за реформи, така , че Съветът за сигурност повече да съответства на сегашния свят. Както нееднократно съм казвал без реформа на Съвета за сигурност, няма да има пълна реформа на ООН“, завършва той. Юлиян Марков", "date": "2018.04.23", "title": "Антониу Гутериш: В съществуващия вид Съвета за сигурност на ООН не може да реши международните проблеми"}
{"url": "http://www.focus-news.net/news/2018/04/23/2513952/ombudsmanat-maya-manolova-svikva-forum-za-promeni-pri-izbora-na-mestni-obshtestveni-posrednitsi.html", "text": "Омбудсманът Мая Манолова и Националното сдружение на местните обществени посредници в Република България организират обществена дискусия за промени в Закона за местното самоуправление и местната администрация (ЗМСМА), регламентиращи избора и правомощията на обществените посредници в българските общини. Това съобщиха от пресофиса на омбудсмана. Събитието ще се проведе от 11.00 часа в зала „Изток“ на Народното събрание (пл. „Народно събрание“ №2). \r\nПетнадесет години след въвеждане на правната възможност в Закона за местното самоуправление и местната администрация (ЗМСМА) за избор на обществен посредник, мрежата от местни омбудсмани не се увеличава, а напротив – от 22 към 2011 г. понастоящем те са само 13. Причината е, че в сега действащия закон при избора им се изисква 2/3 мнозинство на общинските съветници.\r\nТова води до съществена разлика в гарантирането и защитата на правата и законните интереси на гражданите и юридическите лица при взаимодействието им с местната власт. \r\nСред промените, които омбудсманът Мая Манолова ще предложи на обсъждане е и въвеждането на изричен текст в закона, че всяка община, която си избере местен обществен посредник получава целево финансиране за обезпечаване на неговата работа. Така ще се гарантира и неговата независимост. \r\nВъв форума ще участват депутати, председатели на общински съвети, кметове на общини и на кметства, представители на държавните институции, на Асоциацията за развитие на българското село, на Сдружението на кметове на кметства, изпълнителните директори на Националното сдружение на общините в Република България и Националната асоциация на председателите на общински съвети и др.", "date": "2018.04.23", "title": "Омбудсманът Мая Манолова свиква форум за промени при избора на местни обществени посредници"}
{"url": "http://www.focus-news.net/news/2018/04/23/2513948/dobrich-vsichki-detski-gradini-i-yasli-v-grada-rabotyat-s-normalen-grafik.html", "text": "Всички детски градини и ясли в града работят с нормален график, тъй като не е обявено частично бедствено положение. Това съобщиха от Община Добрич. Вчера голямата авария в Помпена станция – Приморци бе отстранена и започна водоподаване към града. Още днес ще бъде изпратено писмо до Министерство на регионалното развитие и благоустройството (МРРБ) с въпрос какви са вариантите за компенсиране на потърпевшите от спирането на водата добричлии, съобщават още от общинската администрация.", "date": "2018.04.23", "title": "Добрич: Всички детски градини и ясли в града работят с нормален график"}
{"url": "http://www.focus-news.net/news/2018/04/23/2513939/tass-stranite-ot-g-7-sa-otkriti-za-dialog-s-rusiya-no-ne-sa-saglasni-s-neynite-deystviya.html", "text": "Страните от групата на седемте най-развити икономики (Великобритания, Германия, Италия, Канада, САЩ, Франция и Япония) запазват откритостта в диалога с Русия, но също така възнамеряват да я държат отговорна за „злонамерените действия“, заявява представител от висок ранг от Държавния департамент на САЩ, цитиран от TACC.\r\n„Има откритост за диалог с Русия, но едновременно с това им възлагаме и отговорност за злонамерените им действия и усилията за дестабилизация на държавите“, се казва в стенограмата, разпространена от пресслужбата на Департамента.\r\nПо негови думи, страните-членки на Г-7 са „единни що се отнася до негативното поведение на Русия“. Юлиян Марков", "date": "2018.04.23", "title": "ТАСС: Страните от Г-7 са открити за диалог с Русия, но не са съгласни с нейните действия"}
{"url": "http://www.focus-news.net/news/2018/04/23/2513953/neformalen-savet-na-ministrite-na-zdraveopazvaneto-shte-se-provede-v-ndk.html", "text": "От 9.00 до 17.00 часа в Националния дворец на културата в зала 3 ще се проведе Неформално заседание на Съвета на министрите на здравеопазването. Това съобщиха от пресцентъра на Министерството на здравеопазването. Дневният ред предвижда дискусия на тема здравословно хранене при децата – един от приоритетите на Българското председателство на Съвета на ЕС в сектор здравеопазване, като ще бъде поставен акцент върху предлагането на здравословна храна за децата. Дебатите по темата ще се проведат в рамките на първия панел от програмата – „Здравословно бъдеще за Европа: здравословно хранене при децата“. \r\nПо време на Неформалния съвет ще бъде дискутирана и ефективността на лекарствените продукти и достъпността им, включително в контекста на финансовата устойчивост на здравните системи. Обсъжданията ще се проведат по време на втория панел – „Здравето като истински победител: ефективност, наличност и достъпност на лекарствени продукти“, който ще започне от 14.00 часа. \r\nМинистрите на здравеопазването на държавите от ЕС ще обърнат специално внимание и на бъдещето на здравеопазването в рамките на общността. \r\nВ рамките на събитието е предвидена пресконференция с начален час 16.30 часа.", "date": "2018.04.23", "title": "Неформален съвет на министрите на здравеопазването ще се проведе в НДК"}
{"url": "http://www.focus-news.net/news/2018/04/23/2513954/veliko-tarnovo-ministarat-na-turizma-nikolina-angelkova-shte-gostuva-v-svishtov-po-pokana-na-kmeta-gencho-genchev.html", "text": "По инициатива на общинското ръководство и по покана на кмета на Свищов Генчо Генчев в град ще гостува министърът на туризма Николина Ангелкова, съобщиха от пресцентъра на Общината.\r\nПо програма се предвижда Ангелкова да се срещне с кмета на Свищов Генчо Генчев в административната сграда на Общината, след което тя ще бъде лектор в Професионалната държавна търговска гимназия „Димитър Хадживасилев“, където се обучават професионални кадри по туризъм. По време на посещението в Търговската гимназия директора на училището Румяна Иванова ще запознае министъра и с приема за дуално образование по туризъм. В следобедните часове министър Ангелкова ще посети Стопанска академия „Димитър А. Ценов“, където също ще проведе лекция на студентите във връзка с туризма. \r\nСлед това, по програма, тя ще посети Свищовската професионална гимназия „Алеко Константинов“, където учениците се обучават на високо ниво в професията „Ресторантьор“. Гимназията е първата в Свищов, която през учебната 2017/18 година реализира прием за дуално обучение.", "date": "2018.04.23", "title": "Велико Търново: Министърът на туризма Николина Ангелкова ще гостува в Свищов по покана на кмета Генчо Генчев"}
{"url": "http://www.focus-news.net/news/2018/04/23/2513958/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdane-na-kanalizatsionno-otklonenie.html", "text": "Въвежда се временна организация на движението във връзка с изграждане на канализационно отклонение. Това съобщиха от пресцентъра на Столична община. От 00.00 часа днес до 24.00 часа на 25 април се забранява влизането на пътни превозни средства в двете посоки по ул. „Искър“ между бул. „Васил Левски“ и ул. „Чумерна“, както и по  лентата за ляв завой на бул. „Васил Левски“ преди кръстовището с ул. „Искър“ в посока пл. „Сточна гара“.\r\nПромяната в организацията на движение се налага във връзка с изграждане на сградно канализационно отклонение", "date": "2018.04.23", "title": "София: Въвежда се временна организация на движението във връзка с изграждане на канализационно отклонение"}
{"url": "http://www.focus-news.net/news/2018/04/23/2513955/burgas-narodniyat-predstavitel-ot-gerb-ivelina-vasileva-organizira-priemen-den.html", "text": "Народният представител от ГЕРБ Ивелина Василева ще има приемен ден в Бургас от 10.00 часа. Това съобщиха от пресцентъра на ПП ГЕРБ. Тя ще се среща с гражданите в офиса на партията в град Бургас на ул. \"Конт Андрованти\" 5. Записвания могат да се правят на място или на телефон: 056 81 90 40.\r\nИвелина Василева е председател на Комисия по околната среда и водите и зам.-председател на Комисията по европейските въпроси и контрол на европейските фондове в 44-тото НС.", "date": "2018.04.23", "title": "Бургас: Народният представител от ГЕРБ Ивелина Василева организира приемен ден"}
{"url": "http://www.focus-news.net/news/2018/04/23/2514306/reuters-politsiyata-v-toronto-e-arestuvala-vodacha-na-prevoznoto-sredstvo-koeto-se-vryaza-v-grupa-peshehodtsi.html", "text": "Полицията в Торонто е арестувала водача на бял ван, който удари няколко души на голяма пресечка в северните предградия на Торонто, предава Reuters, като се позовава на съобщение на правоохранителните органи в социалната мрежа „Туитър“.\r\nПървоначално органите на реда съобщиха, че между „осем и 10 души“ са ранени при удара, но по-късно признаха, че все още не е ясно какъв е броят на пострадалите. \r\n„Твърде рано е да потвърдим броя на ударените пешеходци или техните наранявания\", се казва още в съобщението на полицията в социалната мрежа „Туитър“. \r\nИнцидентът се е случил в северната част на града, на около 30 километра от центъра, където в понеделник се събраха външните министри на страните от Г-7. Няма видими промени в мерките за сигурност в и около хотел „Интерконтинентал\", където дипломатите ще се съберат за обща снимка. \r\nПолицията поясни, че инцидентът се е случи в 13:27 часа местно време (19:27 часа българско), но не уточни дали е бил предизвикан умишлено или е злополука. Тереза Герова", "date": "2018.04.23", "title": "Reuters: Полицията в Торонто е арестувала водача на превозното средство, което се вряза в група пешеходци"}
{"url": "http://www.focus-news.net/news/2018/04/23/2513956/pregled-na-osnovnite-temi-v-dobrudzhanskiya-pechat.html", "text": "„Водоноски осигуряват питейна вода в Добрич, кметът – готов да обяви частично бедствено положение“, съобщава на първа страница вестник „Нова добруджанска трибуна“. Проведено е заседание на Щаба за изпълнение на общинския план за защита при бедствия. Единствените места в града без проблеми с водоподаването са кв. „Рилци“ и „Добротица“, които се захранват от друго място. „Регионалните здравни инспекции в страната излизат на национален протест“, съобщава изданието. В Министерство на здравеопазването ще бъде внесена декларация. В нея се настоява за повишение на заплатите на експертните длъжности с аналитични или контролни функции. Протестът е в 12,00 часа, в него ще се включат 20 здравни инспекции. Настоява се за класификатор на длъжностите на работещите в РЗИ, за промяна на индивидуалните месечни възнаграждения и начина на оценяване на работата на служителите. Вестникът публикува писмо на майката от Добрич, която отглежда дете с увреждане и която имигрира в Холандия. Озаглавено е: „Хората с увреждания в България живеят в условията на административен геноцид“. Поместено е без съкращения. „Водоноски снабдяваха добричлии с вода за битови нужди“, съобщава на първа страница вестник „Добруджанска трибуна“. Недоволството на гражданите се е проявило в заявеното желание за протест и искането на компенсации. Голяма авария по водопреносната мрежа е оставила почти целия град без вода от петък. След 16,00 часа Община град е съобщила, че аварията на Помпена станция -Приморци е отстранена. Водата е пусната, но ще отнеме часове за възстановяване на нормалното водоподаване до всички абонати. Затова водоноските с вода за хигиенни нужди, са били на обявените по-рано места. Община град Добрич и всички ангажирани институции продължават да следят ситуацията. „Стотици деца се докоснаха до магията на деветото изкуство“, съобщава изданието. Комиксът в България се възражда, категорични са художници. За втора поредна година в Общинския младежки център е бил организиран комикс уъркшоп. Модератори са били няколко български художника, те са споделили пред младежите и своите творчески проекти. „В Деня на книгата представят романи от румънски автори в Добрич, съобщава всекидневникът. Дом-паметникът „Йордан Йовков“ в Добрич също ще бъде домакин на прояви, свързани с 23 април. Срещата започва в 17,30 часа. Премиера на четирите романа от румънски автори в превод на д-р Христо Боев, ще се състои и в Шабла на 28 април от 11,00 часа в Народно читалище „Зора – 1894“.", "date": "2018.04.23", "title": "Преглед на основните теми в добруджанския печат"}
{"url": "http://www.focus-news.net/news/2018/04/23/2513957/denyat-23-april-v-balgarskata-istoriya.html", "text": "На тази дата през 1800 г. кърджалии нападат Елена и опожаряват местната църква “Св. Никола”. През 1856 г. по инициатива на Кръстьо Стоянов-Пишурка в Лом е създадено българско читалище През 1902 г. тържествено е открита българската болница \"Евлогий Георгиев\", построена със средствата на банкера – Евлогий Георгиев, със субсидии на българското правителство и с частни помощи от Македония, Одринска Тракия, Северна и Южна България. На тази дата през 2004 г. при престрелка в Кербала е ранен старши сержант Димитър Димитров, който по-късно умира от раните си. \r\n2016 г.\r\nСто седемдесет и пет страни, сред които и България, подписаха Парижкото споразумение за климата в централата на ООН в Ню Йорк.\r\n2006 г.\r\n57 къщи и 5 жилищни блока в Никопол са залети, вследствие рекордно високите нива на река Дунав. Десет са наводнените обществени сгради, а 61 души са евакуирани. 60% централната градска част е залята, всички септични ями и индивидуални канализационни системи не функционират.\r\n2004 г.\r\nПри престрелка в Кербала е ранен старши сержант Димитър Иванов Димитров, но по-късно умира от раните си. \r\nИнцидентът става в 11.50 часа при завръщане от изпълнение на задача по охрана на кметството на град Кербала. Българските военнослужещи попадат на засада и са обстреляни с гранатомети и автоматично оръжие. Поразен е транспортният автомобил ЗИЛ-131. Българските военнослужещи отвръщат на огъня. При престрелка в Кербала е ранен старши сержант Димитър Иванов Димитров. Оказана му е незабавна медицинска помощ на място, след което е транспортиран в база “Джулиет”. В 12.55 часа той е евакуиран с вертолет във военнополева болница. Поставен е на командно дишане, но по-късно умира от раните си.\r\n2002 г.\r\nПапа Йоан Павел II подписва декрет, с който да бъдат провъзгласени за блажени трима български католически свещеници-  отец Камен Вичев, отец Йосафат Шишков и отец Павел Джиджов. В началото на тържества литургия, състояла се на 26 май 2002 г. на централния площад в Пловдив, папа Йоан Павел II обява тримата свещеници за мъченици на вярата. Тяхната памет се чества на 13 ноември.\r\nОтец Камен Вичев, отец Йосафат Шишков и отец Павел Джиджов са осъдени на смърт през 1952 г. От 29 септември - 3 октомври 1952 г. се провежда инсцениран \"голям католически процес\" срещу 40 души, от които 27 свещеници и една монахиня, обвинени в създаване на \"шпионска и заговорническа католическа организация в България\", работила в услуга на Ватикана и други чужди разузнавания. На смърт са осъдени епископ Евгений Босилков, отец Йосафат Шишков, отец Павел Джиджов и отец Камен Вичев, а останалите са изпратени в затвора.\r\n2001 г.\r\nПремиерът Иван Костов и външният министър Надежда Михайлова са на посещение в САЩ, където се срещат с президента Джордж У. Буш, с вицепрезидента Дик Чейни, със секретаря по националната сигурност Кондолиса Райс и с държавния секретар Колин Пауъл. \r\nСъщевременно съставът на Софийски градски съд отхвърля документите за регистрация на Националното движение \"Симеон Втори\" като политическа партия за участие в изборите от 17 юни 2001 г.\r\n1992 г.\r\nПриет е Закон за приватизацията.\r\n1948 г.\r\nВ Прага е подписан Българо-чехословашки договор за приятелство, сътрудничество и взаимна помощ. Документът предвижда двете страни взаимно да се консултират по всички важни международни въпроси, засягащи техните интереси и да си оказват военна и всякаква друга помощ, в случай че някоя от тях стане обект на агресия, а така също и да развиват взаимните си икономически и културни връзки. Сключен е за срок от 20 години  и подновен на 26 април 1967 г. за още 20 години.\r\n1940 г.\r\nПриет e Закон за гражданска мобилизация, с който се забраняват стачките. Производството се поставя под контрола на държавата чрез Дирекция на гражданската мобилизация, подчинена на Министерството на войната. От 1 февруари 1943 г. Дирекция на гражданската мобилизация  е подчинена пряко на правителството.\r\n1902 г.\r\nТържествено е открита българската болница \"Евлогий Георгиев\", построена със средствата на банкера –Евлогий Георгиев, със субсидии на българското правителство и с частни помощи от Македония, Одринска Тракия, Северна и Южна България. \r\nЕвлогий Недев Георгиев е български интелектуалец, индустриалец, банкер, дарител. Роден е на  3 октомври 1819 г. в Карлово. Учи при Р. Попович в родния си град, а след това в Пловдив. Учителства известно време в Карлово. През 1837 г. заминава за Галац, след което за Букурещ. Започва търговската си кариера на 18-годишна възраст, без капитал. Постепенно разширява своята работа и успява да стане авторитетна личност във финансовия свят. В продължение на много години прави пожертвования за издръжка на бедни ученици в чужбина, за различни дружества, читалища, народополезни движения, училища и др. Сред по-крупните негови дарения са: на болницата в Галац - 100 000  лв.; на университета \"Карол I” - 200 000 лв.; построява фабрика за вълнени платове в Карлово за 500 000 лв.; на Българско девическо училище в Солун - 50 000. лв.; на Българска болница в Цариград - 120 000 лв.\r\nИмената на Евлогий Георгиев и неговия брат Христо Георгиев (1824-1872 г.) са тясно свързани с Българското възраждане. Братята Евлогий и Христо Георгиеви даряват 6,8 млн. лева и парцел в центъра на София за построяването на висше училище. Най-старото и най-голямото висше учебно заведение в България е основано на 1 октомври 1888 г. като Висш педагогически курс с едногодишен срок на обучение. Със Закон за университета през 1904 г. Висшето училище приема статут на университет и е преименувано на Български университет “Братя Евлогий и Христо Георгиеви от Карлово”.  На 4 януари 1905 г. университетът  е преименуван на “Св. Климент Охридски”.\r\n1876 г.\r\nПо време на Априлското въстание, на 23 април (ст.стил, по нов стил на 5 май), въстава и Перущица. Жителите й седем дни удържат 5000-6000 башибозуци, предвождани от тъмрашлията Адил ага. Пристигат и редовни турски войски от Пловдив. В черквата “Св. Архангел Михаил” се събират около 600 жени, деца, старци и последните защитници на града. Спас Гинев и Кочо Чистеменски пред заплахата да попаднат в ръцете на врага убиват жените и децата си и се самоубиват. Примерът им е последван от още 20 души. Градът е опожарен и сринат до основи.\r\n1872 г.\r\nВ Цариград Антим І оповестява първото си екзархийско послание, с което уведомява, че вече е получил утвърдителен берат от Високата порта. \r\nПрез 1871 г. той е избран за член на Временния съвет на Българската екзархия, а на 16 февруари 1872 г. за български екзарх. По време на Априлското въстание 1876 г. защитава българския народ, поради което турското правителство го заточава в Мала Азия. През 1878 г. той е освободен, отново заема екзархийския си пост и се включва в политическото изграждане на българската държава. Избран е за председател на Учредителното събрание и на I ВНС (1879 г.) в Търново.\r\n1856 г.\r\nПо инициатива на Кръстьо Стоянов-Пишурка в Лом е създадено българско читалище. Възрожденският просветен деец е роден през 1823 г. във Враца. Първоначално учи в родния си град, а после - в гръцкото училище в Цариград. След това учителства във Враца и Лом. Занимава се и с активна театрална дейност. Под негово ръководство се поставят едни от първите представления през Възраждането. Книжовното наследство на Пишурка се състои главно от преведени и побългарени драми, повести и стихотворения, без особена художествена стойност. Той сътрудничи и на редица издания като \"Цариградски вестник\", \"Македония\", сп. \"Читалище\" и др.\r\n1800 г.\r\nКърджалии нападат Елена и опожаряват местната църква “Св. Никола”.На тази дата умират:\r\n1918 г.\r\nУмира Димитър Христов Ризов – български обществен деец, публицист и дипломат. Той е роден в Битоля. Учи в Пловдив, след което завършва висше образование в Лиеж, Белгия. Ризов работи като книжар в родния си град и като екзархийски училищен инспектор в Македония (1880 г.). През 1885 г. заедно с Д. Петков основава Софийския македонски централен комитет. През юли 1885 г. Ризов заминава за Пловдив, където  работи за Съединението и е избран за член на БТЦРК. Повлиява на З. Стоянов относно тактиката за извършването на предстоящия акт - сваляне на правителството в Пловдив от армията. Изпратен е с мисия в Шумен, където заедно с майор С. Муткуров на 30 август 1885 г. известяват княз Александър I Батенберг за предстоящото събитие и получават съгласието му. Ризов е член на Временното правителство в Пловдив и депутат в III ВНС. Заема редица дипломатически постове: български търговски агент в Скопие (1897-1899 г.), дипломатически агент в Цетине (1903-1905 г.), в Белград (1905-1907 г.), пълномощен министър в Рим (1908-1915 г.) и в Берлин (1915-1918 г.). Ризов се занимава активно и с публицистика. Редактира в.  \"Христо Ботев\", а заедно с А. Ляпчев – в. \"Млада България\". Същевременно сътрудничи при издаването на вестниците \"Търновска конституция\", \"Македонски глас\", \"Независимост\" и др. Той пише политически брошури за външната политика на България. По време на Първата световна война (1917 г.) издава в Берлин заедно с брат си Никола Ризов (също дипломат и общественик, публицист) атласа \"Българите в техните исторически, етнически и политически граници\", който съдържа 40 карти с предговор и много интересни преценки към тях - на немски, английски, френски и български език. Особено ценни са историческите карти, съставени със сътрудничеството на наши учени. Възпроизведени са карти на Шафарик, Ами Буе, Давидович, Лежан, Ф. Хан и Закс, Макензи и Ърби, проф. Ербен, Елизе Реклю, Киперт, Синве, В. Кънчев и др.\r\n1914 г.\r\nУмира Харитон Иванов Генадиев – български журналист, лексикограф и преводач. Харитон Генадиев е роден през 1861 г. в Битоля. Син е на Ив. Генадиев и брат на Н. Генадиев и П. Генадиев. Той завършва галатасарайския лицей \"Мектеб и Сюлеймание\" в Цариград. След това е висш чиновник в различни ведомства. Основава и редактира всекидневния в. \"Балканска зора\" и редактира преводното сп. \"Зимни нощи\". Прави много преводи от Юго (\"Клетниците\", \"Човекът, който се смее\"), Дюма (\"Граф Монте Кристо\"), Молиер, Жюл Верн и др. Генадиев съставя френско-български и българо-френски речник.На тази дата са родени:\r\n1972 г.\r\nУмира Георги (Жорж) Панайотов Папазов – български художник модернист, писател и критик. Той е роден на 2 февруари 1894 г. в Ямбол. През 1918 г. завършва парково инженерство и архитектура в Прага, след което заминава за Мюнхен, където посещава ателието на Ханс Хофман. Първата си самостоятелна изложба Папазов урежда в София през 1919 г. Посещава Виена (1920 г.), Берлин (1921-1923 г.) и Женева (1923 г.). От 1924 г. той живее и работи във Франция. През 1925 г. представя картини в Салона на независимите. Папазов участва в първата изложба на сюрреалистите заедно с Х. Миро, М. Ернст, А. Масон, Х. Арп, както и в колективни изяви заедно с П. Пикасо, Ж. Брак, А. Дерен, Ф. Леже, П. Кле, Ж. Люрса, Х. Миро. Има самостоятелни изложби във Франция, Югославия, Италия, Швеция, САЩ, Чехословакия и България. Творбите му са рисунки, акварели и картини с маслени бои. Дебютира с пейзажи и експресивни фигурални композиции, в които личи влиянието на немското изкуство. По-късно с изразните средства на сюрреализма и абстрактното изкуство създава оригинален пластичен език, който го поставя извън конвенционалните стилови направления в европейската живопис. Известни негови  творби са: \"Портрет на майката на художника\" (1924 г.), \"Морето\" (1925 г.), \"Двойка\" (1928 г.), \"Пейзаж от Чехия\" (1916 г.), \"Пейзаж от Дордона\" (1930 г.), \"Корабокрушение\", \"Гладиатори\" (1957 г.) и др. Папазов е автор на книгите: \"Паскин!. Паскин!. Това съм аз\" (1932 г., на фр.), \"Париж. Творчество и съдба на великите художници\" (1938 г.), \"Писма за Дерен\" (1966 г., на фр.), \"По стъпките на художника\" (1971 г., на фр.) и др.\r\n1942 г.\r\nРодена е Ванча Любомирова Дойчева – българска театрална и филмова актриса. Дъщеря е на Л. Дойчев и съпруга на проф. Д. Шойлев. Завършва актьорско майсторство във ВИТИЗ (дн. НАТФИЗ, 1964 г.) в класа на проф. д-р К. Мирски, със \"Сарафовска стипендия\" за отличен успех. През 1971 г. тя професионална специализация в Лондон и Париж. Играе на сцената на Народния театър \"Иван Вазов\" от 9-годишна възраст до днес. Репертоарът й включва около 100 роли, от които най-значителни са: Рада Госпожина (\"Под игото\"), Цонка (\"Казаларската царица\"), Евгени (\"Хъшове\"), Амалия и г-жа Трифкович (\"Двубой\") от Ив. Вазов, Регана (\"Крал Лир\"), Гертруда (\"Хамлет\"), Дездемона (\"Отело\") от У. Шекспир, Грушенка в \"Братя Карамазови\" от Ф. М. Достоевски, Серафима в \"Бяг\" от М. Булгаков, Адела в \"Домът на Бернарда Алба\" от Ф. Г. Лорка, Инес в \"Почивка в Арко Ирис\" от Д. Димов, Елена в \"Деца на слънцето\" от М. Горки, Савина в \"Елегия\" от П. Павловски, Роуз в \"Есенна градина\" от Л. Хелман, мадам Дьо Монтрьой в \"Маркиза дьо Сад\" от М. Юкио, Мег Фулон в \"Бившата мис на малкия град\" от М. Макдона, Лизистрата в едноименната комедия от Аристофан и др. Има 100 роли в тв театър и радиотеатъра. Участва в много детски предавания, тв интервюта, творчески портрети, фестивали и др. Снима се във филмите: \"На всеки километър\", \"Грамофон и маслини за моите приятели\", \"Иван Шишман\",\"Закъсняло пълнолуние\" (последният филм на Ед. Захариев и др.), \"Маркиза дьо Сад\" (1997 г.), \"Бившата мис на малкия град\" (1998 г.), \"Двубой\" (2000 г.). Дойчева  е председател на Съюза на артистите в Българи за периода 1987-1989 г. От 1991 г. е член-учредител на фондация \"В. Левски\" , а през 1998-2000 г.и неин председател. През 2000 г. е заместник-председател на общобългарския комитет \"В. Левски\".\r\n1923 г.\r\nРоден е Петър Петров Слабаков – български актьор. Родом е от гр. Лясковец. Завършва икономика. Той е дългогодишен актьор в Сатиричния и Ловешкия театър, създава серия от ярки, запомнящи се роли (“Балкански синдром”, “Окото” и др.). В киното е от 1959 г. Работи активно и в телевизията. От 1989 г. е лидер на НС “Екогласност”, а от лятото на 1991 г. ПК “Екогласност”. Депутат е в VII ВНС. Филмографията му включва: “Дом на две улици” (1959 г.), “Отвъд хоризонта” (1960 г.), “Първи урок” (1960 г.), “Призори” (1961 г.), “Пленено ято” (1962 г.), “Тютюн” (1962 г.), “Смърт няма” (1963 г.), “Понеделник сутрин” (1965 г.), “Цар и генерал” (1966г.), “Привързаният балон” (1967 г.), “Най-дългата нощ” (1967 г.), “В края на лятото” (1967 г.), “Шибил” (1968 г.), “Птици и хрътки” (1969 г.), “Танго” (1969 г.), “На всеки километър” (тв, 1969 г.), “Цидателата отговори” (1970 г.), “Четиримата от вагона” (тв, 1971 г.), “Герловска история” (1971 г.), “Глутницата” (1972 г.), “Като песен” (1972 г.), “Мандолината” (1973 г. ), “Най-добрият човек, когото познавам” (1973 г.), “Зарево над Драва” (1974 г.), “Ламята” (1974 г.), “Вечни времена” (1975 г.), “Щурец в ухото” (1976 г.), “Звезди в косите, сълзи в очите” (1977 г.), “31 чифта волове” (тв, 1977 г.), “Темната кория” (тв, 1977 г.), “Покривът” (1978 г.), “Инструмент ли е гайдата?” (1978 г.), “Черешовата градина” (1979 г.), “Хан Аспарух” (1981 г.), “Синът на Мария” (1983 г.), “Златната река” (1983 г.) “Златният век” (тв, 1984 г.), “Неизчезващите” (тв, 1988 г.), “Антракс” (1990 г.), “Карнавалът” (1990 г.), “Белег за човещина” (тв, 1991 г.), “Прокоба” (тв, 1993 г.), “След края на света” (1998 г.), “Вълци” (тв, 2001 г.).\r\n1921 г.\r\nРоден е Йордан Димов Заимов – български езиковед. Родом е от гр. София. През 1944 г. завършва славянска филология в СУ “Св. Климент Охридски”. От  1971 г. е професор по езикознание в Института по български език при БАН. Займов изучава българска, балканска и славянска етимология и ономастика, историята на българския език и славянска епиграфика. По-важни негови трудове са: \"Местните имена в Пирдопско\" (1959 г.), \"Заселване на българските славяни на Балканския полуостров. Проучване на жителските имена в българската топонимия\" (1967 г.), \"Битолски надпис на Иван Владислав - самодържец български. Старобългарски паметник от 1015-1016 година\" (1970 г.), \"Български географски имена с -jь. Принос към славянския ономастичен атлас\" (1973 г.) и др. Един от съставителите на \"Речник на съвременния български книжовен език\" (в 3 т. 1958-1959 г.), \"Български етимологичен речник. Т. I - II\" (1971-1979 г., незавършен).\r\n1866 г.\r\nРоден е полковник Димо Христов (Д. Х. Кучаров). Роден е в гр. Сопот. Той завършва класното училище в Сопот и Военното училище в София през 1889 г. Служи в пехотата и за периода  1911-1913 г. командва 10. пехотен Родопски полк. По време на Балканска война е командир на Хасковския отряд и взема участие в обсадата и щурма на Одрин. След участието си в Първата световна война е командир на 3. конен полк в Пловдив, където завършва службата си. Умира през 1947 г. в Пловдив.\r\n1863 г.\r\nРоден е генерал-майор Георги Димитров Тенев. Родом е от гр. Сливен. През 1884 г. той завършва Военното училище в София. По време на  Сръбско-българската война (1885 г.) е командир на 9-та рота от 6-ти пехотен Търновски полк. В боя при Драгоман на 10 ноември Тенев е ранен, но продължава да се сражава –на 12 декември  участва в боя при Цариброд, а на 14 и 15 ноември и в боевете при Пирот. По-късно е дружинен командир в 24 пехотен Черноморски полк (1906 г.). Впоследствие прехвърлен в инженерните войски. През Балканската война (1912-1913 г.) е командир на 3-ти пехотен Бдински полк. Загива, на 10 ноември 1912 г., при превземане на Чаталджанската позиция.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.23", "title": "Денят 23 април в българската история"}
{"url": "http://www.focus-news.net/news/2018/04/23/2513959/komisar-vityanis-andryukaytis-shte-uchastva-v-neformalnoto-zasedanie-na-ministrite-na-zdraveopazvaneto-v-sofiya.html", "text": "Комисарят по здравеопазване и безопасност на храните Витянис Андрюкайтис ще участва в неформалното заседание на министрите на здравеопазването в София. Това съобщиха от пресцентъра на Представителството на ЕК в България. По време на срещата са планирани дискусии за здравословното хранене при децата и за ефективността на лекарствените продукти и достъпността им, включително в контекста на финансовата устойчивост на здравните системи. \r\nКомисар Андрюкайтис ще участва в пресконференцията на събитието планирана от 16.30 часа в Националния дворец на културата, която ще се излъчва пряко по сателитния канал EbS+.", "date": "2018.04.23", "title": "Kомисар Витянис Андрюкайтис ще участва в неформалното заседание на министрите на здравеопазването в София"}
{"url": "http://www.focus-news.net/news/2018/04/23/2513943/ekathimerini-vsichki-nametsi-za-razmyana-na-gratskite-voynitsi-sa-nepriemlivi.html", "text": "Всички намеци за размяна на двамата гръцките войници за осемте турски войници са неприемливи,заявяват от офиса на премиера Алексис Ципрас в неделя, цитирани от  гръцкото електронно издание Ekathimerini.\r\nИзявлението идва в отговор на коментарите, направени от турския президент Реджеп Тайип Ердоган, който поиска екстрадиция на „турските осем“ в замяна на двамата гръцки граничари, които са задържани в Одрин.\r\n„Що се отнася до съобщенията за размяна по случая с двамата гръцки войници с други случаи, ние подчертаваме още веднъж, че това е неприемливо и следователно се отхвърля“ се казва в изявлението. Юлиян Марков", "date": "2018.04.23", "title": "Ekathimerini: Всички намеци за размяна на гръцките войници са неприемливи"}
{"url": "http://www.focus-news.net/news/2018/04/23/2513960/bdzh-vavezhda-predvaritelna-prodazhba-na-bileti-za-praznichnite-dni-prez-mesets-may.html", "text": "От днес - 23 април 2018г. „БДЖ-Пътнически превози” ЕООД въвежда предварителна продажба на билети за всички бързи влакове през периода на почивните дни по повод Деня на храбростта (Гергьовден) – 6 май. Това съобщиха от пресцентъра на БДЖ. С цел осигуряване на комфортно пътуване за пътниците през празничните дни, ще бъде въведена организация за повече влакове по основните направления в страната да се извършва задължително закупуване на запазено място.\r\nОбичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване.\r\nПредварителната продажба на билети, която железопътният превозвач стартира, ще се извършва във всички гари и железопътни бюра в страната от днес (23-и април) до 7-и май.\r\nИнформация за изчерпаните места във влаковете ще се подава постоянно на място на билетните каси и по високоговорителната уредба в гарите, както и на официалната интернет страница на БДЖ (www.bdz.bg).\r\nПътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час.\r\nБързите влакове, за които задължително ще се закупува запазено място за определени дати през празничните дни са:\r\nЗа 4 май:\r\n- Бърз влак № 1623 от София за Свиленград, който заминава в 15:28 ч.;\r\n- Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n- Бърз влак № 2611 от София за Варна, който заминава в 10:30 ч.;\r\n- Бърз влак № 2612 от Варна за София, който тръгва в 10:55 ч.;\r\n- Бърз влак № 2613 от София за Варна, който заминава в 12:55 ч.;\r\n- Бърз влак № 2615/4652 от София за Варна и Русе разпределителна, който тръгва в 16:00 ч.;\r\n- Бърз влак № 8601 от София за Варна, който заминава в 10:28 ч.;\r\n- Бърз влак № 8613 от София за Бургас, който тръгва в 14:28 ч.;\r\n- Бърз влак № 8631 от Пловдив за Варна, който заминава в 07:35 ч.;\r\n- Бърз влак № 8632 от Варна за Пловдив, който тръгва в 16:35 ч.;\r\n-Бърз влак № 8641 от София за Стара Загора, който заминава в 17:28 ч.\r\nЗа 5 май:\r\n- Бърз влак № 1621 от София за Свиленград, който тръгва в 08:28 ч.;\r\n- Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n- Бърз влак № 2611 от София за Варна, който тръгва в 10:30 ч.;\r\n- Бърз влак № 2612 от Варна за София, който заминава в 10:55 ч.;\r\n- Бърз влак № 3621 от София за Бургас, който тръгва в 07:20 ч.,;\r\n- Бърз влак № 8601 от София за Варна, който тръгва в 10:28 ч.;\r\n- Бърз влак № 8613 от София за Бургас, който заминава в 14:28 ч.;\r\n- Бърз влак № 8631 от Пловдив за Варна, който тръгва в 07:35 ч.;\r\n- Бърз влак № 8632 от Варна за Пловдив, който заминава в 16:35 ч.\r\nЗа 7 май:\r\n- Бърз влак № 1624 от Свиленград за София, който тръгва в 16:05 ч.;\r\n- Бърз влак № 2610/4651 от Варна и Русе разпределителна за София, който тръгва от Варна в 05:05 ч. и от Русе разпределителна в 06:10 ч.;\r\n- Бърз влак № 2611 от София за Варна, който тръгва в 10:30 ч.;\r\n- Бърз влак № 2612 от Варна за София, който заминава в 10:55 ч.;\r\n- Бърз влак № 2613 от София за Варна, който тръгва в 12:55 ч.;\r\n- Бърз влак № 2615/4652 от София за Варна и Русе разпределителна, който тръгва в 16:00 ч.;\r\n- Бърз влак № 3622 от Бургас за София, който тръгва в 08:40 ч.;\r\n- Бърз влак № 3624 от Бургас за София, който заминава в 15:00 ч.;\r\n- Бърз влак № 8601 от София за Варна, който тръгва в 10:28 ч.;\r\n- Бърз влак № 8602 от Варна за София, който заминава в 08:50 ч.;\r\n- Бърз влак № 8613 от София за Бургас, който тръгва в 14:28 ч.;\r\n- Бърз влак № 8631 от Пловдив за Варна, който заминава в 07:35 ч.;\r\n- Бърз влак № 8632 от Варна за Пловдив, който тръгва в 16:35 ч.\r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.\r\nСистемата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес – http://bdztickets.com.", "date": "2018.04.23", "title": "БДЖ въвежда предварителна продажба на билети за празничните дни през месец май"}
{"url": "http://www.focus-news.net/news/2018/04/23/2513962/obshtinskiyat-savetnik-ot-bsp-v-sos-alyosha-dakov-shte-provede-priemna-za-grazhdani.html", "text": "Общинският съветник от БСП в Столичния общински съвет (СОС) Альоша Даков ще бъде на разположение на жителите на София от 16.00 до 18.00 часа, в клуба на БСП в ж. к. “Дианабад”, бл. 17 (срещу магазин „BMB“). Това съобщиха от пресцентъра на ГС на БСП-София.\r\nЖелаещите може да се запишат предварително на телефон 0899 834 282.", "date": "2018.04.23", "title": "Общинският съветник от БСП в СОС Альоша Даков ще проведе приемна за граждани"}
{"url": "http://www.focus-news.net/news/2018/04/23/2513963/api-vremenno-shte-bade-spryano-dvizhenieto-po-avtomagistrala-struma-ot-p-v-dolna-dikanya-do-p-v-dupnitsa-sever-v-platnoto-za-dupnitsa-zaradi-remont.html", "text": "Поради ремонт на дилатационна фуга при км 46 се спира движението по платното за Дупница на АМ „Струма“ от пътен възел „Долна Диканя“ при км 36 до пътен възел „Дупница-Север“ при км 51. Движението в посока София ще се извършва без промяна. Това съобщиха от пресцентъра на Агенция \"Пътна инфраструктура\". По време на ремонтните дейности движението в посока Дупница ще се пренасочва при пътен възел „Долна Диканя“ по път I-1 София - Кулата и при пътен възел „Дупница-Север“ при км 51 пътуващите ще могат да се включат обратно в АМ „Струма“. \r\nРемонтните дейности ще се извършват на два етапа, след приключване на ремонтните дейности в платното за Дупница, ремонтът ще продължи в платното за София.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.23", "title": "АПИ: Временно ще бъде спряно движението по автомагистрала „Струма“ от п. в. „Долна Диканя“ до п. в. „Дупница-Север“ в платното за Дупница заради ремонт"}
{"url": "http://www.focus-news.net/news/2018/04/23/2513964/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2018.04.23", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/04/23/2513961/plovdiv-narodnite-predstaviteli-ot-gerb-shte-provedat-priemni-s-grazhdani.html", "text": "Народните представители от ГЕРБ-Пловдив ще проведат приемни с граждани от избирателния си район, съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2;\r\n- Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21;\r\n- Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.04.23", "title": "Пловдив: Народните представители от ГЕРБ  ще проведат приемни с граждани"}
{"url": "http://www.focus-news.net/news/2018/04/23/2513951/tass-sasht-nyama-da-osiguryavat-nikakva-pomosht-za-vazstanovyavane-na-rayonite-v-siriya-kontrolirani-ot-bashar-asad.html", "text": "САЩ няма да осигуряват никаква помощ  за възстановяване на районите в Сирия, контролирани от Башар Асад, заявява в Торонто високопоставен американски представител, цитиран от ТАСС.\r\n„САЩ не считат, че трябва да се отделя каквато и да е помощ за възстановяване на районите, контролирани от режима на Асад“ се казва в стенограмата, разпространена от пресслужбата на Държавния департамент.\r\n„Когато разглеждаме и преценяваме по-нататъшните ни действия, ние не искаме финансиране да постъпва в райони, контролирани от правителството на Асад. Ние не искаме да възстановяваме зони,които се намират под властта на режима на Асад.“, уточнява той. При това във Вашингтон смятат, че трябва да се даде ускорение на „политическия процес“ по предаване на властта. Юлиян Марков", "date": "2018.04.23", "title": "ТАСС: САЩ няма да осигуряват никаква помощ  за възстановяване на районите в Сирия, контролирани от Башар Асад"}
{"url": "http://www.focus-news.net/news/2018/04/23/2513965/dobrich-kulturniyat-kalendar-na-obshtinata-vklyuchva-razlichni-sabitiya-posveteni-na-svetovniya-den-na-knigata.html", "text": "Културният календар на Общината включва различни събития, посветени на Световния ден на книгата, предаде кореспондентът на Радио „Фокус” – Варна. В 10,00 часа в Регионална библиотека „Дора Габе“ ще бъде открита фотодокументална изложба „В света на Дора Габе“. След това ще бъдат връчени отличията„Читател на годината” в двете възрастови групи – до 14 и над 14 години. Отличията са в две категории - „Най-четящ клас” и „Най-активен партньор на библиотеката”. От 13.30 часа до 16.00 часа ще се проведе Маратон на четенето. В 13,30 часа е организирана литературна среща в сектор „Изкуство“ с потребители на Дневен център за възрастни хора с увреждания към Център за психично здраве „Д-р П. Станчев”. В 17.30 ч. ще започне представяне на книгата „Камино: Пътят на завръщането“ с автор Тихомир Иванов. Маратон на четенето е организиран днес и в Дом-паметника „Йордан Йовков“. Началото му е в 11.00 часа. Той е едно своеобразно „предисловие“ към представянето, което ще започне в 17.30 часа в рамките на Тематични дни „Край границата: Дни на румънската литература“  в Добрич. Това е премиера на романите от румънски автори „Дефект” на Флорин Иримия, „Ангелус“ на Руксандра Чесеряну, „Рускинята” на Джиб Михаеску и „Произшествието” на Михаил Себастиан. Книгите ще представят д-р Христо Боев (преводач на романите), д-р Кремена Митева, главен уредник на Дом-паметник „Йордан Йовков“, и Дияна Боева. Детският отдел на библиотеката към Народно читалище „Йордан Йовков – 1870 г.“ също организира Маратон на четенето от 11,30 часа под наслов: „В света на книгите“. В отбелязването на Световния ден на книгата и авторското право се включва и Общинският младежки център „Захари Стоянов“. В 18,30 часа ще бъде представен Драматично-музикалния спектакъл „The Road to Bookland” (Пътят към Книголандия) с участието на ученици от Театрален клуб при ЧПГТП „Райко Цончев” с ръководител Драгомир Цукев и Студио за поп-рок певци „Сарандев\" при Младежки център – Добрич с вокален педагог Елена Карабельова. В същия част – 18,30 часа, в Концертна зала „Добрич“ ще бъде представен Музикално-поетичен рецитал „Младостта се завръща“ на Недялко Йорданов  и Хайгашод Агасян. Организатор на проявата е Община град Добрич. \r\nЖулиета НИКОЛОВА", "date": "2018.04.23", "title": "Добрич: Културният календар на Общината включва различни събития, посветени на Световния ден на книгата"}
{"url": "http://www.focus-news.net/news/2018/04/23/2513970/sofiya-vavezhda-se-vremenna-organizatsiya-na-dvizhenieto-vav-vrazka-s-remonta-na-okolovrasten-pat-pri-bul-balgariya.html", "text": "Въвежда се временна организация на движението във връзка с ремонта на Околовръстен път при бул. „България“. Това съобщиха от пресцентъра на Столична община. От 00.00 часа днес до 24.00 часа на 30 юни се забранява влизането на пътни превозни средства по крайна дясна лента в двете посоки, на пътния надлез  на ул. „Околовръстен път“ при бул. „България“ в участък от 115 метра. \r\nОт 00.00 часа днес до 24.00 часа на 6 май се забранява влизането на пътни превозни средства по дясна пътна лента на източното локално пътно платно на бул. „България“ в участък от 80 м под пътния надлез на ул. „Околовръстен път“. Промяната в организацията на движение се налага във връзка с ремонта на пътен надлез СОП и бул. „България“.", "date": "2018.04.23", "title": "София: Въвежда се временна организация на движението във връзка с ремонта на Околовръстен път при бул. „България“"}
{"url": "http://www.focus-news.net/news/2018/04/23/2513966/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от  ГЕРБ в Пловдив ще проведат приемни с граждани. Това съобщиха от пресцентъра на партията.\r\nДнес приемните ще се проведат по следния график:\r\n- Даниела Дженева, от 17:00 до 18:00 часа в офиса на  ГЕРБ в район „Южен”, ул. ”Академик Петър Динеков“ № 1А;\r\n- Спартак Николов, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5;\r\n- Вихър Захов,  от 17:00 до 18:30 часа в офиса на  ГЕРБ в район „Източен” на ул. ”Коста Паница“ № 5;\r\n- Вера Тоскова, от 16:00 до 18:00 часа в офиса на  ГЕРБ в район „Тракия” в ж. к. ”Тракия“ бл. 91.;\r\n- Александър Радев, от 17:30  до 19:00 часа в офиса на  ГЕРБ в район „Централен” на ул. ”Прага” № 2; \r\n- Атанас Узунов, от 17:30  до 19:00 часа в офиса на  ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16:00 до 18:00 часа в офиса на  ГЕРБ в район „Тракия” в ж. к. ”Тракия“ бл.91.\r\nОбщинският съветник Иван Вичков ще приема граждани във вторник, 24 април 2018 г., от 16:00 до 18:00 часа в офиса на  ГЕРБ в район „Тракия“ в блок 91. \r\nВ сряда, 25 април 2018 г., приемни с граждани ще проведат следните общински съветници:\r\n- Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А;\r\n- Георги Василев, от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А; \r\n- Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5; \r\n- Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5. \r\nВ четвъртък, 26 април 2018 г. общинските съветници от ГЕРБ в Пловдив ще проведат приемни с граждани по следния график:\r\n- Петър Попов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Дамян Дамянов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5;\r\n- Веселин Маневски, от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.04.23", "title": "Пловдив: Общинските съветници от  ГЕРБ ще проведат приемни с граждани"}
{"url": "http://www.focus-news.net/news/2018/04/23/2513967/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството.\r\nВъв връзка с подмяна на спирателни кранове на ул. „Партений Нишавски“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- по ул. „Партений Нишавски“ от ул. „Одрин“ до бул. „Ген.Михаил Д.Скобелев“;\r\n- по ул. „Осогово“ от ул. „Партений Нишавски“ до ул. „Позитано“;\r\n- по ул. „Българска морава“ от ул. „Партений Нишавски“ до ул. „Камен Андреев“ + бл.15, 18 и бл.2 на бул. „Ген.Михаил Д.Скобелев“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Партений Нишавски“ ъгъла с ул. „Българска морава“.\r\nВъв връзка с пресвързване на уличен водопровод на ул. „Борис Арсов“ кв. „Витоша“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Борис Арсов“, ул. „Нилс Бор“, ул. „Проф. Станчо Ваклинов“, ул. „Петър Карапетров“, ул. „Йордан Радичков“, ул. „Проф. Милко Борисов“ и ж.к. „Градините“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Арсов“ ъгъла с ул. „Йордан Радичков“.\r\nВъв връзка с изграждане на сградно водопроводно отклонение на ул. „Крушева градина“ кв. „Драгалевци“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Крушева градина“, ул. „Ненко Балкански“, ул. „Гергьовче“, ул. „Кимчовец“, ул. „Еловица“, ул. „Захари Зограф“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушова градина“ №56.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.23", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/23/2513971/sofiya-shte-se-provede-obshtestveno-obsazhdane-na-proekta-na-zakon-za-dvizhenieto-po-patishtata.html", "text": "От 13.30 часа в Гранд Хотел София ще се проведе обществено обсъждане на проект на Закон за движението по пътищата, проект на Закон за водачите на моторни превозни средства и проект на Закон за пътните превозни средства. Това съобщиха от пресцентъра на МВР. Регистрацията на участниците ще започне в 13.30 часа, а обсъждането на проектите от 14.00 часа.   \r\nРаботните проекти могат да бъдат видени . Тези документи са публикувани и на страниците на МТИТС и АПИ.", "date": "2018.04.23", "title": "София: Ще се проведе обществено обсъждане на проекта на Закон за движението по пътищата"}
{"url": "http://www.focus-news.net/news/2018/04/23/2513968/yambol-diskusionna-sreshta-za-knigite-i-savremennoto-im-vizualnoto-predstavyane-shte-se-provede-v-grada.html", "text": "Дискусионна среща за книгите, четенето и съвременните форми на визуално представяне на съдържанието е основната идея на събитието, посветено на Световния ден на книгата – в Културно-информационен център „Безистен“. Това съобщиха от пресцентъра на Община Ямбол. Инициативата е на домакините от Общинско предприятие „Туризъм и култура“, а началото е в 16.00 часа. Модератор на дискусията ще бъде писателят Христо Карастоянов, като за участие са поканени ученици от ямболските гимназии и всеки, имаш отношение към четенето.\r\nАкцент на вечерта е представяне на буктрейлърите на ямболски ученички, които бяха сред петте избрани от национално жури за първото издание на Буктрейлър Филм Фестивал в София през март. Точно в днешния ден, двата ямболски проекта представят България и на Европейския Филмов Фестивал в гр. Бреша, Италия. Единият от тях е буктрейлърът на книгата „Разбий ме“ от Тахере Мафи, изготвен от Александра Иванова, 9-ти клас на Природо-математическа гимназия „Атaнас Радев“. В челната петица влиза и проектът по книгата „Физика на тъгата“ на Георги Господинов, подготвен от Ивана Янева, 9-ти клас на Езикова гимназия „Васил Карагьозов\" и от Таня Жекова, 9-ти клас на Профилирана гимназия „Васил Левски“. Конкурсът за буктрейлъри има за цел участниците да представят своята гледна точка за любими книги с помощта на съвременни аудио-визуални средства. Предизвикателството мотивира учениците да четат повече, създава умения да извличат акцентите в творбата, да ги визуализират и едновременно с това да привличат повече читатели. \r\nДискусионната среща „За книгите… с Христо Карастоянов“, посветена на Световния ден на книгата и авторското право, очаква всички, изкушени от четенето и желаещи да споделят своето мнение за съвременния прочит и популяризиране на  литературните произведения, в зала „Съвременност“ на ямболския Безистен.", "date": "2018.04.23", "title": "Ямбол: Дискусионна среща за книгите и съвременното им визуалното представяне ще се проведе в града"}
{"url": "http://www.focus-news.net/news/2018/04/23/2513972/plovdiv-patishtata-v-oblastta-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурен от областно пътно управление. До 30 юни движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч поради ремонтни дейности. Преминаването по пътя Пловдив-Асеновград се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Остава ограничено движението на камиони над 12 тона по пътя Поповица-Болярци. Причината за наложеното ограничение е намален габарит на пътното платно на мост. Движението по пътя Шишманци-Белозем, в района на пътния възел при АМ „Тракия“, се осъществява в една лента поради ремонтни дейности на надлез. Движението в участъка ще се контролира от светофарна уредба до 26 април.\r\nТрафикът на територията на град Пловдив е интензивен към този час на деня. Задръствания се образуват по булевардите „Цар Борис III Обедините“, „Христо Ботев“, „Шести септември“, „Васил Априлов“, „Руски“ и „Пещерско шосе“. Движение се отчита и по входно-изходните артерии на града.\r\nВесела КРЪСТЕВА", "date": "2018.04.23", "title": "Пловдив: Пътищата в областта са сухи и нормално проходими"}
{"url": "http://www.focus-news.net/news/2018/04/23/2513973/burgas-v-grada-shte-se-provede-shestoto-izdanie-na-initsiativata-chetem-zaedno-edna-kniga-po-povod-svetovniya-den-na-knigata-i-avtorskoto-pravo.html", "text": "Днес отбелязваме Световния ден на книгата и авторското право.  По този повод Читалище „Изгрев 1909“ ще представи романа „Аз още броя дните“, победител в конкурса „Ръкописът“ на  БНТ 1, в рамките на шестото издание на инициативата „Четем заедно една книга“. Това съобщиха от пресцентъра на . Над 2000 бургазлии, пътуващи на тази дата в автобусите по линии  Б1, Б2, 11 и 12, ще получат от доброволци брошура с текстове от романа на Георги Бърдаров. Отбелязването ще завърши в зала „Георги Баев“ на КЦ „Морско казино“, където от 18.30 часа авторът ще бъде представен от своя колега Радко Пенев.\r\nИдеята в един ден един град да чете една книга датира от 1998 година. За първи път тя се реализира в Сиатъл, САЩ. Моделът „One city, one Book“ е познат още в Германия, Англия и Ирландия.\r\nПрез 2013 година народно читалище „Изгрев 1909“ – Бургас за първи път приложи тази добра практика и представи младия писател Явор Веселинов, последван от носителката на престижни български награди за литература Керана Ангелова, Радослав Гизгинджиев с трилогията РАЙ, бургаския фантаст Янчо Чолаков и автора на „Ритуалът“ Радко Пенев.\r\nСъбитието се реализира с подкрепата на Община Бургас, „Бургасбус“ ЕООД  и книжарница „Ciela Books“.", "date": "2018.04.23", "title": "Бургас: В града ще се проведе шестото издание на инициативата „Четем заедно една книга“ по повод Световния ден на книгата и авторското право"}
{"url": "http://www.focus-news.net/news/2018/04/23/2513969/pavlo-klimkin-administratsiyata-na-donald-tramp-i-kongresa-na-sasht-podkrepyat-ukrayna.html", "text": "Администрацията на президента Доналд Тръмп и Конгреса на САЩ са единни в своята подкрепа за Украйна, заявява украинският външен министър Павло Климкин пред агенция The Canadian press, цитирана от TACC.\r\n„За нас има ясна и последователна подкрепа на двете палати на Конгреса. Нас също така ни поддържат и в администрацията на президента Тръмп“, заявява той, като уточнява, че в това го е уверил изпълняващият длъжността държавен секретар на САЩ  Джон Съливан, с който той е провел „много добра среща“ в събота  в Торонто, където се провежда срещата на външните министри от Г-7.\r\nПо-рано министърът на външните работи на Канада разпространи изявление на министрите на външните работи на седемте най-развити икономики в света, в което те потвърждават привързаността на правителствата на своите страни по поддръжка на Киев, и също така отбелязват, че санкциите по отношение на Русия заради ситуацията в Украйна ще се продължат. Юлиян Марков", "date": "2018.04.23", "title": "Павло Климкин: Администрацията на Доналд Тръмп и Конгреса на САЩ подкрепят Украйна"}
{"url": "http://www.focus-news.net/news/2018/04/23/2513976/plovdiv-natsionalnoto-izlozhenie-na-proizvoditeli-s-lyubov-kam-balgarskoto-shte-se-provede-za-parvi-pat-v-asenovgrad.html", "text": "Националното изложение „С любов към българското”, което се провежда в над 20 града на страната, ще бъде за първи път в град Асеновград в последната седмица на месец април. Това съобщиха за Радио „Фокус“ – Пловдив от пресцентъра на Общината. Изложението ще започне днес в изложбени павилиони, разположени на пл. „Акад. Николай Хайтов“ и ще продължи до 28 април. Участващите български фирми от Пловдив, София, Бургас, Сливен и други ще представят своите най- нови стоки и модели – дамски и мъжки облекла, спортни стоки, трикотаж, чанти и кожени изделия, сребърна бижутерия и аксесоари. Изложението се провежда във формата „Празник на открито за цялото семейство“ с насоченост към потребителите, предпочитащи родното производство. Всички почитатели на българските стоки ще имат възможността да избират между актуални модели и колекции, представени директно от техните производители  и да се потопят в атмосферата на празничното пазаруване. \r\nЗа посетителите ще има специални панаирни отстъпки и промоции на сезонни стоки на щандовете на изложението.\r\nПанаирът „С любов към българското“ се осъществява с подкрепата на Община Асеновград.", "date": "2018.04.23", "title": "Пловдив: Националното изложение на производители „С любов към българското“ ще се проведе за първи път в Асеновград"}
{"url": "http://www.focus-news.net/news/2018/04/23/2513975/varna-narodniyat-predstavitel-ot-pp-gerb-vladimir-valev-organizira-priemna-za-grazhdani.html", "text": "Народният представител от ПП ГЕРБ – Варна Владимир Вълев ще има приемен ден за граждани. Това съобщиха от пресцентъра на ПП ГЕРБ – Варна. Той ще отговаря на въпроси на граждани от 10.00 до 12.00 часа в клуба на ПП ГЕРБ на ул. „Г. Бенковски” №1. Записвания могат да се правят на тел: 052/ 600 015.", "date": "2018.04.23", "title": "Варна: Народният представител от ПП ГЕРБ Владимир Вълев организира приемна за граждани"}
{"url": "http://www.focus-news.net/news/2018/04/23/2513977/denyat-23-april-v-svetovnata-istoriya.html", "text": "В далечната 303 г. в Палестина по заповед на римския император Диоклетиан е обезглавен Георги Победоносец, който по-късно е канонизиран от църквата. През 1348 г. по време на Стогодишната война между Англия и Франция Kрал Едуард III учредява Ордена на жартиера. През 1827 г. Британската кралица Виктория и френският император Наполеон III отхвърлят първия проект за тунел под Ламанша през 1867 г. В Ню Йорк се състои първата публична премиера на кинематографична творба през 1896 г. През 1932 г. в Страдфорд на Ейвън е открит Кралският шекспиров театър. Хитлер лишава Гьоринг от всичките му титли и звания през 1945 г. През  1992 г. в Пекин е открит най-големият ресторант от веригата “Макдонладс” със 700 места. През 1996 г. за първи път се чества Международният ден на книгата и авторското право,  по решение на ЮНЕСКО. \r\n2015 г.\r\nСлед 43 години спокойствие изригва вулканът Калбуко в Чили в близост до градовете Пуерто Монт и Пуерто Варас в областта Лос Лагос, на около 1300 км южно от Сантяго де Чиле.\r\n2014 г.\r\nВ Ливан се провеждат президентски избори.\r\n2013 г.\r\nДосегашният председател на парламента на Бангладеш Абдул Хамид е избран за президент.\r\nЗа временен министър-председател на Молдова е избран досегашният министър на външните работи Юрие Лянке.\r\nХакери преодоляват защитата на Туитър страницата на Асошиейтед Прес и публикуват невярна информация за атентат в Белият дом и раняване на президента Обама.\r\n2012 г.\r\nЛидерката на опозицията в Мианмар Аун Сан Су Чи и членовене на нейната партия Национална лига за демокрация бойкотират първото заседание на долната камара на парламента.\r\nЕгипет прекъсва договора с Израел за доставка на газ.\r\n2006 г.\r\nКатарският сателитен канал “Ал Джазира” излъчва запис на Осама бин Ладен.\r\nНа него, лидерът на терористичната мрежа “Ал Кайда”, Осама бин Ладен призова мюсюлманите да бойкотират западните стоки, включително продуктите, внасяни от САЩ, които подкрепиха Дания след публикуването на сатиричните изображения на пророка Мохамед в датската преса.\r\n2006 г.\r\nБившият италиански премиер Джулио Андреоти е номиниран по препоръка на правителството в оставка на Силвио Берлускони за председател на горната камара на парламента (Сената). Лидерът на Християндемократическия съюз Пиер Фердинандо мотивира предложението си за издигането на кандидатурата на Андреоти с това, че той има голям опит.\r\n2006 г.\r\nПровежда се втори тур на парламентарните избори в Унгария. \r\nНа 9 април е проведен първият тур. На него  коалицията ръководена от премиера-социалист Ференц Дюрчани успява да спечели преднина.\r\n1996 г.\r\nЗа първи път се чества Международният ден на книгата и авторското право,  по решение на ЮНЕСКО от ноември 1995 г. Дата 23 април е избрана в памет на починалите на този ден през 1616 г. Сервантес, Шекспир и Де Ла Вега.\r\n1992 г.\r\nВ Пекин е открит най-големият ресторант от веригата “Макдонладс” със 700 места.\r\n1970 г.\r\nПодписана е търговска спогодба с Република Ирландия. Ирландия е аграрно-индустриална страна. Добива се торф, цветни метали, въглища и природен газ. Развита е химическа, металургична, хранителна и пивоварна промишленост. Добре развито е селско стопанство, което ползва повече от 70% от територията на Ирландия. Разпространени са малките и средни селски стопанства. Растениевъдството в значителна степен обслужва нуждите на животновъдството. Развит е още риболов и рибопреработваща промишленост.\r\n1964 г.\r\nВ Москва е открит театър “Таганка”, смятан за сцената, даваща най-добра възможност за професионална изява на свободомислещи творци.\r\n1959 г.\r\nСъздаден е Съюз на журналистите в Украйна.\r\n1948 г.\r\nВ Прага е подписан Българо-чехословашки договор за приятелство, сътрудничество и взаимна помощ. Документът предвижда двете страни взаимно да се консултират по всички важни международни въпроси, засягащи техните интереси и да си оказват военна и всякаква друга помощ, в случай че някоя от тях стане обект на агресия, а така също и да развиват взаимните си икономически и културни връзки. Сключен е за срок от 20 години  и подновен на 26 април 1967 г. за още 20 години.\r\n1945 г.\r\nХитлер лишава Гьоринг от всичките му титли и звания.\r\nХерман Гьоринг  е роден през 1893 г. Той е пилот от Първата световна война, а по-късно един от най-маститите нацисти на върха на властта в хитлеристка Германия; военен и икономически лидер на Третия райх. Гьоринг е ръководител на Луфтвафе и единствен носи титлата райхсмаршал. Умира през 1946 г.\r\n1932 г.\r\nВ Страдфорд на Ейвън е открит Кралският шекспиров театър.\r\n1920 г.\r\nПредставителен комитет свиква в Анкара Велико национално събрание на Турция.\r\n1916 г.\r\nПо време на Ирландското въстание от 1916 г. революционери завземат ключови сгради в Дъблин и провъзгласяват независимостта на Ирландия. През 1919  г. е обявена независимостта на Ирландия с председател на правителството Де Валера.\r\nРепублика Ирландия, известна още като Ейре, е държава в Северозападна Европа, която заема около 5/6 от остров Ирландия. Останалата една шеста е заета от Северна Ирландия, която е част от Обединеното кралство.\r\n1907 г.\r\nДжек Лондон се отправя на околосветско пътешествие.  Американският писател е автор на 50 книги - романи, повести, разкази, есета и пиеси. Пътят му към творческия успех е труден. Едновременно работи и учи, странства на Север със златотърсачите и пътува из Южните морета. Последните години от живота си той прекарва в гр. Глен Елън, северно от Сан Франциско. Лондон издава сборник с разкази \"Човекът с белега\" (1900 г.), \"Любов към живота\" (1906 г.), повестите \"Дивото зове\" (1903 г.), \"Белият зъб\" (1906 г.) и др., в които съчетава поезията на суровата природа с романтиката на безкористното мъжество при изключителни физически и морални изпитания. Пише романите  \"Желязната пета\" (1908 г.), \"Мартин Идън\" (1909 г.) и др.\r\n1886 г.\r\nВ Ню Йорк се състои първата публична премиера на кинематографична творба.\r\n1876 г.\r\nПо време на Априлското въстание, на 23 април (ст.стил, по нов стил на 5 май), въстава и Перущица. Жителите й седем дни удържат 5000-6000 башибозуци, предвождани от тъмрашлията Адил ага. Пристигат и редовни турски войски от Пловдив. В черквата “Св. Архангел Михаил” се събират около 600 жени, деца, старци и последните защитници на града. Спас Гинев и Кочо Чистеменски пред заплахата да попаднат в ръцете на врага убиват жените и децата си и се самоубиват. Примерът им е последван от още 20 души. Градът е опожарен и сринат до основи.\r\n1867 г.\r\nБританската кралица Виктория и френският император Наполеон III отхвърлят първия проект за строителство на тунел под Ламанша.\r\n1827 г.\r\nУилям Роуън Хамилтън представя теорията си за системата от лъчи.\r\nЛорд Уилям Роуън Хамилтън е роден през 1805 г. Той  е английски математик и астроном, създател на Хамилтоновата механика. Умира през 1865 г.\r\n1348 г.\r\nПо време на Стогодишната война между Англия и Франция Kрал Едуард III учредява Ордена на жартиера. В паузата между ожесточените сражения монархът устройва бал. Докато танцува с любимата си, на пода изпада нейната жартиера и той я взима с думите: \"...Нека се засрами този, който помисли нещо лошо за това...!\" \r\nБританският крал, който по това време се домогва до френския престол, произнася знаменитата фраза на френски. По-късно тя става девиз на измисления от него орден.\r\nПатронът на ордена е  Сейнт Джордж. Още през ХI век, при крал Ричард Лъвското сърце, великомъченикът става покровител на Британската армия, а три столетия по-късно е провъзгласен за покровител на цялата империя. Знамето на Сейнт Джордж - червен кръст на бял фон, се е развявало в битките като символ на Великобритания. \r\nИменно този знак, обграден от кръг, украсява днес парадното облекло на рицарите на жартиерата. Един от първите носители на високото звание е първородният син на Едуард III, по прякор Черният принц. Носители на ордена са херцог Единбургски, съпругът на кралица Елизабет II, престолонаследникът принц Чарлс, както и принцеса Ана. \r\nВсяка година в средата на юни, 25 - имата рицари на Ордена на жартиерата (по устав те не могат да бъдат повече едновременно) се събират в парадната зала на двореца \"Уиндзор\", наречена \"Ватерло\", в чест на победата над Наполеон.\r\n971 г.\r\nЙоан Цимисхий е пред стените на Дръстър, където се е намира княз Светослав. \r\nЙоан Цимисхий е византийски император (969-976 г.). Заема престола след убийството на император Никифор II Фока. През 971 г. предприема поход срещу България и превзема столицата и Преслав и др. градове. Завладените от него територии между р. Дунав, Стара планина, Черно море и р. Искър включва в пределите на Византийската империя, с което поставя началото на покоряването на българите под византийско владичество.\r\n303 г.\r\nВ Палестина по заповед на римския император Диоклетиан е обезглавен Георги Победоносец, който по-късно е канонизиран от църквата.\r\nГеорги Победоносец е кападокийски княз, умрял мъченически през царуването на Диоклециан (303 г.). През 800 г. Англия го приема като свой покровител. Георги победоносец е почитан и  в България и Русия. Св. Георги Пободеносец е покровител на войниците. Неговият триумф над дракона е символ на победата му над езичеството. Паметта му се почита на 6 май. Патрон на българския манастир \"Зограф\" в Света гора.На тази дата умират:\r\n1916 г.\r\nУмира Густав Швалбе – германски анатом, хистолог и антрополог.Той е роден на 1 август 1844 г. в Кведлинбург. Учи медицина в Берлин, Цюрих и Бон. Професор е по хистология във Физиологическия институт в Лайпциг от 1871 г., по анатомия в Йена от 1873 г., в Кьонингсберг от 1881 г., от 1883  г. е професор по анатомия и директор на Анатомическия институт в Страсбург. Основните му трудове са по анатомия и хистология на костите, нервната и кръвоносната система на човека и животните. От 1886 г. Швалбе работи в областта на антропологията. Предлага методи за изследване на костите на човешки изкопаеми. Автор е на класически описания на питекантропа и неандерталеца, според него неандерталецът е особен вид изкопаем човек - предшественик на съвременния. По инициатива на Швалбе през 1899 г. започва издаването на сп. “Zeitschrift für Morphologie und Anthropologie”.\r\n1908 г.\r\nУмира генерал Николай Петрович Линевич – руски военачалник. Линевич е роден на 5 януари 1839 г.През 1855 г. той започва военната си кариера като юнкер. Участва в Руско-турската война (1877-1878 г.). От 1895 г. е  командващ войските в Южноусурийския район, от 1900 г. е командир на корпус. По време на потушаването на Ихетуанското въстание (1899-1901 г.) Линевич оглавява съюзните войски и чрез щурм превзема Пекин. От 1903 г. е командващ войските на Приамурския военен окръг и генерал-губернатор на Приамурието. В началото на Руско-японската война (1904 - март 1905 г.) временно командва Манджурската армия, а от 3 март 1905 г. е главнокомандващ въоръжените сили в Далечния Изток. През февруари 1906 г. за недостатъчно активна борба с революционното движение е свален от длъжност. Линевич е автор на мемоарите \"Руско-японската война. Из дневниците на А. Н. Куропаткин и Н. П. Линевич\", 1925 г.\r\n1616 г.\r\nУмира Мигел де Сааведра Сервантес – испански писател. Сервантес е роден на 29 ноември 1547 г. в Алкака де Енарес, обл. Кастилия. Първоначално той става лекар, след което постъпва на военна служба. Взема участие в Турско-испанската война и в морското сражение при Лепанто през 1571 г. загубва лявата си ръка. На връщане в Испания през 1575 г. е пленен от пирати и е отведен в Алжир. Откупен, през 1580 г. се прибира в Мадрид. Наклеветен е от лични врагове и попада в затвора. Литературната дейност на Сервантес обхваща времето главно след завръщането му от алжирски плен. Първото му по-голямо белетристично произведение е романът “Галатея” (1585 г., незавършен). Автор е още на трагедията “Нумансия” и на около 30 пиеси. Най-известното му произведение е романът “Знаменитият идалго Дон Кихот де ла Манча” (I ч. – 1605 г.; II ч. – 1615 г.), който е едно от най-значителните постижения на европейската ренесансова литература.На тази дата са родени:\r\n2007 г.\r\nУмира Борис Елцин, първи президент на Русия.\r\nБорис Елцин е роден в село Бутка в Свердловска област на 01 февруари 1931 г. По времето на СССР е президент на РСФСР. Непосредствено след разпадането на СССР заема ръководния пост на Руската федерация. Избран е за президент за 2 последователни мандата.\r\nЕлцин реформира руската социалистическа планова икономика в капиталистическа пазарна икономика и въвежда икономическа шокова терапия, либерализация на цените и програми за приватизация.\r\nНа 31 Декември 1999 г. Елцин прави изненадващо изявление, в което обявява, че се оттегля от поста си, като за негов наследник избира министър-председателят Владимир Путин\r\n1928 г.\r\nРодена е Шърли Темпъл – американска актриса. Снима се в киното от 3-годишна възраст. Играе стандартни роли на миловидни момичета с непосредственост и простота на изразните средства. През 50-те години се снима в телевизията. През 1945 г. публикува мемоарите си “Моите детски години”. Участва във филмите: “Бедната малка богаташка” (1936 г.), “Малката мис Бродуей” (1938 г.), “Малката принцеса” (1939 г.), “Форт Апахи” (1948 г.), “Децата на Холивуд” (1982 г.).\r\n1911 г.\r\nРоден е Роналд Нийм – английски оператор, режисьор, продуцент. В киното е от 1928 г. Той е оператор от 1934 г., снима за Дейвид Лийн \"Където служим\" (1942 г.), \"Това щастливо семейство\" (1943 г.), \"Веселото привидение\" (1944 г.). Продуцент е на филмите \"Кратка среща\" (1945 г.), \"Големите надежди\" (1946 г.), \"Оливър Туист\" (1948 г.). Режисьор е предимно на зрелищни и развлекателни филми - \"Вземи моя живот\" (1947 г.), \"Картата\" (1952 г.), \"Банкнота от 1 млн. фунта стерлинги\" (1953 г.), \"С устата на художника\" (1958 г.), \"Гамбит\" (1966 г.), \"Мис Джин Броуди в разцвета на живота си\" (1968 г.), \"Трагедията на \"Посейдон\" (1972 г.), \"Другата страна на нощта\" (1976 г.), \"Метеорът\" (1979 г.), \"Игра на класика\" (1980 г.), \"Вълшебният балон\" (1990 г.).\r\n1876 г.\r\nРодена е Айно Акте-Яландер – финландска оперна певица (мецосопран). Учи пеене при майка си, а след това в Парижката консерватория. Дебютът й като певица е през 1893 г. Работи в парижката \"Гранд Опера\" (1897-1903 г.) и в \"Метрополитън Опера\" (1904-1906 г.), гастролира на финландска сцена, в Англия и други страни. Известни са партиите й Елза, Елисавета (\"Лоенгрин\" и \"Танхойзер\" от Вагнер), Тоска (\"Тоска\" от Пучини) и др. През 1911 г.  Акте- Яландер основава в Хелзинки оперен театър, който от 1956 г.  е Финландска национална опера.\r\n1858 г.\r\nРоден е Макс Карл Ернст Лудвиг Планк – германски физик. Той е един от основоположниците на квантовата физика. Планк професор и директор на Института за теоретична физика в Берлин. Член е на Берлинската АН и на много други чужди АН. Автор е на много трудове върху енергията и топлината. Планк извежда Закона за излъчване на абсолютно черното тяло (1900 г.). Той въвежда Планковата константа. През 1919 г. получава Нобелова награда за физика за откриване на квантовата енергия.\r\n1775 г.\r\nРоден е Джозеф Мелард Уйлям Търнър – английски живописец. През 1793 г. учи в Лондонската художествена академия. В края на 90-те години на ХVIII век Търнър разработва мотиви от творбите на холандските маринисти от ХVII век, от пейзажи на К. Лорен и Р. Уилсън, обръща се и към библейски, митологични и исторически сюжети. От 20-те години на ХIХ век Търнър разработва отново маринисткия жанр. Произведения:  “Пожар в парламента” (1835 г.), “Дъжд, мъгла и скорост” (1844 г.), “Корабокрушение” и др.). Работи също акварел, рисунки и гравюри.\r\nУмира Габриел Боно дьо Мабли – френски социалист-утопист. Предлага програма за премахване на имущественото неравенство между хората, за ограничаване на потребностите и за пресичане на разкоша. Идеите си излага в съчинението “За правата и задълженията на гражданите”. Абат Мабли  е роден на 14 март 1709 г. в  Гренобъл.\r\n1420 г.\r\nРоден е Иржи Подебрад – чешки крал (1458-1471 г.), произхождащ от рода панове от Кунщат. След като преодолява съпротивата на пановете католици с подкрепата на дребното и средното дворянство и бюргерството, той води политика за укрепване на Чешката държава. Предлага проект за обединяване на европейските монарси, с което трябва да се ограничат интригите на Папството в международната политика, да се сплотят европейските държави срещу турската инвазия и да се обезпечи мирът в Европа. Политиката му среща враждебното отношение на Католическата църква, а самият той е осъден като еретик от папата през 1466 г. Срещу чешкия крал е създадена Зеленогорската конфедерация (1465 г.) - въоръжен съюз на чешките панове католици, поддържани от унгарския крал Матиаш Хуниади. През 1469 г. Хуниади е избран от част от пановете за чешки крал. В разгара на войната с конфедерацията Иржи Подебрад умира.За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.04.23", "title": "Денят 23 април в световната история"}
{"url": "http://www.focus-news.net/news/2018/04/23/2513979/sliven-narodniyat-predstavitel-ot-gerb-galya-zaharieva-organizira-priemen-den.html", "text": "Народният представител от ГЕРБ - Сливен и заместник-председател на Комисията по образование в Народното събрание Галя Захариева ще се срещне с граждани в Сливен. Това съобщиха от пресцентъра на ПП ГЕРБ. Приемната ще се проведе  от 10.30 часа до 11.30 часа в офиса на ГЕРБ в Сливен на ул. \"Цар Освободител\" №17. Хората ще имат възможност да зададат своите въпроси, да споделят мнения и предложения, свързани с развитието на града и общината, както и по актуални за страната теми. Предварителното записване за среща с депутата Галя Захариева е на тел. \r\n044/63 32 23 или на място в офиса на партията.", "date": "2018.04.23", "title": "Сливен: Народният представител от ГЕРБ Галя Захариева организира приемен ден"}
{"url": "http://www.focus-news.net/news/2018/04/23/2513980/burgas-mlad-mazh-e-otkrit-v-podzemen-garazh-s-ognestrelna-rana-v-glavata-nastanen-e-v-bolnitsa-s-opasnost-za-zhivota.html", "text": "Снощи около 22.35 ч. във Второ Районно управление – Бургас е получено съобщение за инцидент в района на подземния гараж на бл. 161 в ж.к. „Славейков”, при който в безпомощно състояние с огнестрелна рана в областта на главата е открит млад мъж. Това съобщиха от пресцентъра на ОДМВР-Бургас. \r\nСвоевременно дошлите на място полицейски служители са посрещнати от 30-годишна бургазлийка, която заявила, че това е приятеля ѝ – А.С., 30-годишен от Силистра, с когото малко по-рано в компанията на свои познати празнували рожден ден. Около 21.30 ч. младият мъж заявил, че излиза за малко навън. След като се забавил приятелите му започнали да го търсят, като го открили в безпомощно състояние в подземния паркинг на кооперацията. \r\nПри извършения оглед на местопроизшествието е намерен и иззет боен пистолет с патрон в цевта, заглушител, пълнител с четири патрона и две гилзи, кал. 22. В жилището на А.С., разположено в бл. 161 в к-с „Славейков” е открита бележка. Иззети са видеозаписи от камерите, с които е оборудвана сградата и подземния паркинг. Първоначално събраните факти показват, че най-вероятно се касае за самопрострелване, но са назначени множество експертизи за установяване на детайли по инцидента. \r\nПострадалият 30-годишен мъж е откаран в „Шокова зала” на УМБАЛ – Бургас, а оттам е настанен за лечение в отделение „Реанимация” с огнестрелна рана в областта на слепоочието, с опасност за живота.\r\nПо случая е образувано досъдебно производство.", "date": "2018.04.23", "title": "Бургас: Млад мъж е открит в подземен гараж с огнестрелна рана в главата, настанен е в болница с опасност за живота"}
{"url": "http://www.focus-news.net/news/2018/04/23/2513981/netherlands-times-generalniyat-sekretar-na-nato-razkritikuva-holandiya-zaradi-byudzheta-y-po-otbrana.html", "text": "Генералният секретар на НАТО Йенс Столтенберг разкритикува Холандия, че все още не е увеличила разходите си за отбрана до 2% от БВП, пише  Netherlands Times.\r\n„Очакваме повече. Така е честно“, заяви Столтенберг по време на реч пред долната камара на холандския парламент. Той напомни, че страната е обещала да постигне стандартните на Алианса в близките десет години, но и че страната е много далеч от тази цел.\r\n„Постигането на целта е необходимо. Не защото така е честно за съюзниците от НАТО, които вече са постигнали този стандарт, но и защото геополитическите отношения са все по-напрегнати“, смята Столтенберг. „Може да намалявате разходите в тихи времена, но трябва да инвестирате в неспокойните. Това е оптимистично послание, но безопасният свят не е безплатен“, уточни генералният секретар. Виктор Турмаков", "date": "2018.04.23", "title": "Netherlands Times: Генералният секретар на НАТО разкритикува Холандия заради бюджета й по отбрана"}
{"url": "http://www.focus-news.net/news/2018/04/23/2513978/sofiya-vavezhda-se-vremenna-organizatsiya-na-dvizhenieto-vav-vrazka-s-meropriyatie-ot-kalendara-na-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка с мероприятие от Календара на българското председателство на Съвета на ЕС. Това съобщиха от пресцентъра на Столична община.\r\nДо приключване на мероприятието днес се забранява престоят и паркирането на пътни превозни средства, с изключение на автомобилите превозващи участниците в мероприятието, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nОт 07.00 часа до приключване на мероприятието на 23 април 2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2018.04.23", "title": "София: Въвежда се временна организация на движението във връзка с мероприятие от Календара на българското председателство на Съвета на ЕС"}
{"url": "http://www.focus-news.net/news/2018/04/23/2513974/daniel-panov-kmet-na-veliko-tarnovo-po-aktivna-reklama-na-turizma-v-malkite-obshtini-i-uvelichavane-prestoya-na-posetitelite-sa-sred-osnovnite-predizvikatelstva.html", "text": "По-активна реклама на туризма в малките общини и увеличаване престоя на посетителите са сред основните предизвикателства. Това каза в сутрешния блок „Добро утро, България“ на Радио „Фокус“ кметът на Велико Търново Даниел Панов. По думите му необходимо е малките общини да бъдат по-активни, акцентирайки на популяризирането на предлаганите туристически продукти. Градоначалникът добави, че туристическият сезон в старата столица е един от най-дългите у нас, като именно работа за удължаване престоя на посетителите е доказателство за успешен модел на управление в бранша. \"Доказва го и 13 процентовият ръст на туристопотока през 2017 година. Туристическите продукти, дело на общините се управляват и рекламират от туристическите центрове. Те трябва да бъдат посланиците в дадените общини, в които работят. Кметовете също трябва да са по-активни. Понякога не обръщаме внимание на дребните детайли, но именно те, както и рекламата, мениджмънтът на туристическите продукти, на фестивалите и на фолклорните празници са чудесни туристически продукти, които трябва по-подходящ начин да бъдат предложени на туристическият пазар“, обясни той. Даниел Панов коментира още, че наред с културния, исторически, религиозен туризъм Велико Търново има потенциал да развитие и конгресния и еко такъв.", "date": "2018.04.23", "title": "Даниел Панов, кмет на Велико Търново: По-активна реклама на туризма в малките общини и увеличаване престоя на посетителите са сред основните предизвикателства"}
{"url": "http://www.focus-news.net/news/2018/04/23/2513982/blagoevgrad-s-normalna-intenzivnost-e-trafikat-v-oblastniya-tsentar.html", "text": "С нормална интензивност е трафикът в областния център, предаде репортер на Радио \"Фокус\" – Пирин. Всички светофарни уредби са изправни. Няма образували се задръствания по основните пътни артерии в града. Нормално се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, което значително облекчава трафика в района. Без проблеми и без задръствания се осъществява движението и на експерименталното кръгово кръстовище при „Зърнени храни“ – на бул. „Св. Димитър Солунски“ и бул. „Васил Левски“. Градският транспорт се движи по разписание без закъснение.\r\nКристина МИТКОВА", "date": "2018.04.23", "title": "Благоевград: С нормална интензивност е трафикът в областния център"}
{"url": "http://www.focus-news.net/news/2018/04/23/2513983/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-filma-padenie-i-spasenie.html", "text": "Въвежда се временна организация на движението във връзка със заснемането на филма „Падение и спасение”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва: \r\n- От 16.00 до 19.00 часа днес в ж.к. „Овча купел” пред бл. 609. \r\n- От 08.00 до 17.30 часа на 24 април 2018 г. на ул. „Солунска” № 49. \r\n- От 10.00 до 22.00 часа на 25 април 2018 г. и от 10.00 до 13.00 часа на 26 април 2018 г. на ул. „Георги Бенковски” № 33. \r\n- От 16.00 до 19.00 часа на 26 април 2018 г. пред бл. 1, ж.к. „Дианабад”.", "date": "2018.04.23", "title": "София: Въвежда се временна организация на движението във връзка със заснемането на филма „Падение и спасение”"}
{"url": "http://www.focus-news.net/news/2018/04/23/2513985/el-pais-vlastite-shte-razsledvat-falshivite-signali-za-otravyane-na-britanskite-turisti-v-mezhbina-koito-iskat-obezshteteniya.html", "text": "Британското министерство на правосъдието обяви нови правила, с които британските летовници в Испания и другите летни дестинации да не мамят туроператорите с фалшиви данни за хранително отравяне. Цели се ограничаването на обезщетенията, които ще могат да се получават при  пътуване в чужбина, пише  El Pais.\r\n„Искането на компенсация, че си се разболял по време на ваканция, след като си здрав, е измама“, пише в официално заявление на министерството. „Промяната ще позволи на туроператорите да плащат предписани средства в зависимост от иска и дължината на процеса, което и ще помогне на компаниите да оспорват фалшивите сигнали“, пише още там.\r\nСпоред съдебните документи подобни фалшиви искове са лишили испанските хотели от 60 милиона евро от 2014 г. насам. През 2016 г. е отбелязан рекорд, когато само една хотелска верига е получила 273 иска за компенсация на 700 души. \r\nИзмамата е проста. Туристът купува пакет от туроператор и стои в испански хотел в „ол инклузив“. Във Великобритания след ваканцията той пуска оплакване срещу туроператора, твърдейки, че се е разболял от храната в хотела. Според настоящия британски закон дори и не е необходимо ищецът да предоставя медицинско свидетелство. Виктор Турмаков", "date": "2018.04.23", "title": "El Pais: Властите ще разследват фалшивите сигнали за отравяне на британските туристи в межбина , които искат обезщетения"}
{"url": "http://www.focus-news.net/news/2018/04/23/2513986/burgas-prodalzhava-izvarshvaneto-na-karpezhi-v-reditsa-patni-uchastatsi-v-oblastta.html", "text": "Нормално натоварен е трафикът в областта. Това каза за Радио „Фокус“ – Бургас дежурният в Областно пътно управление. Продължава извършването на кърпежи в редица пътни участъци. Шофьорите да карат с повишено внимание и съобразена скорост. Работни екипи има в отсечките Ахелой – Поморие, Бургас – Карнобат, Черноград – Айтос. Реконструкция на пътните настилки се извършват и по някои второкласни и третокласни пътища – Бургас – Синеморец, Крайморие – Росенец, Средец – Айтос, Калово – Зеберново, Визица – Петрова нива, Кръстина – Камено, както и в отсечката кв. „Горно Езерово“ – село Братово.\r\nИнтензивно е движението в града в сутрешните часове на първия работен ден от седмицата. Натоварен е автомобилния трафик в района на кръговото кръстовище „Трапезица“ и пред Окръжна болница. По-интензивно е и в района между улиците „Спортна“ и „Индустриална“, както и по бул. „Сан Стефано“ и участъци от бул. „ДСемокрация“.\r\nИнтензивно е движението по централните градски улици „Булаир“, \"Христо Ботев“, „Цар Петър“, „Генерал Гурко“, както и по бул. „Стефан Стамболов“ в района на новата поща.\r\nДо 26 април продължава въведената реорганизация на движение по ул. Струга“ . До 26 април ще бъде затворено за движение на пътни превозни средства, поради ремонтни дейности и ул. Даме Груев“, в отсечката от ул. „Струга“ до ул. „ Л. Маджаров“.\r\nВеселина НИКОЛОВА", "date": "2018.04.23", "title": "Бургас: Продължава извършването на кърпежи в редица пътни участъци в областта"}
{"url": "http://www.focus-news.net/news/2018/04/23/2513984/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasniya-pat-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Нормално се осъществява движението  по автомагистрала „Струма“ и Главен път Е-79.Сухи са пътните настилки в областта. В региона няма затворени пътища. Прохода Предел е отворен за преминаването на всички видове моторни превозни средства. През изминалото денонощие няма регистрирани пътни инциденти. Към момента никъде не се извършват ремонти дейности.\r\nКристина МИТКОВА", "date": "2018.04.23", "title": "Благоевград: Повишена е опасността от падащи камъни в района на Кресненското дефиле и по второкласния път Симитли-Гоце Делчев"}
{"url": "http://www.focus-news.net/news/2018/04/23/2513987/sliven-obshtinskite-savetnitsi-ot-pp-gerb-shte-provedat-priemni-za-grazhdani.html", "text": "Общинските съветници от ГЕРБ – Сливен продължават срещите си с граждани и през месец април. Това съобщиха от пресцентъра на партията. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен.\r\nЕто графика на общинските съветници от ГЕРБ – Сливен за месец април: \r\nДнес от от 9.30 до 16.30 часа – Димитър Павлов и Керанка Стамова\r\n30 април от 9.30 до 16.30 часа - Георги Стоянов и Здравко Костадинов\r\nПриемните се провеждат в офиса на ГЕРБ-Сливен, намиращ се на адрес: ул. \"Цар Освободител\" № 17. \r\nПредварително записване - на тел. 044/63 32 23.", "date": "2018.04.23", "title": "Сливен: Общинските съветници от ПП ГЕРБ ще проведат приемни за граждани"}
{"url": "http://www.focus-news.net/news/2018/04/23/2513988/daniel-panov-kmet-na-veliko-tarnovo-kmetovete-tryabva-da-obrashtat-poveche-vnimanie-na-turisticheskiya-produkt-koyto-sazdavat.html", "text": "Кметовете трябва да обръщат повече внимание на туристическия продукт, който създават. Това каза в сутрешния блок „Добро утро, България“ на Радио „Фокус“ кметът на Велико Търново Даниел Панов. По думите му голяма част от създаденото остава достъпно единствено за местни хора, необходима е обаче по-голяма публика и повече бюджет за реклама. „В последния програмен европейски период бяха реализирани редица проекти в областта на туристическата инфраструктура. Тези туристически продукти дадоха ново начало на туризма в България като цяло на всички градове, които участваха. Тази година ще бъде отворена и програма по ОП „Региони в растеж“, където ще могат да кандидатстват всички бенефициенти най-вече за обекти с национално и световно значение в България. Например за реставрации, за инфраструктура и др. Всички общини, които сме подготвили проекти, чакаме с интерес тази програма, за да можем да кандидатстваме в програмния период“, обясни той. Даниел Панов коментира още, че акцент през летните месеци остават проектите, стартирали през миналата година в общината с цел успешното им приключване, както и отварянето на нови такива, по които да се кандидатства.", "date": "2018.04.23", "title": "Даниел Панов, кмет на Велико Търново: Кметовете трябва да обръщат повече внимание на туристическия продукт, който създават"}
{"url": "http://www.focus-news.net/news/2018/04/23/2513989/shumen-chastichen-remont-se-izvarshva-v-uchastaka-preselka-tranitsa.html", "text": "Частичен ремонт на асфалтовата настилка се извършва в участъка Преселка-Тръница от км 19 до км 25, предаде репортер на Радио „Фокус“- Шумен. В една лента се осъществява движенито по пътя Русе – Разград – Шумен при км 59 в село Осенец  поради изграждане на пътна връзка. Затворена е лентата за движение в участъка в посока Разград – Русе. В една лента се осъщестява и движението по път село Каменар – гр. с ОПУ-Шумен от км 83 до км 93 поради частични ремонти на настилката. В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения. Сухи са пътищата в Шумен и областта. Видимостта е нормална. Времето е слънчево, температурата на въздуха е около 14 градуса.\r\nИвелина ИВАНОВА", "date": "2018.04.23", "title": "Шумен: Частичен ремонт се извършва в участъка Преселка- Тръница"}
{"url": "http://www.focus-news.net/news/2018/04/23/2513993/pregled-na-osnovnite-temi-v-burgaskiya-pechat.html", "text": "„Режат белодробно болни от санаториум“ е темата на броя днес на регионалния ежедневник „Черноморски фар“. По-малко пари отпускат и за лечение на пациенти с туберкулоза, уточнява подзаглавието. Поредното решение на здравната система нанесе удар върху болните – този път то се стовари върху пациенти с белодробни заболявания. Нова здравна методика спира почти изцяло техния достъп до рехабилитация. Право да се долекуват в рехабилитационните болници вече имат право само тези с над 50% инвалидност по ТЕЛК.\r\n„Роднини разкриват греховете на обвинена за убийство учителка“ е друго заглавие от първа страница на вестника. „Роднини на починалия инженер Димитър Меразчиев се притесняват, че ако обвинената в убийството му бивша съпруга Веселина Гинева излезе на свобода, ще започне да отмъщава“, пише още изданието.\r\n„Без каравани на „Корал“, е друга тема от челото на вестника. Природозащитници от цялата страна организираха жива верига край бившия къмпинг „Корал“, след като гората беше заградена с телена ограда. Според гражданите на мястото има дюни и е неправомерно продадена. „На плаж „Слънчев бряг – север“  разчистиха още незаконни обекти и „Туристическо изложение „За Туризма от А до Я“ 2018 се мести в Созопол са други теми от днешния брой на регионалното издание.", "date": "2018.04.23", "title": "Преглед на основните теми в бургаския печат"}
{"url": "http://www.focus-news.net/news/2018/04/23/2513997/burgasshte-se-provede-preskonferentsiya-vav-vrazka-s-predstoyashtiya-folkloren-kontsert-na-narodnata-pevitsa-ani-stoyanova.html", "text": "От 11.00 часа в Културен дом на нефтохимика в зала №59 ще се проведе пресконференция във връзка с предстоящия Фолклорен концерт на странджанската народна певица Ани Стоянова - представяне на първи самостоятелен албум \"Росенска китка\" (26 април 2018 г. от 18.00 часа, НХК - Бургас). Това съобщиха от пресцентъра на Община Бургас. С участието на: Янка Рупкина, Златка Ставрева, Костадин Михайлов, Стоян Ганчев, Мъжка фолклорна група при НЧ \"Ангел Величков - 1902\" - село Росен, община Созопол и други.", "date": "2018.04.23", "title": "Бургас:Ще се проведе пресконференция във връзка с предстоящия Фолклорен концерт на народната певица Ани Стоянова"}
{"url": "http://www.focus-news.net/news/2018/04/23/2513996/stefan-balabanov-polititsite-e-krayno-vreme-da-vavedat-zona-za-sigurnost-za-politsaite.html", "text": "Стефан Балабанов-заместник-министър на МВР, в разговор с Илиана Беновска в предаването “Беновска пита” по „Радио К2” и „Канал 3”, коментира актуалните политически теми:\r\nИнцидентът с двамата пострадали служители на МВР по време на последния мач ЦСКА-София  - Левски.\r\n„Горещ сте Вие, г-н заместник-министър, защото горещи са новините около Вас, кажете какво стана с футболния тероризъм, ако мога така да се изразя? Разбрах, че сте заловили извършителя на покушението с бомбичка срещу двамата полицаи, момичето от които е сериозно увредено в окото!”, попита водещата Илиана Беновска. Стефан Балабанов отговори, че наистина след дълги разпити на над 65 души от феновете и след преглеждане на записи от камерите извършителят е бил почти локализиран. Изглежда някой го е посъветвал и снощи той сам се е предал в СДВР с адвокат. Става въпрос за младо момче на 25 години, което не е осъждано и не е познато на служителите на МВР. Първите думи на предалия се са били, че съжалява много за извършеното. Оттук нататък прокуратурата и съдът ще имат своята дума. \r\n„Оборете обаче онова, което се прокрадва в социалните мрежи, че всъщност това не е истинският извършител, а е подбран с чисто съдебно минало, с добра биография, за да може МВР да покаже ефективност, да покаже действеност и да бъде решен този въпрос с най-малко последици за извършителя, защото ако се окажеше, че извършителят е някой от известните „агиткаджии”, може би щеше да е по-тежък процесът?”, продължи водещата Илиана Беновска. Събеседникът й отговори: „Бих казал в този случай – чисто българска работа! Вие имате представа, че когато полицията постигне някакъв успех, той винаги се поставя под съмнение. Не само полицията, но и прокуратурата. Сама сте свидетел на случая с кметицата на район „Младост” отпреди седмица!”. Той продължи, че след като са проведени процесуално-следствени действия под наблюдението на прокурори, след като са разпитани толкова свидетели и след като са прегледани толкова камери самият той е убеден, че въпросното лице, което се е предало, е извършителят на това много сериозно деяние. „Надявам се оттук нататък и самите фенове, и българското общество да разберат, че полицията ще бъде абсолютно безкомпромисна!”, добави заместник-министърът. \r\nСтефан Балабанов обясни, че се готви закон не само за футболното, но и за спортното хулиганство изобщо. Той ще бъде бъде внесен до края на парламентарната сесия. Взет е опитът на Англия, Италия и Испания. Законопроектът е изработен от „Обединени патриоти” и по-специално от Славчо Атанасов. Предстоят още консултации с МВР и някои други служби. „Така че се надявам той да бъде внесен и това чудо до година-две да бъде минимизирано!”, категоричен беше заместник-министърът на вътрешните работи. \r\nЛексиката, която медиите използват по отношение на извършителите на престъпления.\r\n„Искам нещо да Ви попитам, преди да поразровим още малко темата. Казвате „този човек”. Забелязвам, че липсва хигиена на изразяването, както у журналистите, така и у вас политиците, министрите, заместник-министрите. Когато един субект, ще употребя друг юридически термин, е извършител на престъпление, хвърлил е бомбичка с риск да осакати или убие някого, за случая говорим, изнасилил е и е убил възрастна жена, откраднал е имущество, ударил е някого, прегазил с колата си и чуваме – „те, момчетата, които ограбили едикой си банкомат, се били подготвили старателно”, „момчетата, които изнасилиха 93 годишната баба в едикое си село”. Не държите ли сметка, че това дружеско отношение терминологично не трябва да бъде манталитет и начин на изразяване? Има юридически термини – субект, извършител, рецидивист, подсъдим, обвиняем, излежаващ своето наказание. Чух и за тези затворниците, които избягаха – те, мъжете, хората и какви ли не други квалификации, но почти никой не споменаваше, докато не обърнахме внимание, че те всъщност са затворници!”, попита водещата Илиана Беновска. Стефан Балабанов се съгласи и добави, че самият той, за разлика от много политици, няма такъв начин на изразяване. „Току що казахте момчето!”, обърна се към него водещата. Заместник-министърът отговори, че е използвал тази дума, защото според информацията, която има, става въпрос наистина за едно скромно и добро момче. „Дали ако беше ударена Вашата дъщеря или съпруга щяхте да му казвате „момчето”?”, попита го водещата. Стефан Балабанов отговори: „Пак щях да му кажа момчето, бъдете убедена в това, но какво щях да направя с него вече е друга тема!”. Той обясни, че не е от най-либералните и демократични хора, но смята, че когато става дума за един младеж, би трябвало да му се даде някакъв шанс. \r\nНападките към него, че „обича да решава нещата с бой”.\r\nВодещата попита своя събеседник събеседник от коя политическа сила е. Той и отговори, че е от квотата на ВМРО. „Вие сте от хората, които изповядват „око аз око, зъб за зъб!”, отбеляза водещата. Заместник-министърът отговори: „И аз изповядвам такава теория донякъде, затова от началото на моята служба в МВР от миналата година бях захапан от известни сайтове и медии, че обичам да решавам нещата с бой. Въобще префасонираха моите думи по време на предизборната кампания!”.\r\n„Вие имахте един случай с който станахте известен, разкажете го накратко!”, помоли водещата Илиана Беновска своя събеседник. Той отговори, че преди време е изразил мнение, че „тези, които обезчестяват 4 годишни деца и след това ги удушват, не заслужават нищо друго, освен същото да им се случи”. Балабанов продължи, че дори е бил споменал някои законови форми в шериата. „Това беше в изблик на гняв като кандидат депутат от „Обединените патриоти” и след това около месец бях разпъван на кръст едва ли не аз съм човекът, който обича нещата да се решават по незаконен начин. Не, аз изразих чистото си човешко мнение тогава, мнението на един баща и на един мъж!”, категоричен беше заместник-министърът на вътрешните работи.\r\nНападенията срещу полицаи.\r\n„Трябва ли да се върне смъртното наказание?”, попита водещата Илиана Беновска. Стефан Балабанов отговори, че според него не трябва. Помолен да коментира защо, той заяви, че е много по-тежко да знаеш, че никога няма да излезеш от затвора. „Веднага Ви прекъсвам – двама затворници, които избягаха преди около 3 седмици. Не са заловени и може да не останат до края на живота си в затвора!”, отбеляза водещата Илиана Беновска. Събеседникът й изрази своята убеденост, че те ще бъдат заловени. Той добави: „Те докато бъдат залавяни може пък да бъдат закарани още веднъж в затвора. Нали се сещате, че те няма да се предадат така лесно и сигурно ще окажат съпротива. Тоест нашите служители имат право да употребят оръжие срещу тях, ако се обърнат към нашите момчета с оръжие. Това е! Крайно време е да се разбере, че българският полицай не е човекът, който трябва да бъде удрян, вербално обиждан, бит дори понякога. Само миналата година имаме 176 случая на нападения срещу полицаи. Аз не мога да разбера защо нашите политици не се стегнат и измислят зоната за сигурност около полицаите, както е в много нормални западни страни, включително и в Америка!”.\r\nВъзнаграждението на полицаите и условията, при които работят. Мотивацията им за работа.\r\n„А защо нашите полицаи не се стегнат и не придобият вид на, сещам се сега за най-близкия пример – турските полицаи! Висок над 1,8 метра, знае поне английски, в добра физическа и спортна форма, приветлив, комуникативен?”, попита водещата Илиана Беновска. Стефан Балабанов отговори, че ние също се стремим нашите полицаи да изглеждат така. Друг е въпросът обаче как ще изглежда един полицай и каква психологическа нагласа ще има, за да решава ежедневните си казуси. \r\n„Веднага ще Ви кажа, че няма как да изглежда хубаво и да е щастлив и доволен, когато ходи с 10 годишни дрехи, обувките му се разпадат!”, заяви водещата Илиана Беновска. Събеседникът й отговори, че този въпрос вече е решен и от миналата година вече няма такова нещо. На първо място са били изплатени дрехите за 5 години назад. На въпроса защо изобщо се е стигнало до този проблем той отговори, че причините са както субективни, така и обективни. Сега обаче нещата с обувките и униформите са наред. „Има достатъчно обувки и униформи в складовете. Да Ви информирам, на 4-ти април имаше една огромна международна конференция в контекста на ЕС, нашият най-голям синдикат СФСМВР бяха поканили синдикалисти от 12 европейски страни тук в България и в момента върви един проект – Минимални стандарти за максимална сигурност. Аз участвах в тази конференция и мога да Ви кажа, че ние българите сме много по-добре например от румънците и поляците. В смисъл минималните стандарти в униформите и оборудването на полицаите трябва да бъдат уеднаквени в целия ЕС!”, обясни заместник-министърът на вътрешните работи. \r\n„Колко са заплатите на полицаите в Румъния?”, попита водещата Илиана Беновска. Стефан Балабанов отговори, че са с около 50 евро по-високи от българските. Той продължи: „Имайте предвид обаче, че тази година нашите момчета получиха доста добри възнаграждения от март месец и така ще си получават! И ако изпълнят своите задължения, хазната има повече пари, преборим се до голяма степен с контрабандата на акцизни стоки и други престъпления, тогава ще им бъдат увеличени с още 10%!”.\r\nБорбата с корумпинаните служители вътре в МВР.\r\n„А моралната мотивация, как ще я повишим? Казвам го не за да прозвучи много помпозно. Ето случая в Раковски. Един шеф на районно управление дълги години е упражнявал рекет и насилие. Кой е знаел и кой не е знаел е друга тема. Много ми е любопитно да поемете ангажимент и да разберете дали колегите му са знаели! И сега какво ли наказание ще получи?”, попита водещата Илиана Беновска. Събеседникът й отговори, че всичко зависи от документите, които ще бъдат внесени в съда. „Така е, но колегите му си казват – значи можеш да бъдеш и от кривата страна, от страната на престъпниците и да се възползваш от положението, което имаш като полицай за своя облага и наказанието не е кой знае какво!”, продължи водещата. Гостът й отговори: „В система от 47 000 души, г-жо Беновска, няма начин да няма, както Вие казвате – гнили ябълки! Хубавото е, че нашата служба Вътрешна сигурност работи много активно, за разлика от други институции, министерства, агенции и т.н., ние сами се преборваме с нашите корумпирани служители. Мотивацията как ще я повишим – те трябва да разберат, че има категории като дълг, чест, достойнство, служба на родината!”.\r\n„Но има и друг вид мотивация, както Борисов се беше изразил преди години – ние ги хващаме, вие ги пускате, обръщайки се към съда. Помните, когато беше главен секретар. Същото се получава и сега. Няколко изнасилвания едно върху друго, няколко кражби, убийства, рецидивисти, които излизат по най-безнаказания начин и НК така е направен, че акумулира кумулативна присъда. Тогава те си казват, много от тези полицаи, които са разкрили тези престъпления, са лично мотивирани това да се спре, не е ли така? Обаче си казват – те остават безнаказани!”, попита водещата Илиана Беновска. Събеседникът й се съгласи и продължи, че може да даде и друг пример за широко прокламирана от медиите борба с битовата престъпност и по-специално в малките населени места. Заместник-министърът подчерта, че служителите на МВР работят много активно от ноември миналата година, но за съжаление медиите не експонират това, което се върши. В същото време Искрен Веселинов внася промени в закона, засягащи отпадането на така наречени престъпления, които не са обществено значими. “Какво значи това? На една баба ако й откраднат една коза, две мотики и 5 кокошки, за нея това е животът! И аз се надявам, че демотивацията на полицаите идва именно от такива разкрити престъпления, които накрая се прекратяват поради някаква си маловажност! Вие разбирате ли, че стотици полицаи обикалят страната, стремят се да разкрият тези престъпления и накрая, когато се прекрати преписката, той естествено се демотивира. Надявам се с тези промени и с някои други неща мотивацията все пак да тръгне във възходяща градация!”, заяви Стефан Балабанов. \r\nСътрудничеството между МВР и другите институции в борбата с битовата престъпрост.\r\nСтефан Балабанов показа две интерактивни карти, които показват борбата на служителите на МВР с престъпността по селата. Едната карта показва броя на извършените и броя на разкритите престъпления. Заместник-министърът обясни, че доста висок е процентът на престъпленията в областите Монтана и Враца. Други области се справят добре, като Плевен и Силистра. Втората карта показва колко сигнала получават служителите на МВР и колко сигнала се подават до други институции. Стефан Балабанов призова и другите институции да се включат в борбата с битовата престъпност.\r\n„Но какво ще излезе от общото сътрудничество между вас и други институции?”, попита водещата Илиана Беновска. Гостът й отговори, че очаква да се получи успешна борба с престъпността. Той продължи, че всеки месец ще се правят такива карти и ще се изпращат до медиите. \r\nКомуникацията между МВР и медиите.\r\n„Аз не искам да омаловажавам грешките и даже небрежността на медиите, защото Вие преди малко упрекнахте медиите и ще се присъединя към Вас, защото така започнах и в началото – със снизходителната лексика – момчето, което изнасили бабата! Какво момче е това?! Аз ще кажа, като представител на медии, че лично аз не съм удовлетворена от информацията, която получаваме от МВР по отношение на това какво се извършва от МВР. По едно време пращаха едни седмични сводки или дневни сводки, не си спомням, сега престанаха. Е няма как ние да гадаем и да знаем! Имам много други събития, които се случват. Защо не поставите този въпрос? Ето аз го поставям, и към министър Радев се обръщам, сигурно ще ми се ядосат колегите от медийния център!”, призова водещата Илиана Беновска. Стефан Балабанов отговори, че в последно време са били направени много промени в сайта на МВР. „Нека да не се заблуждаваме, че някой ще ви виси в сайта! Бъдете любезни да ни пращате съобщения. Съвременната икономическа обстановка не позволява ние за заприходим един на сайта на МВР, един на сайта на ВСС и т.н.! И нека това да не прозвучи като упрек на „многознайката” Беновска, която нещо каза! Казвам го като журналист и като човек!”, помоли водещата Илиана Беновска. Събеседникът й се съгласи и обеща, че ще се поработи по този въпрос. \r\nБорбата срещу нарушителите на правилата за движение по пътищата.\r\n„Това наистина е касапница, ние сме както вече стана банално да се казва като във война! Докога с меката кадифена ръкавица? Извинете ме, но който пие да не кара, ако обича! Който се дрогира да не кара, ако обича! Навремето, когато Борисов въведе по евродиректива ограничението да се пуши по заведения, аз си спомням един публичен спор, беше в „ГОРУБСО Мадан” на откриването на новите мини на Вълканов. Аз го попитах тогава защо се ограничава пушенето, а не се ограничава пиенето на алкохол? Аз не пия например и за мен това е дразнещо, мирише ми на алкохол в ресторантите! И не съм видяла досега някой да се е напушил с цигари и да е убил, изнасили, откраднал, сгазил и така нататък, но хиляди са случаите пияни от алкохол и дрогирани да вършат точно това!”, попита водещата Илиана Беновска. Стефан Балабанов отговори, че според него много сериозен проблем е и превишената скорост, с която вече има чувството, че карат всички. „Ами като не ти стига времето, когато има затапени участъци, които ти пречат?”, попита водещата. Събеседникът й отговори: „Да де, ама като пристигнеш с 15 минути по-късно някак си е по-добре, отколкото изобщо да не пристигне човек!”. Той продължи, че от 18-ти до 19-ти в рамките на ТИСПОЛ в България се е провела операция „Скорост”. Само за 24 часа са били установени 7600 нарушения във връзка с превишената скорост. „Защо не сте така ефективни при хващането на употребилите алкохол и наркотици?”, попита водещата Илиана Беновска. Гостът й отговори, че МВР води борба с това явления, но доста повече са случаите на хора, които карат с превишена скорост. „Но то се получава едно симбиозно явления – те се напиват и дрогират и започват да карат като бесни, нали?”, попита водещата. Заместник-министърът отговори, че тук отново и отново трябва да се променя Закона за движение по пътищата. „Но никой не може да промени закона така, че да промени в главата на този, който кара автомобила!”, добави той. \r\nПодаръците.\r\nВодещата Илиана Беновска пожела на своя гост: „Пожелавам Ви да не Ви гние здравата, българска, червена ябълка и да помогнем и ние, медиите, в борбата с престъпността, доколкото е възможно!”. Тя му подари и книгата с интервюто й с Ахмед Доган. Той отговори, че познава лично почетния председател на ДПС и ще прочете книгата.\r\nСтефан Балабанов подари на водещата книгата „Пътеписи за душата на България” и й пожела да има много енергия, здраве и хъс, за да работи за България. Заместник-министърът подари на водещата и книгата на Борис Дрангов „Помни войната” с думите, че да помним войната е добре, защото трябва някак си да запазим мира. „Това се изучава в нашата Военна академия и да не забравят българите, че полицаите всеки ден са във война, за разлика от военните!”, завърши Стефан Балабанов разговора си с Илиана Беновска в предаването “Беновска пита” по „Радио К2” и „Канал 3” на 22 април 2018 година.", "date": "2018.04.23", "title": "Стефан Балабанов: Политиците е крайно време да въведат зона за сигурност за полицаите"}
{"url": "http://www.focus-news.net/news/2018/04/23/2513994/sport-grigor-dimitrov-zapazva-peto-myasto-v-reytinga-na-atr.html", "text": "Публикуван е обновеният рейтинг на АТР. Лидерството, както и преди продължава да се държи от испанеца Рафаел Надал с 8770 точки. Следва го швейцарецът Роджър Федерер с 8670 точки.\r\nСтоящите миналата седмица на трета и четвърта позиция Марин Чилич и Александър Зверев са си разменили позициите, като днес германецът е на трето място.\r\nБългарският тенисист Григор Димитров остава на пето място с 4950  точки, само на 35 зад Чилич. Виктор Турмаков", "date": "2018.04.23", "title": "Спорт : Григор Димитров запазва пето място в рейтинга на АТР"}
{"url": "http://www.focus-news.net/news/2018/04/23/2513999/gazeta-express-kosovo-e-gotovo-da-kandidatstva-za-chlenstvo-v-saveta-na-evropa.html", "text": "Правителството на Косово съобщи, че очаква точния момент, в който да пусне кандидатурата си за членство в Съвета на Европа и че е направило цялата необходима подготовка за това, пише  Gazeta Express.\r\n„Като част от усилията и занапред да подобри многостранните си отношения, членството на Косово в Съвета на Европа остава една от основните цели във външната политика“, заяви Мелиза Харадинай, политически съветник на министър-председателя Рамуш Харадинай. Тя допълни, че всички необходими действия са предприети за кандидатурата и че тя ще бъде предадена. „Косово е член на Венецианската комисия и на Банката за развитие на Съвета на Европа, които са важни институции в СЕ“, уточни Мелиза Харадинай.\r\nПо-рано външният министър на Косово Енвер Ходжай заяви, че Косово ще пусне кандидатурата си през февруари, изразявайки мнение, че това е най-подходящото време за целта.  Виктор Турмаков", "date": "2018.04.23", "title": "Gazeta Express: Косово е готово да кандидатства за членство в Съвета на Европа"}
{"url": "http://www.focus-news.net/news/2018/04/23/2513998/petar-baran-sdelkata-s-inerkom-nyama-da-se-sluchi-na-60.html", "text": "Петър Баран, бивш оперативен директор на ЧЕЗ – България за периода 2011-2015 г., в разговор с Илиана Беновска в предаването „Беновска пита” по „Радио К2” и „Канал 3”, заяви позиции по следните теми: \r\nПротестите срещу цените на тока през 2013 г. и последиците от тях. \r\n„Добре дошъл! Как стана това, което се случва в момента по продажбата на ЧЕЗ?”, обърна се водещата Илиана Беновска към своя гост. „Разбира се, че тази сделка е интересна на всички, защото едно от най-големите дружества в България в сектор енергетика, ако смени собственика, може да развълнува хората.”, отговори Петър Баран. \r\n„Това са общи приказки, да ви кажа честно. Хайде да си говорим малко по-конкретно, познаваме се отдавна. Между нас казано – Вие, докато бяхте директор, щяхте да свалите за малко Борисов от власт, той си подаде оставката и му се наложи да провежда нови избори, защото протеста беше именно срещу ЧЕЗ!”, провокира събеседника си Илиана Беновска. „Съжалявам, че беше така. Никой не е имал това предвид – да свали правителството на г-н Борисов. Тогава ЧЕЗ беше инструмент на политическите сили в политическата битка.”, сподели роденият през 1971 г. в Чехословакия финансист. \r\n„В чия ръчичка беше този инструмент – ЧЕЗ?”, задълбочи разискването на проблематиката Илиана Беновска. „Тогава ситуацията беше, че имахме топли месеци през ноември и декември и хората не харчеха толкова пари за ток. Февруари зимата беше студена и тогава сметките много се увеличиха. Тук няма инструмент, който го имаме в Чехия, където се разплаща на равни месечни вноски. Това означава, че зимата не трябва да се плащат високи сметки, през лятото се плащат малко по-високи.”, обясни магистърът по Финанси и банково дело от Университета по бизнес администрация – гр. Карвина, Чехия.  \r\n„Към кого е този проект? Защо не сте го въвели в ЧЕЗ?”, отвърна Илиана Беновска. „Тук е имало опит в 2009-2010 г., обаче не са успели колегите преди мен. Не е въведено, защото тука няма традиция за това. Наистина е много положително за хората, защото се прави сметка за консумацията през предишната година и се правят равни вноски.”, отчете притежателят на лиценз за търговия с ценни книжа. \r\nФинансовата рекапитулация на ЧЕЗ – България? \r\n„Вие много ли забогатяхте, като бяхте тука директор за региона?”, продължи твърде лично водещата Илиана Беновска. „Аз ли? Мисля че не.”, заяви Петър Баран, смеейки се.\r\n„Знаете ли защо Ви питам? Защото големият спор, който се водеше, сега е леко затихнал, но пак се промъква, че ЧЕЗ аутсорсва много от дейностите и изнася много от парите, които би следвало да останат в България и ги изнася по свои канали.”, обоснова се Илиана Беновска. „Аз ще си позволя да ползвам Вашата дума мантра. Това е „мантра”, която постоянно се повтаря, постоянно, постоянно. Сто пъти повторена лъжа става истина. ЧЕЗ се ползваше от инструменти, които в цял свят са нормални и известни – например, че се аутсорсват дейностите. Например имате три дружества. Ако не се направи това аутсорсване – всичките три дружества ще имат счетоводство, финанси, човешки ресурси и се получава дублиране на дейностите. Аутсорсване означава, че се създава една компания, която прави една дейност за всичките компании и тогава се спестява, намаляват се разходите. Това е инструмент, който се ползва, явно някой тук не разбира това и го ползва срещу нас.”, анализира специализантът по Петролен мениджмънт в Канадския петролен институт.   \r\nПредлагани ли са дяловете на ЧЕЗ на българската държава?\r\n„Докато Вие бяхте директор в ЧЕЗ, имате ли спомени и знания на Бойко Борисов специално, защото това е един голям спор, дали му е предлагано държавата да придобие дялове в ЧЕЗ или да придобие дружеството като цяло?”, попита Илиана Беновска. „Аз лично не си спомням да е имало такова нещо. Обратното! Ние знаем, че правителството на Борисов в 2010-2011 г., по времето на Симеон Дянков като министър на финансите, продадоха 33 процента остатъчни дялове. Не мога да си представя, че преди 6-7 години ще продава, а сега ще купува. Така че – не, нямам тази информация, едва ли.”, констатира бившият оперативен директор на ЧЕЗ – България за периода 2011-2015 г. \r\n„Но все пак излезе сведение, че през 2014 г., когато на власт беше правителство, доминирано от БСП и ДПС, с министър-председател Орешарски, е имало такова отправено предложение. Тогава все още бяхте директор.”, продължи Илиана Беновска. „Повтарям – нямам тази информация.”, категоричен беше Петър Баран. \r\n„И за Орешарски не знаете?”, настойчива беше Илиана Беновска. „Не! Тогава беше друга ситуация, имахме други проблеми. Едва ли тогавашното правителство би предложило нещо подобно, не вярвам и нямам тази информация”, отсече гражданинът на Чехия.\r\nПоследователни ли са Инерком в намерението да закупи дяловете на ЧЕЗ – България? \r\n„Какво се говори във Вашите среди по повод голямото напрежение в България – дали Инерком, оглавявано от г-жа Гинка Върбакова, ще закупува ЧЕЗ? Знаете, че има една комисия в Народното събрание, която удължи своя срок на действие, защото не можаха вероятно да стигнат до някакви конкретни аргументи – за или против тази сделка. Какво се говори във Вашите среди, което можете да го кажете?”, попита водещата Илиана Беновска. „Необикновено е, че толкова малка компания си позволява да купи толкова огромна компания. Не е нормално, но не е изключение.”, отговори Петър Баран.\r\nЗа колко е купила ЧЕЗ дяловете си в българското електроразпределение?\r\n„Много добре говорите български!”, направи комплимент Илиана Беновска и продължи: „Като не е изключение – за колко навремето ЧЕЗ закупи електроразпределителните дялове, които притежава в момента?”. „За 240 милиона евро.”, довери полиглотът, владеещ немски, английски, руски, полски,  чешки и български език. \r\n„Вие с какъв капитал го закупихте? Вярно, че Вие сте държавно предприятие. С какви средства го закупихте, имаше ли заемни средства?”, опита се да уточни Илиана Беновска. „ЧЕЗ не е държавна компания. ЧЕЗ е акционерно дружество, в което мажоритарен собственик е държавата. ЧЕЗ си има също заеми, които ги ползва за оборотен капитал.”, прецизира отговора си Петър Баран. \r\n„Колко беше процента при покупката?”, настойчива беше в опитите си да узнае размера на заема Илиана Беновска. „Това не знам! Нямам тази информация, но е факт, че ЧЕЗ тогава е имало толкова големи печалби, че е можело да го купи със собствени средства, чешките?”, откровен беше събеседникът.\r\n„Чешките средства са били на ЧЕЗ, на акционерното дружество, не на държавата? Не на кредит?”, попита Илиана Беновска. „Не! Може частично да е било на кредит, не знам.”, дипломатичен беше Петър Баран. \r\n„Питам Ви, за да разберем какви са пропорциите, защото сега Инерком, ако купува ЧЕЗ, ще го купи в голям процент, даже не знам колко, на кредит.”, обоснова въпроса си Илиана Беновска. „Съжалявам, че го казвам, но според мен сделка по този начин няма как да се случи. Да го сметнем. Цената е около 300-400 милиона. По публичните изявления на г-жа Върбакова знаем, че около 50 милиона евро са собствени пари. Остават някъде около 270-280 милиона евро, които трябва да се платят. Тоест те трябва да се усвоят чрез кредит. Обаче банките дават кредит само 7-8 години за връщането на парите, не повече. От това излиза, че ЧЕЗ като група и най-вече ЧЕЗ Разпределение като собственик на мрежата не може да си позволи да погасява тези кредити, просто е абсурд, защото това означава, че ЧЕЗ трябва да генерира някъде 27 милиона евро паричен поток, само за да погасява главница, без лихвите. ЧЕЗ са на чиста печалба за миналата година 40 милиона лева, което е 20 милиона евро – най-добрите резултати, обикновено са 10 милиона лева, горе долу. ЧЕЗ няма ресурси, с които да погасява тези кредити. Така че или банките не си разбират от работата и не знаят или...!”, недоумяваше финансистът. \r\nВъзможните сценарии на сделката за ЧЕЗ. \t\r\n„Тогава какъв съвет давате първо на ЧЕЗ и второ на българите? Вие и в момента живеете в България, трябва да милеете и за нас. Трябва ли да се продава ЧЕЗ при тези условия.”, измести фокусът на разговора Илиана Беновска. „ЧЕЗ като продавач гледа икономически. Ако някой даде парите, като се разбира чисти, не нелегални...”, уклончив беше в отговора си Петър Баран. \r\n„Какво съветвате Бойко Борисов?”, продължи с канонадата от въпроси Илиана Беновска. „Бойко Борисов!? Политиците нямат някакви силни възможности.”, подчерта гостът. \r\n„Три милиона българи могат изведнъж да се окажат под някакъв страшен икономически диктат.”, отбеляза Илиана Беновска. „Не вярвам, защото държавата си има достатъчно инструменти как да регулира този бизнес, има си КЕВР.”, отвърна Петър Баран.\r\n„Какво ще направи КЕВР, ако Гинка Върбакова стане неплатежоспособна.”, попита Илиана Беновска. „Тогава влиза в компанията така наречения „личен” представител, който върши работата на Управителния съвет. Става сложно, защото собственик си остава госпожата.”, уточни бившият изпълнителен директор на ЧЕЗ – България. \r\n„Какво Ви е усещането – колко на колко е за и против тази сделка в тоя вид?”, продължи Илиана Беновска. „60 процента, че няма да се случи. Или Инерком  ще дойде с тотално по-различен модел на финансиране, където няма банки, защото банките трябва да печелят.”, прогнозира Петър Баран. \r\n„Каква „скрита” информация имате? Защо продължава да се бави сключването на договора между ЧЕЗ и Инерком? Защо бавят топката?”, попита Илиана Беновска. „Това е търговска тайна. Не бавят нищо. Подписан е договорът. Сега Инерком имат девет месеца, за да намери парите. Ако намерят парите и има съгласие от българските институции – КЗК и другите, тогава ЧЕЗ ще прехвърли акциите и дружеството става собственост на Инерком.”, потвърди събеседникът. \r\nИсканото от ЧЕЗ увеличение на цената на електричеството. \r\n„Защо ЧЕЗ искат 55% увеличение на нощната тарифа, като тя изглежда стряскащо високо на фона на желанието на другите електроразпределителни дружества, които са с по няколко процента?”, смени темата водещата Илиана Беновска. „Трябва да знаем, че има разлика. Има ЧЕЗ Разпределение, което е собственик на мрежата, има ЧЕЗ Електро, което е търговско дружество, нещо като пощенска кутийка, което Ви изпраща фактури. Вие плащате към ЧЕЗ. ЧЕЗ Електро плаща към НЕК. ЧЕЗ Електро явно има проблем с цената, за която купува енергия, защото не произвежда енергия, купува я от НЕК и продава към крайния клиент със загуба – така нареченото кръстосубсидиране. Субсидиране на част от бизнеса, което е на загуба. Това не е нормално, защото ако се иска да се отвори пазар за битови клиенти, трябва да се махне това кръстосубсидиране. Това е причината, защото по принцип на 50% е загубата за продажбата на нощна енергия.”, убеден беше Петър Баран.\r\n„Това го говорите само Вие, но КЕВР не го казва.”, отбеляза Илиана Беновска.\r\nНастоящето на Петър Баран. \r\n„Вие с какво се занимавате в момента?”, зададе личен въпрос водещата Илиана Беновска. „Цял живот работя в енергетиката. Имам си проекти в енергийния сектор.”, уклончиво отговори експертът. \r\n„Живеете в България?”, продължи Илиана Беновска. „Живея в България!”, потвърди Петър Баран. \r\n„Ами да Ви метна ли една здрава българска червена ябълка и да Ви пожелая да продължавате да олицетворявате добрия образ, който имате от нашите отношения и Вашата предишна свързаност с ЧЕЗ и да Ви подаря една книга. Сигурно знаете нашият политик Ахмед Доган, почетният председател на ДПС. Ще Ви бъде много любопитно да прочетете това изключително интересно четиво и да ми кажете после какво мислите за българите. Тениската – „Беновска пита”, клубната. Отзад, на гърба, е „защо”. Защо напуснахте ЧЕЗ и защо останахте в България?”, попита водещата Илиана Беновска. „Аз имах един период в ЧЕЗ, пет годишен, срочен и би трябвало да се преместя в друга държава. Аз не исках, заради личния ми живот. Харесва ми, иначе няма да съм тук. Аз имам за Вас също един подарък, най-любимата ми книга на Ярослав Хашек – „Приключенията на добрия войник Швейк”.”, завърши Петър Баран разговора си с Илиана Беновска в ефира на „Радио К2” и „Канал 3” на 22 април 2018 година.", "date": "2018.04.23", "title": "Петър Баран: Сделката с Инерком няма да се случи на 60%"}
{"url": "http://www.focus-news.net/news/2018/04/23/2514001/pregled-na-osnovnite-temi-v-evropeyskiya-pechat-agentsiya-fokus.html", "text": "Британското министерство на правосъдието обяви нови правила, с които британските летовници в Испания и другите летни дестинации да не мамят туроператорите с фалшиви данни за хранително отравяне. Цели се ограничаването на обезщетенията, които ще могат да се получават при  пътуване в чужбина, пише  El Pais.\r\n„Искането на компенсация, че си се разболял по време на ваканция, след като си здрав, е измама“, пише в официално заявление на министерството. „Промяната ще позволи на туроператорите да плащат предписани средства в зависимост от иска и дължината на процеса, което и ще помогне на компаниите да оспорват фалшивите сигнали“, пише още там.\r\nСпоред съдебните документи подобни фалшиви искове са лишили испанските хотели от 60 милиона евро от 2014 г. насам. През 2016 г. е отбелязан рекорд, когато само една хотелска верига е получила 273 иска за компенсация на 700 души. \r\nИзмамата е проста. Туристът купува пакет от туроператор и стои в испански хотел в „ол инклузив“. Във Великобритания след ваканцията той пуска оплакване срещу туроператора, твърдейки, че се е разболял от храната в хотела. Според настоящия британски закон дори и не е необходимо ищецът да предоставя медицинско свидетелство.\r\n***\r\n Генералният секретар на НАТО Йенс Столтенберг разкритикува Холандия, че все още не е увеличила разходите си за отбрана до 2% от БВП, пише  Netherlands Times.\r\n„Очакваме повече. Така е честно“, заяви Столтенберг по време на реч пред долната камара на холандския парламент. Той напомни, че страната е обещала да постигне стандартните на Алианса в близките десет години, но и че страната е много далеч от тази цел.\r\n„Постигането на целта е необходимо. Не защото така е честно за съюзниците от НАТО, които вече са постигнали този стандарт, но и защото геополитическите отношения са все по-напрегнати“, смята Столтенберг. „Може да намалявате разходите в тихи времена, но трябва да инвестирате в неспокойните. Това е оптимистично послание, но безопасният свят не е безплатен“, уточни генералният секретар.\r\n***\r\nАвстрийският канцлер Себастиан Курц заяви, че правителството му ще направи всичко, за да предотврати на своя територия водене на предизборна кампания на предстоящите в Турция предсрочни избори, пише  The Local.\r\n„Мероприятия по кампанията няма да са добре приети и няма да бъдат позволени“, заяви Курц по време на интервю пред националното радио. „Турското ръководство през годините се е опитвало да инструментализира общностите от турски произход в Европа“, допълни той.\r\nКурц уточни, че предизборните митинги ще се забранят според скорошните промени в закона за публичните събирания, който дава право на властите да забраняват събирания, „които служат за политическата активност на граждани от друга страна“, или които вредят на интересите на Австрия.  Канцлерът уточни, че ще забрани митингите не само на управляващата партия в Турция, но и на опозицията. Той допълни, че иска да избегне „огнената атмосфера в Турция да достигне до Австрия“.\r\n***\r\nГоденикът на Юлия Скрипал, която заедно с баща си беше отровена на  4 март в Солсбъри свързан с руските тайни служби, пише британският вестник The Times.\r\nСпоред изданието Степан Викеев, на 30 години, се укрива след нападението срещу семейство Скрипал. Той не отговаря на обажданията на Юлия Скрипал, която се опитва да се свърже с него след изписването й от болницата и е изтрил всички свои акаунти в социалните мрежи.\r\nЗа него се предполага, че работи в Института за съвременни проблеми в сигурността, базирана в Москва организация, за която се предполага, че е свързана с руските тайни служби. Института се оглавява от майка му, която през 2008 година е наградена за заслуги към руската държава. Според изданието тя не одобрявала връзката им, но често е гостувала в апартамента им в Москва.\r\nСъсед е казал за вестник „Московский комсомолец“, че те винаги старателно заключвали вратата на стълбището, като че ли се страхували  от нещо.", "date": "2018.04.23", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/04/23/2514000/emil-radev-gerb-predlagat-obshtoevropeyska-regulatsiya-na-hranite-za-da-nyama-evropa-na-dve-skorosti.html", "text": "Емил Радев, евродепутат от ЕНП/ГЕРБ, в разговор с Илиана Беновска в предаването “Беновска пита” по Радио К2 и Канал 3 за нормите в ЕС. \r\nБъдещето на Западните Балкани \r\n“Има ли право президентът Макрон да разпорежда бъдещето на Западните Балкани и ЕСдали трябва да се присъединяват Македония и Албания към ЕС и да очератава посоката на неолибералното развитие на Европа”, попита Беновска.\r\nЕмил Радев посочи, че Франция е една от големите държави в ЕС и когато се говори за членството на трета държава в съюза, Франция имаа своето мнение, в такива случаи се търси пълен консенсус. Бъдещето на Западните Балкани е много важно. То е приоритет на българското председателство. България трябва да успее да намери допирни точки с всички държави-членки за продължаване на процедурите. Има огромен пробив с решението на ЕК да даде ход на преговорите за членството на Македония и Албания.\r\n“Предстои да се състои среща на върха в София за Западните Балкани. Чуват се гласове, че Макрон ще препядства това голямо евро събитие за България и увенчаване на личната мисия на Борисов да обедини Балканите и да бъде трансмисия между Турция и Европа”, попита Беновска. \r\nЕмил Радев е сигурен, че няма такава опасност. Пет държави в ЕС не са признали Косово като държава и тук важна бе ролята на българското правителство да успее да събере на една маса всички държави-членки и държавите-кандидатки, но и този проблем се реши, посочи евродепутатът Радев. “Уверен съм, че срещата за Западните Балкани ще се състои в София. Балканите са важни за сигурността, за икономиката на ЕС. Всички се стремим да има сигурност и стабилност в региона, защото това е пряко свързано със сигурността на 500 милиона европейци”, допълни той.\r\nСирия\r\n“Не се ли заформя едно твърде странно приятелство на Макрон с Доналд Тръмп, на него му предстои визита в САЩ. Те вече се срещнаха във въздуха, изтрелвайки ракети в Сирия, както вчера съобщиха германските правораздавателни органи, в нарушение на международните норми,без да са ни питали нас държавите-членки дали трябва да правят това”, попита Беновска. \r\nЕмил Радев отговори, че това не е било операция на НАТО или обща операция. “Нанесоха се удари върху съоръжения, произвеждащи химически оръжия. Има много резолюции и документи, които забраняват използването на химически оръжия. Сирия не може да бъде изключение. Когато използваш химическо оръжие срещу собствения си народ, тогава право е да се унищожат инсталациите за производство на химическо оръжие”, допълни евродепутатът. \r\n“Не се ли разигра във въздушното пространство на Сирия прословутия случай “да разлаем кучетата”, попита Беновска. \r\nБългарските медии излъчиха едни от най-меките кадри от атаката в Сирия, счита Емил Радев.Ще се докаже използването на химическо оръжие в Сирия, убеден е Емил Радев. Няма цивилни жертви и ударите бяха само по инсталациите за производство на химическо оръжие и научните центрове. Не смятам, че тук има нарушение на международното право, посочи той. \r\nЩе признае ли ЕС еднополовите бракове\r\n“Вярно ли е, че Европа е на път да установи с европейски правила, което ще ни задължи и нас, да установяваме еднополови бракове, което би означавало, че оттук ще следва правото тези еднополови същества, които същителстват по между си да имат право да осиновяват деца”, попита Беновска.\r\n“Европа не е на път. Регламънтът Брюксел II A,  който е в приоритетите на българското председателство и касаещ семейните отношения, родителските права, международните отвличания на деца. Ударжахме всички опити да се вкарат еднополовите партньорства в обхвата на регламента. Държавите-членки сами решават дали да въведат този тип отношения в семейното си право”, отговори Емил Радев. \r\nЕмил Радев обясни, че това предложение за въвеждане на еднополовите партньорства в рамките на регламента е предложено от социалистите, които се опитват Европарламента да окаже натиск на ЕК да вкара еднополовите партньорства. От ЕНП категорично се противопоставят но това, но самзагубили гласуването в комисия с 13/9 . “В пленарна зала ще защитим позицията си. Няма да има гласуване, а ще има дебат през следващия месец. ЕНП ще даде ясен отпор на предложението за еднополовите бракове. ЕК няма да се подаде на такъв вид внушения. Единствено българският парламент може да приеме такива правила и норми, те не могат да бъдат наложени отвън”, категоричен е Емил Радев. \r\n“Лидерът на ПЕС е българин – Сергей Станишев. Подсказвате ли, че трябва да го питаме дали той би бил радушно настроен, ако неговите дъщеря и син и доведедените му дъщеря и син поискат да сключат еднополови бракове и дали това трябва да стане норма в България. Корнелия Нинова дали би била съгласна синът й да сключи еднополов брак”, попита Беновска. \r\nТова е позиция на ПЕС. Въпреки, че те не успяха да наложат такива промени при гледането становището на ЕП, продължават да настояват да има такива текстове и законодателна инициатива, заяви Емил Радев. \r\nИстанбулската конвенция\r\n“За Истанбуслската конвенция възникна абсолютно яростен спор между Станишев и Нинова, която се противопостави на конвенцията”, припомни Беновска. \r\nВ Истанбулската конвенция няма такива текстове, това беше спекулация и се засегнаха страховете на българското общество. Европейският регламент е много по-страшен, защото той има пряко действие, без да се ратифицира от националния парламент и правителство. Правилата за субсидиарността трябва да се спазват, посочи Емил Радев.\r\nДвойният стандарт в ЕС \r\n“Трябва ли да има двоен стандарт и европейска позиция по отношение на храните. Западна Европа да яде първо качество храна и по-евтина при това, а ние от Източна Европа да ядем по-нискокачествена и по-скъпа храна”, попита Беновска. \r\n“По никакъв начин това не трябва да се допуска, но е факт. Това е доказателство за Европа на две скорости – Западна Европа с органичните храни и качествени продукти и под същата марка храни, продавани в Източна Европа, но със заместители, по-малко какао в шоколоада. Ние се борим това да спре. Трябва общоевропейска регулация, която да създаде минимални общоевропейски стандарти за храните и напитките. Така тази разлика в качеството ще бъде преодоляна и ще има контрол. Това не е само при храните, това е в козметиката и перилните препарати, в колите и електроуредите”, отговори Емил Радев. \r\nКохезионната политика\r\n “Андрей Новаков стана главен преговарящ по кохезионната политика на ЕС. Ще имаме ли и друга българска победа ако Исвайло Калфин оглави ОЛАФ и това възможно ли е”, попита Беновска. \r\n“Разбира се, че е възможно. Огромно признание за България е Андрей Новаков да стане главен преговарящ за кохезионната политика за над 300 млрд.евро. Приоритет е на българското председателство да запази кохезионните фондове и ще успеем. Много ще се радвам българин да оглави ОЛАФ. Ивайло Калфин има подкрепа”, отговори Емил Радев. \r\nЕмил  Радев издаде книга\r\n“Издадохте книгата “Оздравителният план”. Какво е основното като последица от всички теми, които сте засегнал”, попита Беновска. \r\n“Книгата засяга темата за несъстоятелността. В ЕП се разглежда директивата за втория шанс. България е единствената, където има все още вечни длъжници. Аз предложих директивата да обхване и физическите лица, които са изпаднали в състояние на неплатежоспобосност”, заключи Емил Радев пред Илиана Беновска в предаването “Беновска пита” по Радио К2 и Канал 3 на 22 април 2018 година.", "date": "2018.04.23", "title": "Емил Радев: ГЕРБ предлагат общоевропейска регулация на храните, за да няма Европа на две скорости"}
{"url": "http://www.focus-news.net/news/2018/04/23/2514003/dobrich-obshtinata-startira-traditsionnata-initsiativa-za-proletno-pochistvane.html", "text": "Община град Добрич стартира на 23 април традиционната инициатива за пролетно почистване, която ще продължи до 29 април, включително, под мотото:\r\n„Почистваме своя свят, за да живеем красиво“. Това съобщиха от пресцентъра на Общината. \r\nОт местната администрация приканват гражданите, учебните и здравни заведения, търговски обекти, фирми, производствени предприятия, организации и институции на територията на общината да вземат участие в инициативата, като почистят от трева и отпадъци, прилежащите територии към жилищни сгради и еднофамилни къщи, производствени сгради, паркинги, държавни и общински учреждения, паркове, детски и спортни площадки, градинки, междублокови пространства, крайпътни зони и чешми или замърсени територии в околностите на населените места.\r\nЖелаещите могат да се включат като заявят участие в стаи № 419 и № 420 в сградата на общината, на тел.: 058/ 604 573, като посочите район на почистване, числеността на вашия екип, телефон и лице за контакт.\r\nОбщина град Добрич ще осигури чували и ръкавици за всички регистрирани участници, които ще може да получите всеки работен ден от 23 до 26 април 2018 г. в стая № 419 и № 420  в сградата на общинска администрация. \r\nСпоред спецификата на заявените за почистване райони, ще бъде осигурено транспортиране на събраните отпадъци. Ако почистваната територия е в близост до съдове за смет, събраните отпадъци следва да бъдат оставени добре опаковани на площадката до тях.\r\nАко желаещите искат  да се присъединят към друга група от участници в инициативата, актуална информация на местата за почистване ще бъде публикувана на интернет страницата на общината, както и в профила ни във Facebook.\r\n\"Отговорността да живеем, учим или работим в по-подредена и чиста среда е на всеки един от нас. Очакваме в инициативата да се включат тези, за които това има значение.\r\nОбщина Добрич апелира: Нека през април заедно да почистим нашия град, да се погрижим за детските площадки, за училищните дворове, междублоковите пространства и местата за отдих, за да покажем, че можем да бъдем отговорни. \r\nНека направим Добрич по-приятно и уютно място за живеене.\", приканват от Общината.", "date": "2018.04.23", "title": "Добрич: Общината стартира традиционната инициатива за пролетно почистване"}
{"url": "http://www.focus-news.net/news/2018/04/23/2514005/dobrich-muzikalno-poetichniyat-retsital-mladostta-se-zavrashta-na-nedyalko-yordanov-i-haygashod-agasyan-shte-bade-predstaven-v-grada.html", "text": "Музикално-поетичният рецитал „Младостта се завръща“ на Недялко Йорданов и Хайгашод Агасян, който повече от четвърт век пълни залите в страната, ще бъде представен в Добрич от 18.30 часа в Концертна зала „Добрич“ по повод Световния ден на книгата и авторското право. Това съобщиха от пресцентъра на Общината. Спектакълът, който носи името на едно от емблематичните стихотворения на Недялко Йорданов, не е заключен в строги рамки. Той се развива през годините така, както се развива и творчеството на двамата артисти. В него винаги намират място както вечните „Не остарявай, любов“, „Много, много отдалеч“, „Тийнейджърска песен“, Светът е хубав“, така и нови стихове и песни, които се раждат днес. Двамата изтъкнати творци работят заедно и радват почитателите си повече от 25 години. Входът е свободен.\r\nОбщина град Добрич кани гражданите и гостите на града да се насладят на изкуството им.", "date": "2018.04.23", "title": "Добрич: Музикално-поетичният рецитал „Младостта се завръща“ на Недялко Йорданов и Хайгашод Агасян ще бъде представен в града"}
{"url": "http://www.focus-news.net/news/2018/04/23/2514006/pregled-na-osnovnite-temi-v-shumenskiya-pechat.html", "text": "„Астор обяви, че първо е шуменец, а после българин“, е водещото заглавие във вестник „Шуменска заря“. „Първо съм шуменец, а после българин!” – обяви пред препълнената с публика зала на Региналната библиотека „Стилиян Чилингиров” световноизвестен маг Астор. Срещата с Почетния гражданин на Шумен, организирана от книгохранителницата с финансовата подкрепа на „Алкомет” АД, бе част от поредицата представяща нетрадиционно родени в десетия български град известни интелектуалци.“ Намалението на депутатските заплати е популизъм“, е акцент от втора страница. ВМРО са против намалението на депутатските заплати. „БСП е управлявала няколко пъти. По времето на БСП заплатите не са били намалявани, напротив БСП премахнаха замразените възнаграждения на народните представители. Това е чист популизъм. Народните представители пряко представляват българските граждани. Народните представители трябва да имат възможност да вършат работата си в уважителен режим, да не бъдат боксова круша, защото България е република с парламентарно управление. Всяко нарочване на народните представители като виновници за всичко в държавата е промяна на конституционния ред и то води към отнемане на законни конституционни права. Много по-трудно е да бъдат корумпирани 240 човека, отколкото 1-2. Много по-трудно е да бъдат фалшиво избрани 240 народни представители, отколкото 1-2. Предложението на г-жа Нинова е нелепо и популистко“, аргументира се евродепутатът Ангел Джамбазки. В броя е публикувано интервю с проф. д.и.н. Георги КОЛЕВ, ректор на Шуменския университет “Епископ Константин Преславски”.“Пет пиеси ще се борят за Наградата за драматургия“, съобщава всекидневникът. Пет пиеси театроведът Катерина Георгиева – селекционер на пиесите за направление „Авторски прочит” на тазгодишното издание на Международния фестивал Друмеви театрални празници „Нова българска драма” в Шумен.", "date": "2018.04.23", "title": "Преглед на основните теми в шуменския печат"}
{"url": "http://www.focus-news.net/news/2018/04/23/2513990/georgi-parvanov-prezident-2002-2012-razlichiyata-mezhdu-pravitelstvoto-i-prezidenta-se-preeksponirat.html", "text": "Не откривам съществени разлики в поведението на правителството и президента по отношение на конфликта в Сирия – различията между тях се преекспонират може би в търсенето на други изгоди. Това каза президентът на Република България в периода 2002 – 2012 г. Георги Първанов в „Денят започва“ по БНТ.  Според него може би това се прави в търсене на други изгоди. \r\nПо отношение на позицията на българското правителство за въздушните атаки в Сирия, извършени от САЩ, Великобритания и Франция, Първанов коментира: „Правителството е избрало да защити българския интерес. Мисля, че в момента го прави разумно, макар и сдържано, макар и доста възпитано, но така трябва. В тази ситуацията смятам, че това е по-вярната линия“, каза Първанов. По отношение на черновата на документа от КСНС, Първанов коментира ,че тя е  един доста сдържан документ, дори и за оценката си за войната. „Това е повод да поговорим изобщо за отношенията. В частност за КСНС. Не бива двете страни на „Дондуков“ да забравят, че това е единственото място, където могат да се съберат и разберат. Документът, който излъчиха на изхода, говори за това, че в крайна сметка може да има разбирателство. Не разбирам защо се извади черновата. За никакво бягство от ЕС не може да става дума. Това, че има една сдържано, тревожна позиция, изразена в документа, не е основание да обвиним президента, че иска да извади България от ЕС и НАТО“, коментира Георги Първанов. Попитан дали може да се говори за война между институциите, той посочи: „Не бих  говорил за война, но очевидно някой се опитва да провокира това напрежение“. Според Първанов трябва да се приемат промени в Закона за КСНС.  За конфликта в Сирия и въздушните атаки, Георги Първанов заяви, че се отива твърде далеч в дискредитирането на ООН, като единственото, най-високо място, където трябва да се решат тези проблеми. „Не искам да казвам кой е по-прав и кой е по-крив. Проблемът е, че постоянните страни-членки, които трябва да са стълбовете на ООН, те са тези, които дискредитират организацията“, допълни президентът на България в периода 2002-2012 г. На въпрос дали след атаката в Сирия се очертава военен конфликт, Първанов коментира, че това е  по-скоро това е дрънкане на оръжията в най-грубия му вариант и издание. По думите му тази атака идва, за да покаже, че наистина нещата са отишли прекалено далеч.", "date": "2018.04.23", "title": "Георги Първанов, (президент 2002-2012): Различията между правителството и президента се преекспонират"}
{"url": "http://www.focus-news.net/news/2018/04/23/2514008/pregled-na-osnovnite-temi-vav-velikotarnovskiya-pechat.html", "text": "„Стотици търновци се включиха в кампанията „Книги за смет“ е заглавие от първа страница на областния всекидневник „Янтра Днес”. При изключителен интерес стотици търновци получиха книги срещу предадени пластмасови отпадъци от бита, годни за рециклиране. Болярите се включиха в мащабната екокампания „Книги за смет“, която се проведе за трета поредна година в мола. „Малинопроизводители от цял свят идват на среща в Арбанаси“ е друго заглавие от днешното издание. Малинопроизводители от 13 държави, които владеят 90% от бизнеса, се събират на 11-ата световна конференция на малината IRO в Арбанаси. Престижният форум се провежда на две години.  „Кметът Даниел Панов получи наградата „Златен век“ , пише още вестникът. Кметът на Велико Търново и председател на Националното сдружение на общините в България Даниел Панов бе удостоен с най-високото отличие на Министерството на културата – наградата „Златен век“ с печат на цар Симеон Велики. „От НВУ представиха бойна техника и оръжие пред повече от 1300 ученици“ е друга новина от вестника. В днешното издание ще откриете и статия, разказваща за трите отминали дни, в които Търново се превърна в столица на културата. \r\n„Даниел Панов бе удостоен с наградата на Министерство на културата „Златен век“ е заглавие от другия областен ежедневник „Борба“. Кметът на Велико Търново и председател на Националното сдружение на общините в България Даниел Панов е удостоен с най-високото отличие на Министерство на културата – „Златен век“ с печат на цар Симеон Велики. Признанието е за приноса на Панов в опазването и съхраняването на културно-историческото наследство, а повече за него – научете от „Борба“.  „Търновец стана 10 000-ият посетител на Парка на миниатюрите“ е друга тема от вестника. Търновецът Севдан Калов, който вече 20 години живее и работи в Берлин, стана 10 000-ият посетител в Парка на миниатюрите в старата столица. Каква е неговата награда,  прочетете на страниците на ежедневника. „Дадоха посмъртно най-голямата награда от Международното изложение „Културен туризъм“ за проф. Валентин Плетньов“ е друга тема от всекидневника. Най-голямата награда на 15-ото Международно изложение „Културен туризъм“ във Велико Търново тази година посмъртно бе присъдена на проф. Валентин Плетньов, директор на Регионалния исторически музей във Варна. На първа страница на областния ежедневник е поместен и материал, разказващ за посещението на зам.-главният прокурор на България Ася Петрова, която заяви в старата столица , че „Вече има реално бягство от затвора, където лежи Петър Стоянов – Сумиста“.", "date": "2018.04.23", "title": "Преглед на основните теми във великотърновския печат"}
{"url": "http://www.focus-news.net/news/2018/04/23/2513991/the-local-avstriya-shte-zabrani-predizbornata-kampaniya-za-izborite-v-turtsiya-na-svoya-teritoriya.html", "text": "Австрийският канцлер Себастиан Курц заяви, че правителството му ще направи всичко, за да предотврати на своя територия водене на предизборна кампания на предстоящите в Турция предсрочни избори, пише  The Local.\r\n„Мероприятия по кампанията няма да са добре приети и няма да бъдат позволени“, заяви Курц по време на интервю пред националното радио. „Турското ръководство през годините се е опитвало да инструментализира общностите от турски произход в Европа“, допълни той.\r\nКурц уточни, че предизборните митинги ще се забранят според скорошните промени в закона за публичните събирания, който дава право на властите да забраняват събирания, „които служат за политическата активност на граждани от друга страна“, или които вредят на интересите на Австрия.  Канцлерът уточни, че ще забрани митингите не само на управляващата партия в Турция, но и на опозицията. Той допълни, че иска да избегне „огнената атмосфера в Турция да достигне до Австрия“. Виктор Турмаков", "date": "2018.04.23", "title": "The Local: Австрия ще забрани предизборната кампания за изборите в Турция на своя територия"}
{"url": "http://www.focus-news.net/news/2018/04/23/2514009/marius-donkin-tova-koeto-davash-e-tvoe-zavinagi-onova-koeto-zapazvash-e-izgubeno-zavinagi.html", "text": "Това, което даваш, е твое завинаги, онова, което запазваш, е изгубено завинаги. Това каза Мариус Донкин, директор на Народния театър, в разговор с Илиана Беновска в седмичното обзорно политическо предаване „Беновска пита“, съобщиха от екипа на предаването. Мариус Донкин заяви позиции по следните теми:Какво постигна Донкин като директор на Народния театър досега? \r\nБеновска посрещна за пръв път в студиото на „Беновска пита“ Мариус Донкин и му подари здрава, червена, българска ябълка с пожеланието развитието на Народния театър да продължи. Тя му подари и книгата с интервюто ѝ с Ахмед Доган от 1992 година, преиздадена през 2016 година. Донкин от своя страна подари на предаването книгата „Художниците на Народния театъра“. Беновска благодари за подаръка и попита Донкин какво е най-важното нещо, което е успял да постигне в близо двете години, от както е на поста директор на Народния театър. Тя продължи с това, че госта ѝ се е заел с „мисия невъзможна“ да връща актьори в театъра, но въпреки това успява да връща много режисьори и да привлича чуждестранни също, опитва се да изведе театъра извън България и иска да направя асоциация на театрите на Западните Балкани. Донкин каза, че чрез думите на Беновска успява да оцени работата си и си спомня как преди 28 години се е явил с много свои колеги на кастинг при Беновска, но той е успял да спечели и заедно са направили клипа „45 години – времето е наше“. Водещата отбеляза, че гласът на Донкин произнася думите „времето е наше“ и именно това е гласът, с който хората са се събуждали, и който ги е окрилявал, а тя е имала честа да избере кой да бъде човекът-глас, макар и на крехка възраст. Директорът на Народния театър каза, че е станал свидетел на разговор в студиото преди него, който не разбира. Той сподели, че усеща как в обществото ни се налага тенденцията да се разделяме и противопоставяме един на друг и това показва невъзможността да разберем смисъла от единството. „Какво правим с тази абревиатура на Народно събрание, която е и основна характеристика на Европредседателството? Това се мъча и аз да направя в нашия театър.“ каза Донкин. Политиката и Донкин – преди и сега; Успехите на Народния театър; Моноспектакълът „Мистър Ибрахим и цветята на Корана“\r\nБеновска припомни, че директорът на Народния театър почти е станал политик в миналото и има сериозна политическа ориентация и го попита защо е „дал назад“. Донкин отговори, че никога не е възприемал дейността си като политика, а като социална работа – „Аз работих за един човек, тъй като мислех, че той може да бъде „бащата“, да бъде обединителят на тази нация, на този народ, говоря за Негово Величество и това беше основният човек“. Беновска попита госта си какво го е разочаровало. Донкин сподели, че и тогава е съществувал същият проблем и се е отдръпнал от политиката, когато Царят е дошъл на власт и е започнал да изпълнява различни функции. „Много беше странно за всички, които казваха – сега е времето да влезеш в Народното събрание – аз казах не, няма да вляза, моето място е другаде“ припомни директорът на Народния театър. Беновска каза, че той е в „народното събрание на народа – Народният театър“ и сподели радостта си от това, че се наблюдава връщане към театъра. Донкин каза, че театърът миналата година е постигнал изключителни резултати – 586 изиграни спектакъла за една година, подчерта той. Водещата попита колко са обичайните годишни представления. Гостът ѝ каза, че цифрата е доста по-малка и използва момента да благодари на колегите си за всеотдайната им работа и подчерта, че всичко това не би било възможно без тях, общността и заедността, която се наблюдава в театъра сега. Беновска каза, че много би искала да види отново на сцената събеседника си и сподели, че според нея е грешка това, че от както е на поста директор е спрял да играе, но се радва, че той ще се върне на сцената с моноспектакъла „Мистър Ибрахим и цветята на Корана“, защото на този спектакъл е водила децата си като малки, а сега като големи те сами проявяват желание отново да го гледат. Донкин каза, че много се радва, но и съжалява, че този спектакъл продължава да съществува толкова много години. Беновска го прекъсна и каза, че спектакълът продължава да е актуален. Донкин отбеляза, че именно заради това съжалява. Водещата попита госта си каква е ролята му като директор – хем творец, но и администратор. Директорът на Народния театър отговори, че се стреми да се занимава повече с творческата и художническата част, а останалата работа делегира на други хора, които се занимават с техниката и администрацията, но ги контролира. Той отбеляза, че първата година е успял да доведе българските режисьори, които са си изградили име извън България с идеята да добавят различност в динамиката, дисциплината и начина на мислене на колегите от Народния театър. Водещата помоли госта си да каже своя любима реплика или част от предстоящия му спектакъл на г-н Ибрахим. „Това, което даваш, е твое завинаги, онова, което запазваш, е изгубено завинаги“ цитира Донкин.Как да върнем обществото към театъра?\r\nБеновска обеща, че ще покани колегата си отново и му се извини, че са го ощетили „заради СДС“. Донкин я прекъсна и каза, че „винаги е било така с културата“. Беновска не се съгласи и предложи да направят съвместна рубрика по радиото и телевизията и да представят постановките. Директорът на Народния театър каза, че той е имал точно такава идея и двамата си стиснаха ръцете и иска заедно да подкрепят инициативата „Театър пред театър“, която започва на 30-ти юни. „Трябва да променим себе си, трябва да променим взаимоотношенията си, за да няма подобни разговори, за да можем да вървим заедно и да подобрим живота си. Да вървим заедно, за да научим себе си, защото духовността е движение, да научим себе си да се държим с хората така, както искаме те да се държат с нас“ завърши Донкин. \r\nБеновска благодари за участието на своя колега Мариус Донкин в седмичното обзорно политическо предаване „Беновска пита“ по „Канал 3“ и „Радио К2“ на 22-ри април 2018 година.", "date": "2018.04.23", "title": "Мариус Донкин: Това, което даваш, е твое завинаги, онова, което запазваш, е изгубено завинаги"}
{"url": "http://www.focus-news.net/news/2018/04/23/2514011/kyustendil-poradi-remontni-deynosti-e-vavedena-vremenna-organizatsiya-na-dvizhenieto-v-otdelni-uchastatsi-ot-avtomagistrala-struma.html", "text": "Поради ремонтни дейности е въведена временна организация на движението в отделни участъци от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Ограничава се движението от пътен възел „Долна Диканя“ до пътен възел „Дупница Север” поради извършване на ремонтни дейности по виадукти. Движението при пътен възел „Долна Диканя” се отбива през Долна Диканя, връзка при село Дрен, връзка при село Делян, връзка със село Тополница и при пътен възел „Дупница Север“ се включва в автомагистралата. Шофьорите да се движат с повишено внимание, спазвайки пътната сигнализация в участъка Джерман – Мурсалево -Кочериново поради подмяна на мантинели. Дейностите са със срок до края на деня. По път Е-79, след тунел „Дупница” посока Благоевград се подменят мантинели, водачите трябва да се движат с повишено внимание. В участъка между селата Усойка и Мурсалево се извършват частични ремонтни дейности на асфалтовата настилка. Срокът за приключване на ремонтите е до 24 април.С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.04.23", "title": "Кюстендил: Поради ремонтни дейности е въведена временна организация на движението в отделни участъци от автомагистрала „Струма”"}
{"url": "http://www.focus-news.net/news/2018/04/23/2514014/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинска спасителна служба (ПСС) при БЧК. Навсякъде времето е ясно и тихо. Температурите варират от 6 до 10 градуса. От ПСС препоръчват внимателно движение във високите части на планините, тъй като на места има снежни преспи. Лифтовите съоръжения в курортите не работят. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.23", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/23/2513995/georgi-parvanov-abv-zayavkite-za-namalyavane-na-privilegiite-na-deputatite-sa-siromahomilstvo.html", "text": "Заявките за намаляване на привилегиите на депутатите са така нареченото сиромахомилство. Това каза президентът на Република България в периода 2002 – 2012 г. и основател на АБВ Георги Първанов в „Денят започва“ по БНТ.  По думите му тази идея на БСП не показва визионерство, а по-скоро дефицит. „Въпросът не е в това депутатите да ги направим бедни, въпросът е в това, че те да работят така, че хората да живеят по-добре. Да има по-добри закони. Прекалено в повече ми идват тези дебати. Помня дебатите, които сме имали навремето с Иван Костов по времето на правителството на Сакскобургготски. Мисля, че нивото там беше доста по-високо“, посочи Първанов. Във връзка с  казуса с АБВ в Благоевград, Първанов коментира, че това е един лош сценарий. „Ще поздравя г-жа Нинова, че с този голям успех успя да прибере един отпаднал, отстранен от структурите на АБВ член. Нашата структура си функционира, работи добре“, заяви основателят на АБВ. Според него този случай, който е бил раздухан в медиите, очевидно трябва да внуши, че монополът в лявото стои отново.", "date": "2018.04.23", "title": "Георги Първанов, АБВ: Заявките за намаляване на привилегиите на депутатите са сиромахомилство"}
{"url": "http://www.focus-news.net/news/2018/04/23/2514004/libertas-redzhep-tayip-erdogan-razkritikuva-avstriya.html", "text": "Турският президент Реджеп Тайип Ердоган нападна Австрия, след като в петък австрийският канцлер Себастиан Курц заяви , че предизборните агитации свързани с насрочените юнски избори в Турция ще бъдат забранени, предава македонското електронно издание „Либертас“.\r\n „Мерките, които предприема Австрия ще се обърнат срещу нее“, предупреди Ердоган, подчертавайки, че „турската борба за демокрация не може лесно да се прекрати“. Той обеща, че тези, които ще се опитат да попречат на турската демокрация „ще платят цената“.\r\nПо повод на предсрочните избори, които той обяви, турският президент подчерта, че подготвя среща в чужбина с 10-11 хиляди избиратели, но не каза в коя държава.\r\nЕрдоган изтъкна още, че съдбата на двамата задържани в Турция гръцки войници е свързана  с решението на Гърция дали да екстрадира осемте турски войници, които са избягали там след неуспешния преврат през юли 2016 г.\r\n„Ако ни дадат участниците в опита за преврат, ще вземем предвид съдбата на гръцките войници“,  добави той. Виктор Турмаков", "date": "2018.04.23", "title": "„Либертас“ : Реджеп Тайип Ердоган разкритикува Австрия"}
{"url": "http://www.focus-news.net/news/2018/04/23/2514017/ekipi-na-planinskata-spasitelna-sluzhba-sa-okazali-pomosht-na-alpinistka-v-rayona-na-s-lakatnik.html", "text": "Екипи на Планинската спасителна служба са оказали помощ на алпинистка в района на с. Лакатник. Това съобщиха за  Агенция „Фокус“ от  Планинска спасителна служба (ПСС) при БЧК. Инцидентът е станал в неделя (22 април). Жената е паднала при катерене от скала и е получила фрактура на ребрата. Веднага след инцидента е откарана в столична болница.", "date": "2018.04.23", "title": "Екипи на Планинската спасителна служба са оказали помощ на алпинистка в района на с. Лакатник"}
{"url": "http://www.focus-news.net/news/2018/04/23/2514016/veliko-tarnovo-s-11-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 11 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 546 см., а температурата на водата 15.8  градуса. Предимно слънчево ще е времето над българския участък на Дунав днес. Ще се задържи топло за сезона с максимални температури между 23° и 28°. Ще духа слаб вятър от северозапад, като в източната половина ще се ориентира от изток-югоизток.", "date": "2018.04.23", "title": "Велико Търново: С 11 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/04/23/2514002/rumen-petkov-abv-na-tsvetan-tsvetanov-mu-e-postavena-zadachata-da-kontrolira-rumen-radev-i-toy-mine-ne-mine-se-iztsepi-neshto.html", "text": "На Цецо му е поставена задачата да контролира Румен Радев и той мине, не мине се изцепи нещо. Това каза Румен Петков, член на Изпълнителното бюро на АБВ и бивш вътрешен министър, в ефира на „Здравей, България“ по Нова телевизия. „Цветан Цветанов се държи като не добре реализиран служител на 7-мо управление на Държавна сигурност, където той всъщност е работил“, каза Петков и обясни, че тази система е включвала задачата на Държавна сигурност да контролира българите. \r\nПетков заяви, че никой нормален човек няма да си помисли, че държавният глава иска да извади страната ни от ЕС и НАТО. „Толкова може Цецо, толкова може сиромахът. Какво да направим. От него не трябва да се очаква кой знае какво“, заяви той.  \r\nСпоред него Цветан Цветанов не бива да бъде надценяван. „Такава глупост е могъл в случая да сътвори, такава сътвори“, коментира Петков и добави, че това отношение е обидно за държавата и институциите. По думите му не може да се разменят такива фрази и поради това че мразиш президента, да унижаваш президентската институция. \r\nПетков заяви, че и държавният глава е преиграл с репликите към Цветан Цветанов за по-доброто образование. „Сега Цецо колко се е образовал във ВИФ, но не е работа на президента“, добави Петков. \r\nСпоред него след КСНС се е чуло всичко друго, но не и това, което трябва. „Трите теми, които обсъждаше КСНС бяха много важни“, допълни Петков.", "date": "2018.04.23", "title": "Румен Петков, АБВ:  На Цветан Цветанов му е поставена задачата да контролира Румен Радев и той мине - не мине се изцепи нещо"}
{"url": "http://www.focus-news.net/news/2018/04/23/2514015/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил – „Зона Кюстендил” ще разговаряме със зам.-кмета на Община Кюстендил с ресор „Инвестиционна политика” Росица Плачкова. С нея ще говорим за приключилия вече проект, благодарение на който е подобрен достъпът до обявения за природна забележителност Полско-Скакавишки водопад. Освен това ще обърнем внимание и на реализираните дейности за подобряване на културата на собствениците и наемателите на апартаменти в многофамилни жилищни сгради по отношение на разделното изхвърляне на отпадъци от опаковки. В предаването ще ви срещнем със Слава Соколова, старши специалист „Направление художествена самодейност и читалища“ към Община Кюстендил. С нея ще разговаряме за развитието на читалищата и основните им дейности. Темата ще продължим с Милена Маркова, председател на читалище „Пробуда“ в Кюстендил, която ще представи екологичен проект, дейностите по който се изпълняват заедно с възпитаници на Начално училище „Свети Климент Охридски“ в града. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.04.23", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/04/23/2514020/vidin-normalno-prohodimi-sa-patishtata-v-oblastta.html", "text": "Нормално проходими са пътищата в областта, най-много автомобили се движат по път I-1 Монтана – Видин в посока за граничен пункт „Дунав мост 2“, съобщи за Радио „Фокус“ – Видин дежурният служител в Областно пътно управление. Натоварено е движението в участъка Видин – Дунавци. Във Видин трафикът е интензивен на входно-изходните артерии на града и по бул. „Панония“. В централната градска част пред някои от светофарите се образуват задръствания. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nАнна ЛОЗАНОВА", "date": "2018.04.23", "title": "Видин: Нормално проходими са пътищата в областта"}
{"url": "http://www.focus-news.net/news/2018/04/23/2514019/smolyan-pochistvane-na-svlecheni-zemni-masi-okopi-i-nanosi-se-izvarshva-po-nyakolko-napravleniya-v-oblastta.html", "text": "Сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчено и ясно, а температурите са положителни. През нощта не са получавани сигнали за инциденти по пътищата в областта.\r\nПо направлението Чуреково – Михалково днес се почистват свлечени земни маси и окопи. По пътя Рудозем – Фатово се чистят окопи и наноси на пътните платна, а по пътя Баните – кръстовището за Стояново се извършва почистване на окопи и водостоци. По трите направление водачите трябва да шофират с повишено внимание и съобразена скорост.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е по-интензивен по централните улици и входно-изходните артерии на града. Продължава работата по пътя квартал Устово – Смолян, където движението остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра, а крайният срок за приключване на дейностите е до 18.00 часа на 27 април.\r\nНели ГЕРГЬОВСКА", "date": "2018.04.23", "title": "Смолян: Почистване на свлечени земни маси, окопи и наноси се извършва по няколко направления в областта"}
{"url": "http://www.focus-news.net/news/2018/04/23/2514018/blagoevgrad-v-obshtinata-shte-se-provede-preskonferentsiya-po-povod-predstoyashtiya-teatralen-festival-ta-ra-ra-bumbiya.html", "text": "В Зала № 5 в сградата на Общината ще се проведе пресконференция по повод театралния фестивал „Та-ра-ра-бумбия“. Това съобщиха от пресцентъра на Община Благоевград. Тя ще започне от 12:30 часа.", "date": "2018.04.23", "title": "Благоевград: В Общината ще се проведе пресконференция по повод предстоящия театрален фестивал „Та-ра-ра-бумбия“"}
{"url": "http://www.focus-news.net/news/2018/04/23/2514012/zdravni-inspektori-i-obshtopraktikuvashti-lekari-izlizat-na-protest-v-stolitsata.html", "text": "Здравни инспектори и общопрактикуващи лекари излизат на протест в столицата. Служителите на регионалните здравни инспекции в страната ще протестират от 13.00 часа пред Министерството на здравеопазването. Причината за протестните им действия са ниските си заплати. Здравните инспектори искат бърза промяна на Наредбата за заплатите на държавните служители в сектора. Според тях действащата в момента ограничава реалното повишаване на трудовите им възнаграждения. Организирани са протести и в Регионалните здравни инспекции по места.\r\nВ 12.30 часа пред НДК ще започнат протестите на общопрактикуващите лекари, които настояват за намаляване на административните им задължения. Според тях именно те оказват негативно влияние върху обслужването на пациентите. Лекарите настояват за законодателна промяна, с която да отпаднат отчетите с описите на касовите бележки. Те искат и всички освободени от потребителска такса да я заплащат в пълен размер, а сумите да им бъдат възстановявани от съответните институции. Семейните лекари са на мнение, че потребителската такса трябва да е 1% от минималната заплата. Според тях трябва да отпадне и 24-часовото им разположение на пациентите. Протестите ще се проведат по време на неформалната работна среща на министрите на здравеопазването на страните от ЕС, които ще обсъдят здравословно хранене при децата и ефективността на лекарствата.", "date": "2018.04.23", "title": "Здравни инспектори и общопрактикуващи лекари излизат на протест в столицата"}
{"url": "http://www.focus-news.net/news/2018/04/23/2513992/yoakim-kalamaris-universitetski-prepodavatel-golemiyat-pobeditel-v-spora-za-imeto-mezhdu-makedoniya-i-gartsiya-e-turskata-vanshna-politika.html", "text": "Големият победител в спора за името между Македония и Гърция е турската външна политика. Това каза в сутрешния блок „Добро утро, България“ на Радио „Фокус“ университетският преподавател Йоаким Каламарис. По думите му въпреки уверенията на Атина и Скопие, че сега е най-подходящият момент казусът да бъде разрешен, моментът не е избран случайно. Необходимо е ЕС да се ангажира с разрешаването на спора, но едва ли изходът от ситуацията е близо, добави още той. „Така нареченото разрешение на спора за името не е случайно. Правителството в Скопие е подтиквано от турската външна политика и турска намеса за преобразуване на балканския полуостров и мисюлманизиране на страните. Моментът е избран, за да могат да бъдат прикрити другите действия, които се случват в региона. А именно дейността на президента на Турция Реджеп Ердоган в региона и в Сирия. Проблемът има много по-дълбоки корени, а това е само претекст, за да могат други действия да минават в по-лека форма“, каза той. Йоаким Каламарис коментира още, че влизането на Македония в НАТО само ще даде допълнителен глас на Турция, превръщайки Скопие в трета Албания, по примера на Косово. Зад инициирания спор за името, зад всички религиозни конфликти на Балканите, прозират пипалата на турската външна политика, допълни Каламарис.", "date": "2018.04.23", "title": "Йоаким Каламарис, университетски преподавател: Големият победител в спора за името между Македония и Гърция е турската външна политика"}
{"url": "http://www.focus-news.net/news/2018/04/23/2514023/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-24-april.html", "text": "„Софийска вода” временно ще прекъсне водоснабдяването в някои части на столицата на 24 април, съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Ястребец“ жк. „Красно село - Борово“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Родопски извор“, ул. „Пирински проход“, ул. „Ген. Стефан Тошев“, ул. „Природа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопски извор“ ъгъла с ул. „Борово“.\r\nВъв връзка с монтаж на хидрофорна уредба на бл. 181 жк. „Красно село“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на бл. 185 до бл. 189 вкл. – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дечко Йорданов“ пред бл. 184.\r\nВъв връзка с изключване на уличен водопровод на ул. „Ладога“ жк. „Красно село - Борово“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Ладога“ от ул. „Солун“ до ул. „Ген. Стефан Тошев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ладога“ бл. 218.\r\nВъв връзка с подмяна на сградно водопроводно отклонение на ул. „Зад село“ с. Кривина, се налага спиране на водоподаването от 10:00 до 20:00 часа на клиентите на „Софийска вода”, живеещи в района на ул. „Искър“, ул. „ Демокрация“,  ул. „Странджата“,  ул. „Равнополски път“,  ул. „Рибарника“,  ул. „Латинка“,  ул. „Зад село“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Равнополски път“ ъгъла с ул. „Латинка“.\r\nВъв връзка с подмяна на сградно водопроводно отклонение на ул. 515 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. 515. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 515 пред №1А.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.04.23", "title": "„Софийска вода” временно ще прекъсне водоснабдяването в някои части на столицата на 24 април"}
{"url": "http://www.focus-news.net/news/2018/04/23/2514025/sport-roman-vaydenfeler-shte-provede-proshtalen-mach-na-7-septemvri.html", "text": "Вратарят на Борусия Дортмунд Роман Вайденфелер реши окончателно да сложи край на кариерата си след този сезон, а на 7 септември ще проведе и прощален мач. Мачът ще се състои на стадиона на отбора „Сигнал Идуна Парк“.\r\nВайденфелер играе да Борусия Дортмунд от 2002 г. насам. Той два пъти е ставал шампион на Германия, а с националния отбор през 2014 г. спечели Световното първенство.  Виктор Турмаков", "date": "2018.04.23", "title": "Спорт: Роман Вайденфелер ще проведе прощален мач на 7 септември"}
{"url": "http://www.focus-news.net/news/2018/04/23/2514024/mvr-edin-chovek-e-zaginal-a-25-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 25 са ранени при 19 катастрофи в страната през изминалото денонощие. Това съобщиха от пресцентъра на МВР. В столицата са станали 3 тежки и 32 леки пътни инцидента, при които са пострадали четирима души. \r\nОт началото на годината при инциденти на пътя са загинали 143 души, а 2201 са пострадали.", "date": "2018.04.23", "title": "МВР: Един човек е загинал, а 25 са ранени при катастрофи в страната през изминалото денонощие"}
{"url": "http://www.focus-news.net/news/2018/04/23/2514026/pregled-na-osnovnite-temi-vav-varnenskiya-pechat.html", "text": "„Строителството е рекордьор по работници на черно“. Това е водещото заглавие в днешния брой на варненския всекидневник „Черно море“. През последните 2 години във Варненска област строителството води класацията по ръст на нарушенията на трудовите правоотношения и наемането на хора без трудов договор. „С флашмоб варненски ученици отбелязаха Деня на земята“, се съобщава на същата страница. Флашмоб по повод Деня на Земята направиха учениците от Професионалната гимназия по електротехника (ПГЕ) – Варна. С него те призоваха обществеността да е по-отговорна към опазването на природата. „Започна електронният прием за детските градини във Варна“, четем още на стр.2. Електронният прием за детските градини във Варна стартира на 20 април в 10,01 ч. Първото заявление е регистрирано в 10,02 ч. През първия половин час по електронен път са подадени 556 заявления, а към 13,30 ч. те са 838 на брой за деца първа група и 401 за яслена група. „Драстичен скок в броя на заловените с превишена скорост“, информира още изданието на стр.6. Драстичен скок в броя на шофьорите, заловени да карат с превишена скорост показват данните на МВР. За едно денонощие пътните полицаи са глобили над 7000 водачи.", "date": "2018.04.23", "title": "Преглед на основните теми във варненския печат"}
{"url": "http://www.focus-news.net/news/2018/04/23/2514028/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания.\r\nВенцеслав ИЛЧЕВ", "date": "2018.04.23", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/04/23/2514010/daily-sabah-gartsiya-smyata-prizivite-na-redzhep-tayip-erdogan-za-mir-za-pozitivna-krachka.html", "text": "Правителството на Гърция съобщи, че приема призива на турския президент Реджеп Тайип Ердоган за мир за позитивна крачка, предава  Daily Sabah.\r\n„Открихме позитивни елементи от изказванията на турския президент: неговото плъзгане към мир в Егейско море и подкрепа за диалога между двете страни във важните сфери, сред които и сигурността“, пише в официално заявление на гръцкото правителство.\r\nПо-рано президентът Ердоган призова към мир с Гърция, заявявайки, че не иска напрежение в Егейско море. „Нуждаем се от мир сега“, заяви той по време на интервю пред местни медии.\r\nОтносно двамата гръцки войници, които са задържани през март, след като навлизат на турска територия при патрулиране на границата, гръцкото правителство отбеляза, че сравняването на този въпрос с други е „неприемливо“.  Виктор Турмаков", "date": "2018.04.23", "title": "Daily Sabah: Гърция смята призивите на Реджеп Тайип Ердоган за мир за позитивна крачка"}
{"url": "http://www.focus-news.net/news/2018/04/23/2514027/nivoto-na-reka-dunav-se-e-povishilo-s-3-sm-kray-lom.html", "text": "Нивото на Дунав в началото на българския участък на реката при Ново село за последното денонощие се е понижило с 4 см, водният стоеж е 578 см, съобщиха от местната Хидрометеорологична станция. Нивото на реката край Видин е 623 см, регистрираното  е повишение от 1 см.  Край Лом през последното денонощие  нивото на реката се е повишило  с 3 см, водният стоеж е 642 см. Нивото на реката край Оряхово  е 517 см., там е регистрирано понижение за последното денонощие от 2 см. Температурата на водата край Ново село е 15,5  градуса, край Оряхово е 16,2 градуса.", "date": "2018.04.23", "title": "Нивото на река Дунав се е повишило с 3 см край Лом"}
{"url": "http://www.focus-news.net/news/2018/04/23/2514030/tsvetanka-tomova-natsionalna-biblioteka-sv-sv-kiril-i-metodiy-digitalizatsiya-i-ulesnyavane-dostapa-do-knizhniya-fond-sa-osnovnite-prioriteti-za-privlichane-na-mladite-chitateli.html", "text": "Дигитализация и улесняване достъпа до книжния фонд на Националната библиотека са основни приоритети за привличане на младите читатели. Това каза за сутрешния блок „Добро утро, България“ на Радио „Фокус“ Цветанка Томова, експерт „Програми и проекти“ в Националната библиотека „Св. Св. Кирил и Методий“. Тя уточни, че наближаващото лято ще е много активен период с редица дейности, включващи програмата за отбелязване на 140-годишнината на библиотеката. Цветанка Томова разказа за активните проекти, по които се работи и към момента. \r\n„Към този момент сме ангажирани с три проекта. Първият е за хора в неравностойно положение за достъпна архитектурна среда. Миналата година направихме асансьор за тях, както и оборудвахме работни места за служители в неравностойно положение. Вторият проект е т.нар. консорциум „БГ наследство“, по който ще се реставрира лабораторията и ще се закупят модерни техники за дигитализация на книжни паметници. Другият проект, който до дни се очаква да бъде внесен, е Фонд Култура, в който искаме да направим по-съвременно представяне на книжното наследство с виртуални изложби и холографски книги, с който искаме да привлечем млада публика“, обясни Томова. Експертът изрази съжаление, че условията за съхранение на изданията в библиотеката все още не са спрямо изискванията. Тя изтъкна обаче, че се работи в тази насока, като основните задачи включват архитектурни подобрения на амортизирания сграден фонд, основно сред които – покривът на Националната библиотека.", "date": "2018.04.23", "title": "Цветанка Томова, Национална библиотека „Св. Св. Кирил и Методий“: Дигитализация и улесняване достъпа до книжния фонд са основните приоритети за привличане на младите читатели"}
{"url": "http://www.focus-news.net/news/2018/04/23/2514033/vratsa-mazh-e-pochinal-sled-intsident-s-agloshlayf-v-s-mramoren.html", "text": "Мъж е починал след инцидент с ъглошлайф в село Мраморен. Това съобщиха от ОДМВР-Враца. На 22 април, в 09.30 часа, в РУ-Враца е получено съобщение, че в село Мраморен, по време на извършване на ремонтни действия с ъглошлайф се е самонаранил 62-годишен мъж от същото село. Мъжът е починал. По случая  е образувано досъдебно производство.", "date": "2018.04.23", "title": "Враца: Мъж е починал след инцидент с ъглошлайф в с. Мраморен"}
{"url": "http://www.focus-news.net/news/2018/04/23/2514032/pregled-na-osnovnite-temi-v-balkanskiya-pechat-agentsiya-fokus.html", "text": "Правителството на Гърция съобщи, че приема призива на турския президент Реджеп Тайип Ердоган за мир за позитивна крачка, предава  Daily Sabah.\r\n„Открихме позитивни елементи от изказванията на турския президент: неговото плъзгане към мир в Егейско море и подкрепа за диалога между двете страни във важните сфери, сред които и сигурността“, пише в официално заявление на гръцкото правителство.\r\nПо-рано президентът Ердоган призова към мир с Гърция, заявявайки, че не иска напрежение в Егейско море. „Нуждаем се от мир сега“, заяви той по време на интервю пред местни медии.\r\nОтносно двамата гръцки войници, които са задържани през март, след като навлизат на турска територия при патрулиране на границата, гръцкото правителство отбеляза, че сравняването на този въпрос с други е „неприемливо“. \r\n***\r\nТурският президент Реджеп Тайип Ердоган нападна Австрия, след като в петък австрийският канцлер Себастиан Курц заяви , че предизборните агитации свързани с насрочените юнски избори в Турция ще бъдат забранени, предава македонското електронно издание „Либертас“.\r\n „Мерките, които предприема Австрия ще се обърнат срещу нея“, предупреди Ердоган, подчертавайки, че „турската борба за демокрация не може лесно да се прекрати“. Той обеща, че тези, които ще се опитат да попречат на турската демокрация „ще платят цената“.\r\nПо повод на предсрочните избори, които той обяви, турският президент подчерта, че подготвя среща в чужбина с 10-11 хиляди избиратели, но не каза в коя държава.\r\nЕрдоган изтъкна още, че съдбата на двамата задържани в Турция гръцки войници е свързана  с решението на Гърция дали да екстрадира осемте турски войници, които са избягали там след неуспешния преврат през юли 2016 г.\r\n„Ако ни дадат участниците в опита за преврат, ще вземем предвид съдбата на гръцките войници“,  добави той.\r\n***\r\nПравителството на Косово съобщи, че очаква точния момент, в който да пусне кандидатурата си за членство в Съвета на Европа и че е направило цялата необходима подготовка за това, пише  Gazeta Express.\r\n„Като част от усилията и занапред да подобри многостранните си отношения, членството на Косово в Съвета на Европа остава една от основните цели във външната политика“, заяви Мелиза Харадинай, политически съветник на министър-председателя Рамуш Харадинай. Тя допълни, че всички необходими действия са предприети за кандидатурата и че тя ще бъде предадена. „Косово е член на Венецианската комисия и на Банката за развитие на Съвета на Европа, които са важни институции в СЕ“, уточни Мелиза Харадинай.\r\nПо-рано външният министър на Косово Енвер Ходжай заяви, че Косово ще пусне кандидатурата си през февруари, изразявайки мнение, че това е най-подходящото време за целта.\r\n***Всички намеци за размяна на двамата гръцките войници за осемте турски войници са неприемливи,заявяват от офиса на премиера Алексис Ципрас в неделя, цитирани от  гръцкото електронно издание Ekathimerini.\r\nИзявлението идва в отговор на коментарите, направени от турския президент Реджеп Тайип Ердоган, който поиска екстрадиция на „турските осем“ в замяна на двамата гръцки граничари, които са задържани в Одрин.\r\n„Що се отнася до съобщенията за размяна по случая с двамата гръцки войници с други случаи, ние подчертаваме още веднъж, че това е неприемливо и следователно се отхвърля“ се казва в изявлението.\r\n***", "date": "2018.04.23", "title": "Преглед на основните теми в балканския  печат (Агенция \"Фокус\")"}
{"url": "http://www.focus-news.net/news/2018/04/23/2514031/razgrad-chetiri-partii-sa-se-registrirali-za-uchastie-v-chastichnite-izbori-za-kmet-na-obshtina-loznitsa-na-20-may.html", "text": "Четири партии са се регистрирали за участие в частичните избори за кмет на община Лозница на 20 май. Това съобщи за Радио „Фокус“- Шумен Румяна Костадинова, председател на Общинската избирателна комисия. Заявления са подали ДПС, ГЕРБ, БСП и ПП \"Българска нова демокрация\". Срокът за регистрация на кандидатските листи изтича в 17.00 часа на 24 април. Предстои да бъдат назначени секционните избирателни комисии, вече са проведени необходимите консултации, посочи Румяна Костадинова. 8 от секционните комисии са в 9-членен състав, останалите са 7 и 5- членни. В деня на вота в община Лозница ще функционират 20 секции - две на територията на здравни заведения.\r\nИвелина ИВАНОВА", "date": "2018.04.23", "title": "Разград: Четири партии са се регистрирали за участие в частичните избори за кмет на община Лозница на 20 май"}
{"url": "http://www.focus-news.net/news/2018/04/23/2514034/cnngrgartsiya-turtsiya-sazdava-usloviya-v-koito-choveshka-greshka-ili-nedorazumenie-mogat-da-dovedat-do-intsident.html", "text": "Външнополитическия експерт и депутат от опозиционната \"Нова Демокрация\" Йоргос Кумуцакос предупреждава, че \"в условията, които създава Турция в двустранните отношения, никой не може да изключи, че човешка грешка или недоразумение няма да доведат до инцидент, предава CNN.gr, като се позовава на интервю пред \"Realnews\".\r\nСпоред Кумуцакос определянето на датата на предсрочните президентски и парламентарни избори в Турция засилва възможността за \"провокативно напрежение и предизвикателства\", за които Гърция трябва да е готова и тя трябва да реагира със спокойствие и решителност.\r\nПрез последните седмици в предпочитанията на гръцките граждани опозиционната партия \"Нова Демокрация\" на Кириякос Мицотакис увеличи преднината си пред управляващата \"Сириза\" на премиера Алексис Ципрас на 13%.", "date": "2018.04.23", "title": "CNN.gr\"(Гърция): Турция създава условия, в които човешка грешка или недоразумение могат да доведат до инцидент"}
{"url": "http://www.focus-news.net/news/2018/04/23/2514013/afp-prezidentat-na-yuzhna-koreya-zayavi-che-reshenieto-na-severna-koreya-da-prekrati-orazheynite-izpitaniya-e-neshto-znachimo.html", "text": "Президентът на Южна Корея Мун Джей-ин приветства обявения мораториум върху ядрените и ракетните изпитания на Северна Корея, обявен от нейния лидер Ким Чен-ун дни преди срещата на високо равнище между тях, предава  AFP.\r\n„Решението на Пхенян е значимо и е насочено към пълното ядрено разоръжаване на Корейския полуостров“, заяви Мун Джей-ин по време на среща с асистенти в президентството на Южна Корея. Виктор Турмаков", "date": "2018.04.23", "title": "AFP: Президентът на Южна Корея заяви, че решението на Северна Корея да прекрати оръжейните изпитания е нещо „значимо“"}
{"url": "http://www.focus-news.net/news/2018/04/23/2514035/burgas-priklyuchi-parviyat-etap-ot-konkursa-za-izyashtno-i-prilozhno-izkustvo-na-natsionalnata-hudozhestvena-akademiya.html", "text": "Първият етап от конкурса за изящно и приложно изкуство на Националната художествена академия приключи и вече са ясни номинираните кандидати, които продължават във втората част от съревнованието. Това съобщиха от пресцентъра на Община Бургас.\r\nВ конкурса със свои рисунки се включиха десетки ученици, които ще кандидатстват за прием във филиала на Академията в Бургас. Творбите им бяха оценявани от жури, в състава на което влизат директорът на БХГ „Петко Задгорски“ – Георги Динев, Александър Дойчинов – директор НХГ „Димитър Добрович“ – Сливен и Георги Павлов – преподавател в НХА.\r\nКомисията вече определи участниците, които продължават в следващия етап.\r\nЗадачата във втория кръг от конкурса е рисуване по натура. Изпитът ще се проведе на 1 и 2 май в Магазия 1 в зоната за свободен достъп на бургаското пристанище. В първия ден кандидатите ще преминат кратък инструктаж. Той започва в 09:30 часа и в него те ще бъдат запознати с изискванията и начина на протичане на изпита. Времето за разработване на творбите продължава от 10:00 до 13:00 и от 14:00 до 17:00 часа и през двата дни.\r\nУчастниците ще бъдат разделени на две възрастови групи съответно за ученици от 11-ти и 12-ти клас. Отделните възрастови групи от своя страна ще бъдат разделени на две направления – „Изящно изкуство“ и „Приложно изкуство“.\r\nТворбите на кандидатите ще бъдат оценявани на 3 май. Резултатите ще бъдат оповестени веднага след приключване работата на журито. Класирането ще бъде оповестено на електронните страници на Национална художествена академия и Община Бургас.\r\nКласиралите се на първите три места в двете възрастови групи ще получат диплом и плакет.\r\nОбщина Бургас ще осигури едногодишни стипендии по правилата на програма „Бургаски деца“ на учениците, класирани на първо, второ и трето място в първа възрастова група.\r\nУчастниците от втора възрастова група, чиято конкурсна работа има оценка не по-малка от 5.50, получават право тя да се зачете за оценка от кандидатстудентския изпит по рисуване в НХА, важащ за същата година, в която се провежда конкурсът.\r\nПовече информация за статута на конкурса може да получите на:\r\nтел. 0888418949, gallerybaev@abv.bg, както и на електронната страница на НХА: https://nha.bg/bg/stranica/regionalen-konkurs-za-izyshtno-i-prilojno-izkustvo-burgas-2018", "date": "2018.04.23", "title": "Бургас: Приключи първият етап от конкурса за изящно и приложно изкуство на Националната художествена академия"}
{"url": "http://www.focus-news.net/news/2018/04/23/2514022/mkd-makedoniya-intsident-v-yasenovats-razvyano-e-zname-na-ustashite.html", "text": "В навечерието на официалното възпоминание на жертвите от концлагера Ясеновац се е случил инцидент, след като двама мъже развяват знаме с усташкия поздрав „За родината готови“, предава македонската електронна медия   „МКД“. Инцидентът не се е случил в самия мемориален парка, а на друго място в града.\r\nХърватското политическо ръководство присъства на официално честване на паметта на жертвите на затворническия лагер в Ясеновац.\r\nОфициалната възпоменателна държавна делегация в Ясеновац бе бойкотирана от представителите на всички малцинства, с изключение на ромското. Отделно церемонии проведоха антифашистите, сърбите и СДП, а преди това и представителите на евреите.\r\nВ същото време, в близкото село Млака  сръбският патриарх ще посети обновения храм на Светия пророк Илия, където ще служи молитвена литургия в памет на  жертвите в лагера\r\nНа литургията в Млака  присъстваха сръбският посланик в Хърватия Мира Николич и членовете на СДСС в хърватския парламент Борис Милошевич и Саша Милошевич .\r\nВ продължение на три години хърватските власти не успяха да се справят с лицата, които славят движението на  усташите и използват техни  символи, като  „За родината готови“. Виктор Турмаков", "date": "2018.04.23", "title": "„МКД“ (Македония): Инцидент в Ясеновац – развяно е знаме на усташите"}
{"url": "http://www.focus-news.net/news/2018/04/23/2514038/sliven-46-godishen-mazh-ostava-v-aresta-za-15-denonoshtiya-zaradi-nepristoyni-proyavi-na-publichno-myasto.html", "text": "46-годишен мъж остава в ареста за 15 денонощия заради непристойни прояви на публично място с решение на Районен съд-Сливен. Това съобщиха от ОДМВР-Сливен. На 19 април пред заведение в областния град е възникнал скандал между 46-годишния Г.А. и трима мъже, всички от град Сливен. С поведението си Г.А. грубо е нарушил обществения ред с непристойни прояви на публично място. Първоначално е задържан за 24 часа в РУ-Сливен. С решение на Районния съд, на основание чл.1, ал.1 от УБДХ, на Г.А. е наложено административно наказание „задържане“ за срок от 15 денонощия.", "date": "2018.04.23", "title": "Сливен: 46-годишен мъж остава в ареста за 15 денонощия заради непристойни прояви на публично място"}
{"url": "http://www.focus-news.net/news/2018/04/23/2514037/vratsa-tyalo-na-mazh-e-otkrito-v-koritoto-na-reka-skat-kray-s-tarnava.html", "text": "Тяло на мъж е открито в коритото на река Скът край с. Търнава. Това съобщиха от ОДМВР-Враца. На 22 април, в РУ-Бяла Слатина е получено съобщение от жител на село Търнава. Той съобщил, че е намерил труп на мъж в реката, в северната част на селото. Полицейските служители са установили, че трупът е на 42-годишен мъж от село Търнава, който е в неизвестност от 14.02.2018г. При първоначалния оглед не са установени следи от насилие. Образувано  е досъдебно производство.", "date": "2018.04.23", "title": "Враца: Тяло на мъж е открито в коритото на река Скът край с. Търнава"}
{"url": "http://www.focus-news.net/news/2018/04/23/2514029/mkd-makedoniya-spored-rezhisyora-vladimir-milchin-gartsiya-ne-pregovarya-a-iznudva-i-iska-kapitulatsiyata-na-makedoniya.html", "text": "Македонският режисьор Владимир Милчин излезе на профила си в социалната мрежа „Фейсбук“ с коментар  срещу поведението на Гърция по време на преговорите за спора с името на Македония, предава македонската медия  „МКД“.\r\nВладимир Милчин: Гърция не преговаря, Гърция изнудва и иска нашата капитулация\r\n„Катастрофалната грешка е цялата политика да е насочена към постигане на споразумение с Гърция за започване на преговори с ЕС и покана за НАТО. Защо? Гърция не води преговори, Гърция изнудва. Гърция иска нашата капитулация. Гърция иска да ни промени конституцията. Ултиматумът трябва да бъде отхвърлен ясно и силно“ пише режисьорът.\r\n\"Да, НАТО и ЕС са важни за нас. Но в сегашния световен политически контекст, в който доминира офанзивата на руския президент Владимир Путин, Македония не е без значение на НАТО и ЕС и те би трябвало да притискат Гърция да не пречи на сигурността на Балканите, пречейки на  влизането на Македония в НАТО и ЕС. Не вярвам, че те нямат аргументи и \"аргументи\", с които ще омекотят Гърция“, допълни той. Виктор Турмаков", "date": "2018.04.23", "title": "„МКД“ (Македония): Според режисьора Владимир Милчин „Гърция не преговаря, а изнудва и иска капитулацията на Македония“"}
{"url": "http://www.focus-news.net/news/2018/04/23/2514041/ministar-kiril-ananiev-zdravoslovnoto-hranene-pri-detsata-i-efektivnite-i-dostapni-lekarstveni-produkti-sa-izklyuchitelno-vazhni-kakto-za-balgariya-taka-i-za-stranite-chlenki-na-es.html", "text": "Здравословното хранене при децата и ефективните и достъпни лекарствени продукти са изключително важни както за България, така и за страните-членки на ЕС. Това каза пред журналисти министърът на здравеопазването Кирил Ананиев преди началото на Неформалния съвет на министрите в НДК, предаде репортер на Агенция „Фокус“. „За мен е чест да бъда домакин на Неформалния съвет на министрите на здравеопазването на страните-членки на ЕС. На днешното заседание ще поставим две основни теми. Първата тема е здравословното хранене при децата и втората е ефективни и достъпни лекарствени продукти“, каза министърът на здравеопазването. По думите му здравословното хранене при децата е пряко свързано с намаляването на хроничните заболявания при тях. „Хроничните заболявания не само влошават качеството на живот на хората, а в същото време тежат и върху системата на здравеопазването и върху развитието на икономиките на страните-членки на ЕС. \r\nСпециално внимание ще обърнем на влиянието на средата, на предлагането и на маркетинга на храните. В този дух ще говорим и за общата селскостопанска политика, която може да допринесе за здравословното хранене на децата. Разбира се, ще обърнем внимание на ролята на науката, която има възможност да допринесе за постигане на целите и приоритетите на здравеопазването. В същото време на нашето заседание ще дебатираме и лекарствената политика, като ще търсим баланс между здравето и търговията. Ефективността на лекарствените продукти и достъпността до тях ще бъдат основни теми по отношение на лекарствената политика“, каза още Ананиев. По думите му това е изключително важно от гледна точка на финансовата стабилност на здравните системи. На въпрос дали са възможни общи решения по отношение на паралелния износ на лекарства, министърът отговори, че по всяка вероятност ще се водят разговори и дебати по този въпрос. „Това е неформален съвет, тук не се взимат никакви решения. Не се правят никакви заключения. По отношение на бъдещата политика на ЕС и тяхното финансиране, ние ще обменим първи мнения за ролята и мястото на здравеопазването на бъдещите политики. Ние като председателство считаме, че здравеопазването е основен приоритет на ЕК и тя трябва да намери място в бъдещите политики и структури на Комисията“, допълни Ананиев.", "date": "2018.04.23", "title": "Министър Кирил Ананиев: Здравословното хранене при децата и ефективните и достъпни лекарствени продукти са изключително важни както за България, така и за страните-членки на ЕС"}
{"url": "http://www.focus-news.net/news/2018/04/23/2514040/lukarski-i-kabaivanov-v-chelen-sblasak-pri-benovska-kabaivanov-se-zakle-che-ne-tlaska-sds-kam-demokratichna-balgariya-lukarski-ne-utochni-s-nfsb-ili-s-op-shte-partnira.html", "text": "И ето, в студиото на „Беновска пита“, на 22.04.2018 г., след чутовния скандал в кой и накъде да води СДС влиза настоящият председател на СДС Божидар Лукарски, добре дошъл, и екс-председателят Емил Кабаиванов, с който се бяхме уговорили да разговаряме по телефона, но той дойде в студиото. Радвам се, че нямате нищо против да бъдете заедно. Така започна разговорът журналистът Илиана Беновска в предаването „Беновска пита“, съобщиха от екипа на предаването.\r\nЕмил Кабаиванов: Няма причина, СДС е демократична партия – трябва да разговаряме. \r\nИлиана Беновска: Сега ще видим каква е културата на общуване. \r\nБожидар Лукарски: Не мисля, че в студиото, на която и да е телевизия, трябва да изчистваме нашите проблеми. \r\nИлиана Беновска: Да сядате един до друг ли?\r\nБожидар Лукарски: Не, да изчиствам проблемите на СДС.\r\nИлиана Беновска: Аз не мисля, че ние сме в мисионерската позиция да изчистваме проблемите на СДС. По-скоро да се опитаме да направим един конструктивен разговор, г-н Лукарски. На къде отива СДС- онова, което беше „символ верую“ и все още е , но със затихващи функции, е за мнозина българи от нашето поколение, пък и по-млади. На къде отива СДС? Първо ще попитам Божидар Лукарски. Моля да се изслушвате, да не се карате. След тази конференция, от която просто ме е срам да пусна кадри, но може да ги пуснете, колеги, малко на сплит и след този протокол или какво се наричаше – сценарий, който да се изпълнява по време на тая конференция… Вие сте председателят. \r\nБожидар Лукарски: Съжалявам! Преди всичко искам да се извиня на всички седесари! От името на всички, за това, което се случи. Наистина ситуацията не е добра за всички. Надявам се в бъдеще да изгладим някакви противоречия и да вървим към това, което трябваше да се случи във вторник, а именно провеждането на един дебат, относно бъдещето на СДС. Дебат за политики, дебат за това накъде върви партията – идеологически и политически. Разбира се да изчистим личностни противоречия, каквито безспорно има. За съжаление не се получи така, не се получи дебат за политики. Той не се получи, след като прекратих заседанието и колегите останаха да го продължат в този формат, в който те прецениха. Надявам се в бъдещето все пак това, което е важно за всички, които навремето са гласували за СДС и това, което ние седесарите искаме – да проведем този дебат, който най-вече е свързан с бъдещето на партията. \r\nИлиана Беновска: Сега ще попитам и за следващите действия - какво ще се случи? Вие, пък, сте и юрист, така че ще можете да ми отговорите и съвсем в правната рамка на Устава на СДС и така нататък. Това, което след вашето излизане от това събрание е взето, да видим като легитимно или не, решение. Така, г-н Кабаиванов, моля Ви, Вие с любов, аз помня, и с уважение предадохте една нощ, късна нощ, беше Вашият избор за председател на СДС. Аз помня, че ние говорихме, даже, по телефона и аз веднага Ви поканих. Беше 10-11 часа, аз помня.\r\nЕмил Кабаиванов: Късен следобед беше.\r\nИлиана Беновска: Така ли? Значи на мен така ми се е сторило. Вие с любов и уважение предадохте позицията на председател на СДС на г-н Лукарски. Може ли да ми отговорите обаче с ръка на сърце, без да е тривиално това – защо, точно в този момент, искате оставката на Божидар Лукарски и до колко има някакво преднамерено съвпадение в предишното разцепление на Реформаторския блок, уточняването кой какъв е, няма да се спирам, защото този въпрос е доста „кален” и неприятен, със създаването на новия формат „Демократична България”?\r\nЕмил Кабаиванов: Нищо общо няма, оттам ще започна, и не съм аз проблема на г-н Лукарски. \r\nИлиана Беновска: Никой не казва, че сте Вие. Вие бяхте обаче лицето, което доста активно спореше и настояваше. \r\nЕмил Кабаиванов: Аз бях този, който продължи заседанието на Националния съвет,  тъй като колегите ме избраха за водещ и от 82 останахме 57 и продължихме нашата работа, защото според нас не беше редно да се прекъсва заседанието. \r\nИлиана Беновска: Колко е кворума, г-н Лукарски?\r\nБожидар Лукарски: Кворумът е 107 човека. Трябва да има половината плюс едно.\r\nИлиана Беновска: 54?\r\nБожидар Лукарски: Да, но може и при падащ кворум да се продължи. Сега, моето твърдение и твърдението на колегите, които ме подкрепят е, че в този формат на, нека да поправя – не е конференция, а Национален съвет, голяма част от присъстващите не са имали право на глас, но това разбира се са едни юридически хватки. Вие, споменахте, че съм юрист. Аз ще си кажа личното мнение, съдът ще прецени, ако се стигне до там, недай си Боже!\r\nИлиана Беновска: Вероятно ще се стигне.\r\nБожидар Лукарски: Вероятно ще се стигне, защото има доста решения, които колегите са взели, според мен, нелегитимно. Пак казвам, това са едни юридически хватки, които едва ли вълнуват широката общественост. \r\nЕмил Кабаиванов: Г-жо Беновска, Вие ме попитахте нещо. Аз искам да Ви отговоря. \r\nИлиана Беновска: Да, отговаряйте, но аз просто вклинявам въпроса за кворума.  \r\nЕмил Кабаиванов: Да, наистина когато го избирахме, и аз съм един от хората, които са гласували „за“ г-н Лукарски, ние имахме надежда за добро развитие на Съюза на демократичните сили. \r\nИлиана Беновска: Каква надежда, може ли да я формулирате?\r\nЕмил Кабаиванов: Да, СДС да разшири и да върне своето влияние в обществото.\r\nИлиана Беновска: Как, г-н Кабаиванов, че не знам?\r\nЕмил Кабаиванов: Казах, имахме надежда.\r\nИлиана Беновска: Кога?\r\nЕмил Кабаиванов: Това беше след избора на г-н Лукарски, но мога да кажа, че когато си пет години председател на една партия и когато се вижда, че влиянието на Съюза на демократичните сили не само, че не се разширява, но се свива, че Съюзът на демократичните сили е изолиран в ъгъла на обществено-политическия живот, че сме изолирани от дебата за дясното – няма как да продължа да подкрепям г-н Лукарски. \r\nИлиана Беновска: Какво е виновен персонално, Лукарски, че Вие, СДС, бяхте в коалиция Реформаторски блок, която коалиция, просто Ви казвам с погнуса, не искам да коментирам останалите субекти, които разиграваха и Борисов, като капризни деца, и самото СДС, защото не е равностойно – Демократи за силна България и разни други партийки да се съизмеряват със СДС, идолът на демокрацията. \r\nЕмил Кабаиванов: Какво е виновен г-н Лукарски, че бяхме в Реформаторския блок?\r\nИлиана Беновска: Той самоволно ли влезе в Реформаторския блок?\r\nЕК: Ние говорим за една част от тези пет години, когато бяхме членове на Реформаторския блок. \r\nИлиана Беновска: Тогава се срина авторитетът на СДС, подръпвано от Радан Кънев на краката. \r\nЕмил Кабаиванов: Ние излязохме с негативи от участието си в управлението. \r\nИлиана Беновска: Защото бяхте, повтарям пак, не се правете, че не го знаете, фактът е исторически – бяхте в Реформаторски блок. \r\nЕмил Кабаиванов: Ние излязохме с негативи, г-жо Беновска, от управлението и сега, в момента, държанието и отношението, примерно, на г-н Лукарски и хората, които го подкрепят от ръководството, към управлението в момента е неясно. Ние опозиция ли сме или подкрепяме управлението?\r\nИлиана Беновска: А, Вие, какво предлагате да бъдете?\r\nЕмил Кабаиванов: Моето лично мнение ще Ви кажа. Съюзът на демократичните сили, в този момент, съгласно своите принципи, за които беше създадено, може да бъде единствено опозиция на сегашното управление. Не е важно само моето мнение, г-жо Беновска. \r\nИлиана Беновска:   Вярно ли!? Чакайте, само ми кажете – какво е „опозиция“?\r\nЕмил Кабаиванов: Важно е мнението на мнозинството от седесарите. За 40 дена – ние, пет човека, обиколихме седемте регионални организации. \r\nИлиана Беновска:  Колко е членската маса на СДС? \r\nЕмил Кабаиванов: Членската маса на СДС е между 8-9 000 човека. \r\nИлиана Беновска: Колко кмета имате?\r\nЕмил Кабаиванов: На СДС? Единият съм аз, другият е колегата от Антон, община Калояново, кметът на Монтана – това не е малко. \r\nИлиана Беновска: Четири...\r\nЕмил Кабаиванов: Да, не е малко.\r\nИлиана Беновска: Искате да бъдете опозиция на ГЕРБ!?\r\nЕмил Кабаиванов: Вижте, не сме казали, че ние ще свалим това управление, но ние трябва да имаме позиция към сегашното управление и казвам...\r\nИлиана Беновска:Не приличате ли малко на Корнелия Нинова?\r\nЕмил Кабаиванов: Ооо! Твърде много се различаваме идейно, ако питате мен или за СДС?\r\nИлиана Беновска: Не, по тези позиции: „Ние ще бъдем на всяка цена опозиция на силния”.\r\nЕмил Кабаиванов: Категорично не!\r\nИлиана Беновска: Ама, къде сте Вие да се сравнявате с Бойко Борисов и с ГЕРБ!?\r\nЕмил Кабаиванов: Изобщо не се сравняваме с Бойко Борисов и ГЕРБ. \r\nИлиана Беновска: А, тогава, какво правите?\r\nЕмил Кабаиванов: Аз казвам, че това е настроението на над две трети от седесарите.\r\nИлиана Беновска: От деветте хиляди?\r\nЕмил Кабаиванов: Седесарите в България, г-жо Беновска.\r\nИлиана Беновска: Аз не знам колко са седесарите в България? Аз Ви питах колко е членската маса – казахте 9 000.\r\nЕмил Кабаиванов: Така, колкото и да е малка една партия – тя трябва да има позиция по ежедневните проблеми, но и по глобалните проблеми на България. Ето, липсата на такива позиции ние не одобряваме и за това аз и колегите ми и голямото мнозинство от седесарите настояваме г-н Лукарски да отстъпи встрани, за да се развива Съюзът на демократичните сили. \r\nИлиана Беновска: Дайте си сметка колко ефективни можете да бъдете? Като Ви сравних с Корнелия Нинова – дайте си сметка колко ефективни можете да бъдете? От кога СДС не е печелило парламентарни избори?\r\nЕмил Кабаиванов: От 1997 година, г-жо Беновска.\r\nИлиана Беновска: Не е печелило парламентарни избори... Колко години са това, г-н Кабаиванов? \r\nЕмил Кабаиванов: 21 години. \r\nИлиана Беновска: 21. \r\nЕмил Кабаиванов: Има ли Съюз на демократичните сили?\r\nИлиана Беновска: Чакайте малко, само Ви питам. От кога СДС няма кмет на София?\r\nЕмил Кабаиванов: СДС няма кмет на София, откакто г-н Софиянски не е кмет. \r\nИлиана Беновска: Ако можем да кажем, че той е бил  кмет на София, така...\r\nЕмил Кабаиванов: Разбира се.\r\nИлиана Беновска: От кога ГЕРБ е на власт? Кога спечели първите парламентарни избори?\r\nЕмил Кабаиванов: Първото правителство на Бойко Борисов е 2009 година. \r\nИлиана Беновска: От кога ГЕРБ управлява София? \r\nЕмил Кабаиванов: ГЕРБ управлява София от преди това.\r\nИлиана Беновска: 2007-ма.\r\nЕмил Кабаиванов: Така...\r\nИлиана Беновска: Така, и къде се съизмервате Вие с ГЕРБ? Затова Ви сравних с БСП.\r\nЕмил Кабаиванов: Г-жо Беновска, никой не твърди, че ние сме партията, която се съизмерва по ръст с ГЕРБ. Колкото и да сме малки – СДС винаги е имал принцип и сега Лукарски  трябва да заяви ясно опозиция ли сме, подкрепяме ли управлението – нищо страшно няма в това. Никой не си мисли, че с тази наша позиция ще свалим ГЕРБ, но ако искаме хората да гласуват за нас – трябва да имаме позиция.\r\nИлиана Беновска: Ама разбирате ли, че Вие с това (Илиана Беновска посочи екрана, където се излъчва репортаж от баталните сцени на форума на СДС – бел. авт.) и  с тоя протокол или какво беше – сценарий  какво да се  прави на тази конференция... \r\nЕмил Кабаиванов: Абсолютно!\r\nИлиана Беновска: Просто, как да кажа, ако човек има една икона и я уважава, и я гледа, и се моли на нея – Вие просто плюете на иконата, с извинение! Това не е само мое мнение. Г-н Лукарски – Вие какво мислите по това, което чухме от „баталиите“ на НК?\r\nБожидар Лукарски: Сега, трябва да разделим нещата доста конкретно. Първо – решението за влизането в Реформаторския блок, излизането, участието...\r\nИлиана Беновска: Ваше самоволно ли беше?\r\nБожидар Лукарски: Не беше, естествено, самоволно. Това е решение, което е взето от всички колеги в Изпълнителния съвет, включително г-н Кабаиванов. Това решение е взето педи моето поредно, последно, избиране – преди около година. \r\nИлиана Беновска: Така ли е, г-н Кабаиванов  \r\nБожидар Лукарски: Така че, ако трябва някой да подава оставки, ако това е причината за подаване на оставки – трябва да подадем оставки цялото ръководство, целият Изпълнителен  съвет. \r\nИлиана Беновска: Само за момент, така ли е, г-н Кабаиванов – само казвайте, „да“или „не“? \r\nЕмил Кабаиванов: Решението за влизане в Реформаторския блок беше взето от Националния съвет. Това е нашият орган, който взема политическите решения.\r\nИлиана Беновска: Преди той (Божидар Лукарски – бел. авт) да бъде избран за последен път?\r\nЕмил Кабаиванов: Изобщо когато влязохме, ние сме влизали един път, а излизането трябваше да стане преди година, но тука причината...\r\nИлиана Беновска: Преди той да бъде избран за последен път за председател? Значи колективният орган носи отговорността за влизането в Реформаторския блок – така ли е? \r\nЕмил Кабаиванов: За всички важни политически решения.\r\nИлиана Беновска: Недейте така да ми говорите, питам Ви нещо конкретно, моля ви, пак ще Ви питам: Колективният орган ли взе решение да влезете в Реформаторския блок? \r\nЕмил Кабаиванов: Разбира се, кой твърди обратното.\r\nИлиана Беновска: Така, продължете.\r\nБожидар Лукарски: Това е факт, така че, ако носим отговорност – отговорност носим всички. Безспорно носим отговорност за състоянието на партията, след като така го чувстват нашите симпатизанти. Между другото, те са доста повече, отколкото е само членската маса. От друга страна погледнато – нямаме спор, по никакъв повод нямаме спор, къде е позиционирането на СДС, спрямо сегашното управление и това е безспорно, че ние сме една опозиция, разбира се не креативна, не  креслива\r\nИлиана Беновска: Вече и Вие почнахте, Господи!\r\nБожидар Лукарски: Сега, тука можем да спорим, но ако следваме логиката...\r\nИлиана Беновска: Не Ви ли убих преди малко с цифри и факти?\r\nБожидар Лукарски: Не, ако караме по тоя начин – би трябвало да има двупартийна система в целия свят. Нали има партии – големи и малки. Ние не твърдим, че сме от най-големите, но твърдим че сме на политическия...\r\nИлиана Беновска: Както има два пола, а сега се опитват да въведат „джендъри”. Вие „джендъри” в политиката ли ще бъдете? \r\nБожидар Лукарски: Няма нищо общо. „Джендъри” в политика? На 46 години ни ми е малко късно да ставам джендър. Както би перефразирал един колега, който каза, че..., да...\r\nИлиана Беновска: Не, не ме разбирайте в прекия смисъл. „Джендъри“ в политиката ли ще бъдете?\r\nБожидар Лукарски: Не, джендъри в политиката няма как да бъдем.\r\nИлиана Беновска: Има печеливши и  губещи – кой е средният пол?\r\nБожидар Лукарски: Няма печеливши и губещи, г-жа Беновска, защото това е все едно да кажем, че в света има само черно и бяло. \r\nИлиана Беновска: Има и мръсно синьо.\r\nБожидар Лукарски: В крайна сметка затова има непрекъснато една цикличност от избори, най-различни, в които партии, включително и такава като нашата, водят битка. Кога намират място, кога не. Понеже попитахте – кога последно СДС е печелило избори? Аз бих казал, че СДС доста добре се представи на изборите 2014 година, в резултат на което ние бяхме в управлението. \r\nИлиана Беновска: Да, Вие имахте най-високия резултат в Реформаторския блок, нали  така?\r\nБожидар Лукарски: Да! Това, че сега имаме критики към управлението на Борисов – нямаме спор по този въпрос и не това е темата. Темата е бъдещето на СДС, темата е – защо трябваше да се стига до там – с такива „сценарии”, както Вие ги цитирахте, да се стигне до тази „баталия”, която се получи – не без любезното съдействие на колегите.\r\nИлиана Беновска: Добре, г-н Кабаиванов, ето, казва г-н Лукарски, че и той иска да сте в опозиция, макар  че аз не скривам искрено, че се разсмивам и на двамата.\r\nЕмил Кабаиванов: Това е едно желание, г-жо Беновска. Въпросът е да артикулираш нашите тези, да ги аргументираш и да стане ясно не на мен и на г-н Лукарски, а на десния човек в България, че сме опозиция и защо сме опозиция.\r\nИлиана Беновска: Ето на мен не ми стана ясно. Аз съм дясномислеща. Не ми стана ясно защо да Ви избера, защо да Ви харесам? Вие също така не ми отговорихте създаването на новия формат „Демократична България” – каква роля играе в СДС, в задкулисието на СДС?\r\nЕмил Кабаиванов: Никаква роля и ще Ви кажа защо.\r\nИлиана Беновска: Ще се закълнете ли?\r\nЕмил Кабаиванов: Заклевам се и ще ви обясня  защо! \r\nИлиана Беновска: Тоест няма ли да има после съюзяване с тая „Демократична България”?\r\nЕмил Кабаиванов: СДС докато не изясни проблемите си вътре в партията... Проблемът сега е липсата на политическо доверие в най-важния човек, в председателя, от две трети от седесарите. Докато не си решим този проблем и други – ние не сме във формата, в която да бъдем желан партньор ,за когото и да е било. Така че – дайте да не говорим с „кого“, а да говорим „как“ ще излезем от това състояние в Съюза на демократичните сили. \r\nИлиана Беновска: Веднага да Ви попитам – когато г-н Лукарски напусна заседанието на конференцията, извинявайте ако бъркам.\r\nБожидар Лукарски: Национален съвет.\r\nИлиана Беновска: На националния съвет – Вие с какво продължихте да се занимавате на това събрание, на което Вие председателствахте? Занимавахте ли се с обсъждане на политики и посоки за СДС или обсъждахте някакви други, да не кажа, нали, какво ми идва на ум – процедури за сваляне на Лукарски?\r\nЕмил Кабаиванов: Кажете какво Ви идва на ум, няма проблем.\r\nИлиана Беновска: Ами не знам, не съм била, не иска да го казвам, защото ще излезе, че говоря неща, които може да не са се случили. Кажете ми, с какво се занимавахте?\r\nЕмил Кабаиванов: Първо, на продължението на Националния съвет, защото това по същество не е ново заседание, а продължение на първата част… \r\nИлиана Беновска: Не, имам предвид, че председателят е нов, в смисъл...\r\nБожидар Лукарски: Водещ.\r\nИлиана Беновска: Водещият.\r\nЕмил Кабаиванов: Аз бях избран за водещ от тези колеги, 56, с мен 57.\r\nИлиана Беновска: Извинявам се, че се обърквам така, не съм била партиец никога. \r\nЕмил Кабаиванов: СДС има правила и трябва да се ръководим по правилата. Бях избран от тези 56 колеги на Националния съвет да водя заседанието и то продължи.\r\nИлиана Беновска: Така и кажете ми, обсъждахте ли политики или обсъждахте как да свалите Лукарски и кой да бъде следващия председател, или си близахте раните от сблъсъка помежду си? \r\nЕмил Кабаиванов: Между другото, когато проверявахме кворума и се избираше кой да ръководи всички медии бяха там, направихме го открито. \r\nИлиана Беновска: Това го видяхме, но после не бяхме на заседанието.\r\nЕмил Кабаиванов: Аз не можах да разбера г-н Лукарски къде е видял роми в залата, защото никой друг не ги видя и медиите не ги видяха. Явно, Божидаре, не си познаваш членовете на Съюза на демократичните сили… \r\nБожидар Лукарски: Ние ги видяхме всички, не само аз.\r\nЕмил Кабаиванов: Ама, аз не видях.\r\nИлиана Беновска: Имаше роми. Е, имаше...\r\nЕмил Кабаиванов: Госпожо, Вие бяхте ли там?\r\nИлиана Беновска: Гледах го. \r\nЕмил Кабаиванов: Съжалявам, не сте гледали сигурно добре, но както и да е. \r\nИлиана Беновска: Ето, хоп! Ето го зад гърба Ви (Илиана Беновска посочи към видео стената, където се излъчваха кадри от заседанието на Националния съвет на СДС – бел. авт.). Този кой е?\r\nЕмил Кабаиванов: Това Вие ще кажете, аз няма да коментирам. \r\nИлиана Беновска: Аз знам кой е, просто Ви питам. Погледнете назад. \r\nЕмил Кабаиванов: Вие, ме попитахте с какво се занимавахме. Нали искате да Ви кажа? Първо, с г-н Лукарски не сме се занимавали, защото сметнахме, че не е редно в негово отсъствие да се занимаваме. \r\nИлиана Беновска: Дайте по-накратко – обсъдихте ли политиките или бъдещите идеи?\r\nЕмил Кабаиванов: Първо обсъдихме въпроса – защо бяха изключени от СДС шест областни организации и беше сменен един областен председател и с гласуване, както предложих на г-н Лукарски…\r\nИлиана Беновска: Кой ги изключи – Националният съвет ли ги изключи?\r\nЕмил Кабаиванов: Не.\r\nИлиана Беновска: А кой?\r\nЕмил Кабаиванов: Г-н Лукарски ги изключи.\r\nБожидар Лукарски: Не, г-н Лукарски не изключва.\r\nЕмил Кабаиванов: А кой?\r\nБожидар Лукарски: Главният секретар е този, който разглежда въпроси като членския внос...\r\nЕмил Кабаиванов: Главният секретар, който е от една година в оставка! Съжалявам много...\r\nБожидар Лукарски: Тука са спорове, които...\r\nИлиана Беновска: Това заради членския внос ли беше?\r\nБожидар Лукарски: Да, въпросът е имаме ли визия за политики или си говорим само – кой не ни харесва и искаме да седнем на неговото място. \r\nИлиана Беновска: А, Вие, заради този членски внос ли ги изключихте? \r\nБожидар Лукарски: Аз не съм изключвал никого.\r\nИлиана Беновска: Не, Вие – главният секретар?\r\nБожидар Лукарски: Да, до колкото знам. Така ми беше докладвано. \r\nЕмил Кабаиванов: Само че аз предложих на г-н Лукарски...\r\nБожидар Лукарски: Въпросът е има ли спор за политики?\r\nИлиана Беновска: Какви суми бяха? Толкова ли бяха големи сумите?\r\nБожидар Лукарски: Не, не са големи сумите. Има си устав, има си Сметна палата,  която казва… \r\nЕмил Кабаиванов: Да го изясним, г-жо Беновска, този въпрос, той е важен. \r\nИлиана Беновска: Но, кажете ми, за политики говорихте ли?\r\nЕмил Кабаиванов: Говорихме разбира се.\r\nИлиана Беновска: Какво точно?\r\nЕмил Кабаиванов: Говорихме за това, че Съюзът на демократичните сили е в сериозна криза в момента.\r\nИлиана Беновска: Това е ясно. Кажете ми, моля ви, по същество. Какво измислихте? Ясно, че е в криза. Установихме, че сте малцинство. Установихте, че имате идеи да сте опозиция на ГЕРБ, но не можете. \r\nЕмил Кабаиванов: Когато една партия има проблеми – тя трябва да ги дебатира и да ги реши. Тъй като решенията стават от Национален съвет, а не от мен, от г-н Лукарски, от пет човека. Националният съвет, в този му състав, в мнозинство от 57 от 82, реши – насрочи Национален съвет на 12 май в Пловдив, на което всички трябва да присъстваме, и г-н Лукарски. Не можем да го задължим, но е  редно да присъства.\r\nИлиана Беновска: Защо в Пловдив?\r\nЕмил Кабаиванов: Защото предишният беше във Варна, по-предишният в Русе – такава практика имаме. Този беше в София и това не е нещо ново. \r\nИлиана Беновска: Защо в Пловдив?\r\nБожидар Лукарски: Е, няма да коментирам такива неща. Знаем много добре с г-н Кабаиванов защо в Пловдив. \r\nИлиана Беновска: Кажете, де!\r\nБожидар Лукарски: Защото там, пловдивската областна организация, а не градска, която подкрепя г-н Кабаиванов и господата, които проведоха по този начин това събрание – там е по-силна. Това няма никакво значение къде ще бъде Националния съвет.\r\nЕмил Кабаиванов: Точно така – няма значение.\r\nБожидар Лукарски: Мисля, че трябва да проведем конференция с по-широко участие на всички седесари, на която да решим наистина въпроса за политиката, защото е ясно, че има две тенденции – не е тайна. \r\nИлиана Беновска: А насрочването на този Национален съвет легитимно ли е?\r\nБожидар Лукарски: Това, от което г-н Кабаиванов бяга от въпроса е накъде да върви партията. Тука няма значение дали аз ще съм председател, дали моите идеи ще бъдат застъпени или ще бъдат застъпени идеите , на който и да е. \r\nИлиана Беновска: А вярно ли е, г-н Лукарски, че Вие искате да „метнете“ СДС в горещите прегръдки на Валери Симеонов?\r\nБожидар Лукарски: Не, това е  много крайно заключение. Не е тайна, че аз проповядвам и хората, които ме подкрепят за пътя на СДС, който трябва да бъде свързан с консервативно-патриотичната линия на партията и евентуално...\r\nИлиана Беновска: Какво значи това на български? \r\nБЛ: Това значи на български, евентуално, да се върви към коалиция, казвам в най-широк...\r\nИлиана Беновска: С кого? \r\nБожидар Лукарски: Разбира се, след като го прецени Националният съвет и Националната конференция – с патриотични организации, консервативни. Това не включва част от субектите и да не кажа, целият алианс „Демократична България”. \r\nИлиана Беновска: Момент само за малко – не включвате „Демократична България”?\r\nБожидар Лукарски: Ами, в „Демократична България” ние не виждаме субекти, в лицето на „Зелените” и в лицето на „Да България“, които нито да олицетворяват консерватизма, нито да олицетворяват патриотичното, да не кажем, че изобщо не олицетворяват дясното, както каза и Христо Иванов в едно последно интервю.\r\nИлиана Беновска: Да, достатъчно, кратко само. Консервативно-патриотичното течение в България включва ли НФСБ, ВМРО и Атака?\r\nБожидар Лукарски: Включва ги, в някаква степен.\r\nИлиана Беновска: Като цяло, като „Обединени патриоти” или по отделно? \r\nБожидар Лукарски: Това е въпрос, който в момента не би могъл да се постави. Има въпрос, свързан и с евроатлантическата насоченост на България, който за нас е много важен.\r\nИлиана Беновска: Кои са евроатлантически насочени там в ОП? \r\nБожидар Лукарски: Сега да ме карате да казвам кои – тепърва ще бъде въпрос изобщо дали ще се водят тези разговори, ако прецени Националният съвет или респективно – както аз предлагам, както други колеги предлагат конференция – на къде да върви СДС. Ако се прецени, че ще върви натам – вече ще се влезе в по-задълбочени преговори, но определено това, което аз смятам и което е проблем, и което според мен беше свързано с изказване на Радан Кънев в деня на Националния съвет и с този, за мене, сценарий, писан извън пределите на нашата партия за раздори– свързан с това, че мнозина колеги, не е тайна, искат СДС да бъде, така да се каже, по-близко до „Демократична България”. Нещо, което аз и колегите, които ме подкрепят, не  споделяме. \r\nИлиана Беновска: Ами той, г-н Кабаиванов отрича с ръка на сърце – ние това ще го запомним, ние ще го наблюдаваме. \r\nБожидар Лукарски: Не беше лошо да се проведе и тоя дебат, но не се проведе. \r\nЕмил Кабаиванов: Ако мога да кажа няколко думи, г-жо Беновска?\r\nИлиана Беновска: Кажете, кратичко, заключителни думи.\r\nЕмил Кабаиванов: Преди Съюзът на демократичните сили да реши, а това решение ще се вземе от Национална конференция, с кого ние трябва...\r\nБожидар Лукарски: Най-добре. \r\nЕмил Кабаиванов: И аз никога не съм твърдял... Вишегласието, г-н Лукарски, Вие нарушихте вишегласието.\r\nБожидар Лукарски: Вишегласието, г-н Кабаиванов, е един възрожденски принцип, който не трябва да използваме. \r\nЕмил Кабаиванов: Той важи и сега, сега се казва мнозинство.\r\nБожидар Лукарски: Уважавам това, че сте на града на Левски кмет, но да не изопачаваме идеите на Левски,  защото има устав, извинявайте!\r\nЕмил Кабаиванов: Да продължа – преди Съюзът на демократичните сили, по-скоро Националната конференция да реши с кого ще вървим – преди това ние трябва да си решим проблема с лидера, тоест кризата в доверието, проблемът с нарушения диалог в партията, защото обикаляйки България – две трети от  членовете на СДС ни казват, че председателят не се е виждал с тях. \r\nИлиана Беновска: Как ще докажете, че имате криза в доверието на лидера, след като Вие сте всъщност няколко души говорители и то част от Вас са заподозряли, че сте бъдещите лидери. Например Румен Христов ли ще избирате за председател или Вас ще Ви избират?\r\nЕмил Кабаиванов: Съюзът на демократичните сили никога не е бил лидерска партия и няма да бъде. \r\nИлиана Беновска: Вярно ли? \r\nЕмил Кабаиванов: Точно така, г-жо Беновска!\r\nИлиана Беновска: И когато й беше Иван Костов – и той ли не беше?\r\nЕмил Кабаиванов: Дори и при Иван Костов не беше. Когато имаше конференция – се решаваше на конференция. Така ще бъде и сега. Затова като се вслушаме в гласа на повечето членове на СДС на Национален съвет – ще стане ясно, че, и аз го казвам на г-н Лукарски – нямам нищо против в личен план и ще си остана с нормални отношения, но в момента той трябва да се дръпне в страни.\r\nИлиана Беновска: Защо?\r\nЕмил Кабаиванов: Защото има криза в доверието към него и тя е много дълбока. \r\nИлиана Беновска: Лукарски беше ефективен министър на икономиката. Ако Реформаторският блок като цяло се провали – той не.\r\nЕмил Кабаиванов: Аз твърдя – от участието ни във властта за съжаление Съюзът на демократичните сили излезе с негативи, не излезе с позитиви. \r\nИлиана Беновска: Само да Ви питам финално, Вас, специално г-н Кабаиванов, ще ми дадете книгата и аз ще Ви дам книга – какво ще стане, ако Вие успеете да смените лидера с Румен Христов или Вие, или който и там между Вас? \r\nЕмил Кабаиванов: Аз не.\r\nИлиана Беновска: Станете председатели на СДС и отидете в хладната прегръдка на „Демократична България” – какво ще стане? Ще се оправдаете пак пред обществото, че такива са били обстоятелствата и какво...?\r\nЕмил Кабаиванов: Това, което зависи от мен ще направя, за да не бъдем в ничия прегръдка, г-жо Беновска, в ничия. \r\nИлиана Беновска: Заричате ли се, че няма да отидете? Самички сте като пръстчета, които лекичко ще Ви счупят. Не го ли разбирате?    \r\nЕмил Кабаиванов: Партньори – да, но не и в нечии прегръдки. \r\nИлиана Беновска: Ще бъдете ли партньори с „Демократична България”?\r\nЕК: Това няма да го реша аз, нито г-н Лукарски. Ще го реши Национална конференция.\r\nИлиана Беновска: Ама Вие обсъждали ли сте го това? Вие, какво искате? Вие, накъде...?\r\nЕмил Кабаиванов: Не.\r\nИлиана Беновска: Какво тогава искате? Накъде водите СДС?\r\nЕмил Кабаиванов: В момента искаме да сложим ред в нашата организация, наречена Съюз на демократичните сили. Да преодолеем вътрешната криза и да вървим напред.\r\nИлиана Беновска: Ама човек, като тръгва да пътува някъде дори, с извинение, битово. Преди да се качи в колата си представя пътя. Кой е Вашият път? Къде води? Къде е последната спирка? „Демократична България” ли е? \r\nЕмил Кабаиванов: Нашият път е там, където Съюзът на демократичните сили беше създаден.\r\nИлиана Беновска: Къде е това там?\r\nЕмил Кабаиванов: Не е при „Демократична България”. Вие искате да Ви кажа, ако един човек казваше къде отиваме в СДС – това нямаше да е Съюз на демократичните сили. \r\nИлиана Беновска: Как? Вие, като Корнелия Нинова – тя критикува балканската политика и външната на Борисов и като я попита човек...\r\nЕмил Кабаиванов: Ама, това трябва да го каже г-н Лукарски, в този момент. Ние не говорим да отиваме в нечии прегръдки. Ама в ничии. Искаме да говорим за съюз.\r\nИлиана Беновска: Ама, сами не можете, г-н Кабаиванов – вижте ми пръстчетата. Ей това пръстче леко ще го счупя. А юмручето - не\r\nЕмил Кабаиванов: С когото и накъде да вървим – това трябва да са нашите партньори. \r\nИлиана Беновска: Ама, Вие, точно приличате на Корнелия Нинова – искам да обясня защо. \r\nЕмил Кабаиванов: Ох, Боже!\r\nИлиана Беновска: Тя критикува политиката на Борисов, външната. \r\nЕмил Кабаиванов: Извинете, стана ми смешно.\r\nИлиана Беновска: Да, това е на пресконференция. Чуйте ме и когато я питам аз: „Добре, г-жо Нинова, какво предлагате Вие за Балканите, за Европа и за Турция” – тя казва: „Като ни изберете, ще Ви кажа.”.\r\nБожидар Лукарски: Така се получава за съжаление и при нас – нека сменим Лукарски, пък ще видим какво става с политиката. Със сценарий, със сценарий, с такива сценарии това няма как да стане.  \r\nИлиана Беновска: Хайде да видим – аз чакам да видя „Демократична България” дали наистина...\r\nЕмил Кабаиванов подарява на Беновска Волтер „Кандид“\r\nИлиана Беновска:  „Кандид - атът” – това е за Вас, г-н Лукарски (каза Илиана Беновска, приемайки подарената от Емил Кабаиванов книга – бел. авт.). \r\nЕмил Кабаиванов: „Кандит” (без да е разбрал играта на думи на Беновска,поправя я Емил Кабаиванов – бел. авт.)\r\nИлиана Беновска:  „Кандит”, за това сте „Кандит”.\r\nЕмил Кабаиванов: „Аз може да не съм съгласен с това, което казваш, но ще се боря, за да имаш правото да го кажеш”(прочете посвещението си в книгата Емил Кабаиванов, базирано на мисъл на Волтер – бел.авт.). Ето това право беше нарушено.\r\nИлиана Беновска: Ето това право беше нарушено.\r\nБожидар Лукарски: Затова не водихме и дебат за политики. Провеждахме селски сценарии.\r\nЕмил Кабаиванов: Искаме заздравяване на Съюза на демократичните сили. \r\nИлиана Беновска: Хайде да видим, аз  ще Ви наблюдавам -за „Демократична България”. \r\nБожидар Лукарски: Ябълка нямаме ли?\r\nИлиана Беновска: Ше Ви дам, ама, заслужавате ли?\r\nБожидар Лукарски: Ами не знам.\r\nИлиана Беновска: Хайде да видим – ще останете ли Вие председател (отправи въпрос водещата, подхвърляйки ябълка на Божидар Лукарски – бел. авт.)? \r\nБожидар Лукарски: Това няма да стане с пошли сценарии.\r\nЕмил Кабаиванов: Това ще го реши Национална конференция.\r\nИлиана Беновска: А вие, ще успеете ли да изведете СДС на светло (попита водещата, подхвърляйки ябълка на Емил Кабаиванов – бел. авт.)?\r\nЕмил Кабаиванов: Никой сам не може да го направи – екипност и вишегласие.\r\nИлиана Беновска: Ами, ето Ви го – екип, партньор (каза Илиана Беновска, посочвайки Божидар Лукарски – бел. авт.).\r\nЕмил Кабаиванов: Екипност и вишегласие. \r\nИлиана Беновска: Ще си стиснете ли ръцете? Я, да Ви видя.\r\nЕмил Кабаиванов: Той, г-н Лукарски, след като не е председател – той ще остане в СДС, надявам се и ще работим за СДС!\r\nБожидар Лукарски: Това няма да стане с такива пасквилни сценарии, каквито колегите, за съжаление и г-н Кабаиванов, разигра.\r\nИлиана Беновска: Ще видим.\r\nЕмил Кабаиванов: Забравихте да ни дадете книги.\r\nИлиана Беновска: Божидар си има, май, книга. Вие си нямате – хайде да го прочетете този мъдрец и да ми кажете какво мислите за ориентацията на СДС (заяви Илиана Беновска, подарявайки на Емил Кабаиванов книгата си за Ахмед Доган – бел. авт.).\r\nЕмил Кабаиванов: Благодаря Ви, г-жо Беновска!\r\nИлиана Беновска: Благодаря Ви, г-н Кабаиванов!", "date": "2018.04.23", "title": "Лукарски и Кабаиванов в челен сблъсък при Беновска: Кабаиванов се закле, че  не тласка  СДС към  „Демократична България”, Лукарски не уточни с НФСБ или с ОП ще партнира"}
{"url": "http://www.focus-news.net/news/2018/04/23/2514042/shumen-tri-partii-sa-se-registrirali-v-chastichnite-izbori-za-kmet-na-selo-milanovo-obsht-veliki-preslav.html", "text": "Три партии са се регистрирали в частичните избори за кмет на село Миланово, общ. Велики Преслав, предаде репортер на Радио „Фокус“- Шумен. Заявления за участие във вота на 20 май са подали ГЕРБ, ДПС и БСП. С решение на Общинската избирателна комисия във Велики Преслав е формиран единният номер на избирателната секция в Миланово. Тя ще се помещава в кметството. Секцията ще бъде в състав от 9 члена.\r\nИвелина ИВАНОВА", "date": "2018.04.23", "title": "Шумен: Три партии са се регистрирали в частичните избори за кмет на село Миланово, общ. Велики Преслав"}
{"url": "http://www.focus-news.net/news/2018/04/23/2514046/burgas-balgarski-i-turski-predpriemachi-shte-diskutirat-vazmozhnosti-za-investitsii-i-dvustranno-partnyorstvo.html", "text": "Българският и турският бизнес ще обменят опит и добри практики на двустранен форум, който ще се проведе на 10 май в хотел „Приморец“, гр. Бургас. Това съобщиха от пресцентъра на Община Бургас. Събитието е част от поредицата MySuccess.bg и се организира от списание ENTERPRISE, „Индустриален и логистичен парк – Бургас“, с любезното съдействие на КРИБ – Бургас и Община Бургас.\r\nЦелта на форума „Турско-българският бизнес – добри практики, възможности и перспективи“ е да допринесе за създаването на нови и утвърждаване на съществуващите контакти между бизнеса от двете държави.\r\nПо време на събитието мениджъри и предприемачи ще дискутират инвестиционни перспективи, съвместна работа и партньорство в различни сектори. Водещи български и турски компании ще представят нови възможности за търговия с хранителни продукти, плодове и зеленчуци, строителни материали, производството и търговия на текстилни стоки, машини и мебели. Развитието на туризма също е основна тема на форума. Ще бъдат разгледани тенденциите в сектора и предпочитанията на предприемачите от двете страни.\r\n„Турските бизнес среди проявяват интерес към възможностите за съвместно производството и внос на български плодове, житни култури, животински и млечни продукти, а също така и в текстилната индустрия“, коментират организаторите.\r\nУчастниците ще се запознаят с актуални данни и анализ на инвестиционния климат в България, представени от Българска агенция за инвестиции. Ще им бъдат представени макроикономическите показатели на България като бизнес партньор, както и основните предимства на страната. Събитието ще се проведе със специалната подкрепа на Българо-турската търговско-индустриална камара /Бултишад/, Турско-Български бизнес съвет, DEIK-съвет за външно икономическо сътрудничество – гр. Истанбул и Сдружение на предприемачите от Североизточна България – „Лудогорие“.", "date": "2018.04.23", "title": "Бургас: Български и турски предприемачи ще дискутират възможности за инвестиции и двустранно партньорство"}
{"url": "http://www.focus-news.net/news/2018/04/23/2514047/euobserver-andrea-nales-e-izbrana-za-nov-predsedatel-na-gsdp.html", "text": "Андреа Налес е избрана за нов председател на Германската социалдемократична партия – първата жена на поста, предава EUObserver.\r\nРезултатът на Налес – 66,35% от гласовете на делегатите подчертава разделението на партията след поражението на изборите от миналата година и дебата дали да се участва в „Голямата коалиция“ заедно с християндемократите на канцлера Ангела Меркел. Налес настоява, че партията се нуждае от реформа, но същевременно заяви, че ще подкрепи министрите от ГСДП в правителството.  Виктор Турмаков", "date": "2018.04.23", "title": "EUObserver: Андреа Налес е избрана за нов председател на ГСДП"}
{"url": "http://www.focus-news.net/news/2018/04/23/2514045/shumen-dve-partii-sa-se-registrirali-v-chastichnite-izbori-za-kmet-na-selo-malomir-obsht-varbitsa.html", "text": "Две партии са се регистрирали в частичните избори за кмет на село Маломир, общ. Върбица. Това са ДПС и ГЕРБ, съобщи за Радио „Фокус“- Шумен Родинка Тодорова, председател на Общинска избирателна комисия- Върбица. ДПС са подали и заявление за регистрация на Алдин Албенов Чолаков като кандидат за кмет на Маломир. Срокът за регистрация на кандидати за частичните избори за кмет на село Маломир, насрочени за 20 май, изтича в 17.00 часа на 24 април. В селото ще бъде разкрита една секционна комисия, в 7-членен състав. Избирателите в населеното място са 516 души.\r\nИвелина ИВАНОВА", "date": "2018.04.23", "title": "Шумен: Две партии са се регистрирали в частичните избори за кмет на село Маломир, общ. Върбица"}
{"url": "http://www.focus-news.net/news/2018/04/23/2514044/smolyan-hapodniyat-ppedctavitel-ot-gepb-d-p-daniela-daritkova-prisastva-na-kurban-za-zdrave-v-selo-trebishte.html", "text": "Hapoдният пpeдcтaвитeл oт ГEPБ д-p Дaниeлa Дapитĸoвa пpиcъcтвa нa пpaзниĸa нa cмoлянcĸoтo ceлo Tpeбищe, ĸoйтo ce пpoвeждa вcяĸa пpoлeт, съобщиха от пресцентъра на ГЕРБ в Смолян. Заедно с нея беше и Денислав Костов, организационен секретар на общинската партийна структура в Смолян.\r\nМного хора от региона се бяха събрали на курбана, който местните жители дават за здраве и берекет. Представителите на ГЕРБ се отзоваха на поканата на кметския наместник Ceвди Cиpaĸoв. Той сподели, че пpи подготовката нa курбана yчacтвa цялoтo нaceлeниe.\r\nХора от селото благодариха на д-р Дариткова за това, че всяка година идва при тях и тачи мюсюлманските традиции. Местните споделиха, че политиците от ГЕРБ са единствените, които идват при тях, когато няма избори.\r\n„За поредна година съм тук при вас, за да почета и вашите традиционни мюсюлмански традиции. Нека всеки от нас се помоли на своя Бог за здраве за нас, за нашите близки, приятели, роднини, за всички българи. Да се постараем да бъдем по-добри и по-човечни!“, призова д-р Дариткова в Требище.\r\nХората благодариха чрез депутата за бързата намеса на правителството и местната власт за построяването на обходния път през Влахово. Новото трасе, което поема пътният трафик по направление Смолян-Рудозем-Мадан, бе изградено след като огромно свлачище край село Тикале затвори главния път между Смолян и Мадан.", "date": "2018.04.23", "title": "Смолян: Hapoдният пpeдcтaвитeл oт ГEPБ д-p Даниела Дариткова присъства на курбан за здраве в село Требище"}
{"url": "http://www.focus-news.net/news/2018/04/23/2514050/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta-na-25-april.html", "text": "Въвежда се временна организация на движението във връзка с провеждане на футболна среща на 25 април, съобщиха от пресцентъра на Столична община. Забраняват се престоят и паркирането на пътни превозни средства както следва: \r\n-\tот 8.00 часа на 23 април до приключване на футболната среща на 25 април по алеите около Национален стадион „Васил Левски“ при сектори Б,В и Г;\r\n-\t от 12.30 часа до 20.30 часа на 25 април 18 г на моста пред Национален стадион „Васил Левски“ и на  ул. „Ген. Гурко“ между бул. „Васил Левски“ и бул. „Евлоги и Христо Георгиеви“. \r\nОт 17.00 часа на 25 април до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки с изключение на автобусите от масовия градски транспорт по: \r\n-\t ул. „Ген. Гурко“ между бул. „Васил Левски“ и бул. „Евлоги и Христо Георгиеви“, \r\n-\tбул. „Евлоги и Христо Георгиеви“ между пл. „Орлов мост „ и бул. „Черни връх“,\r\n-\tбул. „Драган Цанков“ между бул. „Евлоги и Христо Георгиеви“ и бул. „Пейо К.Яворов“.", "date": "2018.04.23", "title": "София: Въвежда се временна организация на движението във връзка с провеждане на футболна среща на 25 април"}
{"url": "http://www.focus-news.net/news/2018/04/23/2514049/stara-zagora-25-oto-izdanie-na-mezhdunarodniya-frankofonski-uchenicheski-teatralen-festival-shte-se-provede-v-grada-ot-26-do-29-april.html", "text": "От 26 до 29 април  в Стара Загора  ще се проведе 25-то издание на Международния франкофонски ученически театрален фестивал . Общо 140 са участниците от България и чужбина. Това съобщиха от пресцентъра на Община Стара Загора.\r\nВсяка година, Френски институт-България, подкрепя Асоциацията на преподавателите по и на френски език в България /АПФБ/, съвместно с мрежата на Алианс Франсез в организацията на Международния франкофонски ученически театрален фестивал. \r\nТози фестивал, основан през 1993 г. от Асоциацията на Преподавателите по и на френски език в България /АПФБ/ и в партньорство с Френски институт-България  се превърна, с течение на времето, във важно място за среща на многобройни български франкофони гимназисти.\r\nФестивалът събира ученици от 14 до 19 г., изучаващи френски език в езикови или общообразователни училища. Тази година  Фестивалът ще бъде с променен формат, за да се впише в международната мрежа на Фестивалите за Франкофонски ученически театър - \"10 от 10\". \r\nТой ще се състои в рамките на 2 дни и половина, а освен това ще има и един ден, предназначен за ателиета за учениците и преподавателите. Пиесите от \"10 от 10\" имат сходен формат, което ще улесни работата на журито и ще му позволи да оценява справедливо изпълнението на учениците. Създатели на програмата „10 от 10“ са Ян Новак и Ирис Мюнюс. \r\nПредвидени са 8 награди - златна, сребърна и бронзова маска, маска за най- добри актьор и актриса, за млада надежда, за най- добро владеене езика на Молиер и специалната награда на Община Стара Загора. Театралната трупа, която спечели Златната маска, ще бъде поканена да участва в „Театралните франкофонски срещи в Познан“ през май т.г. \r\nВ конкурсната програма тази година участват 10 трупи от 8 български града и трупа от Полша. Сред претендентите е и трупата от ГПЧЕ „Ромен Ролан“ Стара Загора.\r\n Всяка година  участват и трупи извън състезателната програма. Тази година те са три. Традиционно ще видим лауреатите на Златната маска от 2017 година- трупата на 35 СУ „Добри Войников“ София както и още една пиеса на същото училище. С голям интерес се очаква представлението на гостите ни от Франция. Те са ученици от Гимназия „Луи Жуве “ от Таверни, предградие на Париж. На 28 април вечерта те ще представят „Антигона“ на Софокъл.\r\nВсички пиеси ще се играят на сцената на Драматичен театър „Гео Милев“ в Стара Загора.", "date": "2018.04.23", "title": "Стара Загора: 25-ото издание на Международния франкофонски ученически театрален фестивал ще се проведе в града от 26 до 29 април"}
{"url": "http://www.focus-news.net/news/2018/04/23/2514048/dobrich-prodalzhavat-stroitelnite-deynosti-po-chast-ot-ulichnite-mrezha-v-grada-po-proekta-na-obshtinata-za-podobryavane-na-vodniya-sektor.html", "text": "Продължават строителните дейности по част от уличните мрежа в града по проекта на Общината за подобряване на водния сектор, работи се по улици в различни зони на града, предаде кореспондентът на Радио „Фокус” – Варна. По ЛОТ3 в Добрич се работи по улиците „Цар Освободител“ от „Роза“ до „Ружа“, “Хризантема“, “Чая“, “Теменуга“, “Ивайло“ от „Тунджа“ до „Незабравка“, „Арда“,“Бойчо Огнянов“, “Д. Ковачев“, “Никола Петков“. По ЛОТ 2 се работи по улиците „Александър Стамболийски“, „Полковник Калотинов“, „Ген. Цимерман“, „П.Р. Тошев“, „Разлог“, „Вежен“, „Струма“, „Ген. Столетов“, „Четник Атанасов“, „Сава Огнянов“ и бул. „Добричка епопея“. В Добрич времето е слънчево и ясно, духа умерен вятър, температурата на въздуха е около 21 градуса. В областта няма въведена промяна в организацията на движение на автомобили. \r\nЖулиета НИКОЛОВА", "date": "2018.04.23", "title": "Добрич: Продължават строителните дейности по част от уличните мрежа в града по проекта на Общината за подобряване на водния сектор"}
{"url": "http://www.focus-news.net/news/2018/04/23/2514039/cnngrgartsiya-novo-preduprezhdenie-ot-avstriya-kam-turtsiya-nyama-da-pozvolim-predizborni-proyavi.html", "text": "Австрия отправи ново предупреждение към Турция след като съобщи, че няма да позволи предизборни прояви на нейна територия по повод предсрочните президентски и парламентарни избори, предава CNN.gr, като се позовава на съобщение на Агенция АРА.\r\nГръцкото издание цитира изявление на говорителя на канцлера на Австрия и лидер на Консервативната партия Себастиян Курц, според което страната смята да забрани всякакви предизборни агитация, както на управляващата партия на президента Ердоган, така и на опозиционните партии.\r\nСпоред CNN.gr Австрия отхвърля предупрежденията на турския президент Реджеп Ердоган и на министъра по европейските въпроси Омер Челик, които заявиха, че подобно поведение на канцлера Куртц ще се върне като бумеранг върху страната му.", "date": "2018.04.23", "title": "\"CNN.gr\"(Гърция): Ново предупреждение от Австрия към Турция: Няма да позволим предизборни прояви"}
{"url": "http://www.focus-news.net/news/2018/04/23/2514021/prokuror-ivan-geshev-zakonovite-tekstove-sa-prichina-za-mnogochasoviya-publichen-arest-na-kmetitsata-na-mladost-desislava-ivancheva.html", "text": "Законовите текстове са причина за многочасовия публичен арест на кметицата на „Младост” Десислава Иванчева, а нищо от казаното от нея и адвокатите й по повод неуредици при спецакцията не отговаря на истината. Това каза в предаването „Тази сутрин” по бТВ ръководителят на Специализираната прокуратура Иван Гешев.\r\nТой обясни, че по закон при извършването на претърсване, то се прави само в присъствието на лицето, което използва обекта, в случая – служебният автомобил на Иванчева, който беше спрян от полицията и 5-6 часа остана заедно с Иванчева и нейната заместничка пред Спортната палата. Пред погледите на хиляди граждани и в прекия ефир на телевизиите.\r\n„Това е лош късмет – лош късмет за нас, разследващите, и ние имаме семейства, никой от нас не иска да стои пред цяла България и да извършва тези действия. Това е стрес и за обвиняемите и семействата им. Не сме виновни, че госпожата, заместникът ѝ и посредника решиха да се срещнат в центъра на София, да извикат изнуденото лице, да вземат парите, да си ги разхвърлят в едно кафе и след това да тръгнат по този маршрут”, заяви Гешев.\r\nПо думите му не е имало как да се поеме рискът със 70 000 евро, които не са собственост на разследващите и затова се е действало при първия възможен момент.\r\n„Обвиняемите в България могат да говорят абсолютно всичко, включително и да лъжат. Не носят наказателна отговорност. Работата на адвокатите е да подкрепят защитните версии на обвиняемите”, отговори им задочно Гешев.\r\nПо думите му претърсването е започнало от предна лява врата с пълно описване на всичко намерено и два след час-час и половина парите са били открити в багажника. По ръцете и телата на задържаните били открити следи от веществото, с което е маркирана сумата. Също и по части на колата, използвани от Иванчева, докато шофирала. Гешев призна, че знае всичко това от колегите си и не е чел обстойно документите.\r\nПо отношение на движението на подкупа, обвинителят посочи, че е имало „пазарлък” от средата на март и 70-те хиляди евро са били поискани от бизнесмена Александър Ваклин преди да му бъде направена „отстъпка” и за останалите му обекти в „Младост”. В отговор на въпроса дали тук всъщност няма провокация към подкуп, Иван Гешев определи това като „остарял за мен институт, който пречи на борбата с корупцията”: „Ние оправдаваме някой, който насила е взел – тогава е въпросът: Защо взе?” Той допълни, че в случая няма как да има провокация от изнудвано лице.\r\nПарите на Ваклин сега са блокирани като веществено доказателство по делото. „Този човек, освен че страда от административния произвол и обикаля всички медии, за да се защити и да защити държавата, вместо държавата да го защити, се налага да търпи и други неблагоприятни последствия. Аз съм сигурен, че ще има и други неблагоприятни  последствия”, коментира Гешев, но не каза какво има предвид.\r\nТой на няколко пъти отбеляза, че дава може би прекалена публичност на факти от досъдебното производство, но, в същото време заяви и нещо „неофициално” отново срещу действията на общината в „Младост”: „Има голям инвеститор клас А, неофициално от тази фирма излизаха сигнали, че се процедира по този начин (с корупционен натиск – б.р.). В един момент собственикът, който е чужденец, е преценил, че няма да се сигнализира на правоохранителните органи”.\r\nПопитан дали все пак не е бил унизителен арестът, той отговори: „Не смятам, че е унизително, ние спазихме закона. За мен унизително е да изнудваш инвеститори, да не си изпълняваш служебните задължения и да те няма в работния ден, който ти е приемен ден, унизително е за нещо, което си длъжен да направиш – една пощенска услуга, да очакваш някой да те почерпи. Унизително е тези пари да не влизат в ремонти, асфалт, социални дейности и пенсии”.\r\nВ началото на интервюто прокурор Иван Гешев подчерта, че всеки е невинен до доказване на противното.", "date": "2018.04.23", "title": "Прокурор Иван Гешев: Законовите текстове са причина за многочасовия публичен арест на кметицата на „Младост” Десислава Иванчева"}
{"url": "http://www.focus-news.net/news/2018/04/23/2514052/pazardzhik-registrirani-sa-partiite-koalitsiite-i-initsiativnite-komiteti-za-chastichnite-mestni-izbori-za-kmet-na-selo-semchinovo.html", "text": "Общинската избирателна комисия в град Септември назначи Секционните избирателни комисии за частичните местни избори за кмет на село Семчиново, съобщиха за Радио „Фокус“ – Пазарджик от комисията. В състава на двете секционни комисии са включени по девет членове. Изтече и срокът за регистрация на партии, коалиции и инициативни комитети. Три са регистрираните партии и един инициативен комитет – ГЕРБ, БСП и ДПС и Инициативен комитет за издигане на независим кандидат – досегашният кмет Пламен Темелков. В следващите дни партиите, коалициите и инициативните комитети трябва да регистрират своите кандидати за частичния местен вот, който е на 20 май.\r\nВаня НИКОЛОВА", "date": "2018.04.23", "title": "Пазарджик: Регистрирани са партиите, коалициите и инициативните комитети за частичните местни избори за кмет на село Семчиново"}
{"url": "http://www.focus-news.net/news/2018/04/23/2514054/futbol-mohamed-salah-e-obyaven-za-nay-dobar-igrach-prez-sezona-v-angliyskoto-parvenstvo.html", "text": "Полузащитникът на Ливърпул Мохамед Салах е признат за най-добър играч през този сезон според Асоциацията на футболните професионалисти на Англия. \r\nВ борбата за наградата той изпревари Кевин де Брейне от Манчестър Сити, Дейвид де Хеа от Манчестър Юнайтед, Хари Кейн от Тотнъм и Давид Силва от Манчестър Сити.\r\nТози сезон в мачовете от английското първенство Салах отбеляза 31 гола и девет резултативни попадения.   Виктор Турмаков", "date": "2018.04.23", "title": "Футбол: Мохамед Салах е обявен за най-добър играч през сезона в Английското първенство"}
{"url": "http://www.focus-news.net/news/2018/04/23/2514055/targovishte-45-godishen-mazh-e-zaloven-da-shofira-s-307-promila-alkohol-v-kravta.html", "text": "45-годишен мъж е заловен да шофира с 3.07 промила алкохол в кръвта. Това съобщиха от ОДМВР-Търговище. На 20 април. в община Омуртаг – на общински път между с. Пъдарино и стопанския двор на селото е извършена полицейска проверка на правоспособният водач Ш.И /45 г./, от с. Пъдарино. Той управлявал в посока път II-48/Омуртаг-Котел/ собствения си лек автомобил „Фолксваген Голф“ с търговищка регистрация с концентрация на алкохол в издишания от него въздух 3.07 промила, установено по надлежния ред – с техническо средство алкотест „Дрегер“. Взета му е кръвна проба за химическо изследване. Ш.И. е задържан в РУ-Омуртаг на основание чл. 72, ал.1, т. 1 от Закона за МВР. По случая е образувано бързо полицейско производство по чл. 343б, ал. 1 от Наказателния кодекс по описа на РУ-Омуртаг.", "date": "2018.04.23", "title": "Търговище: 45-годишен мъж е заловен да шофира с 3.07 промила алкохол в кръвта"}
{"url": "http://www.focus-news.net/news/2018/04/23/2514057/sliven-56-godishen-mazh-e-pochinal-na-myasto-sled-kato-e-padnal-ot-most-s-traktor-kray-s-omarchevo.html", "text": "56-годишен мъж е починал на място след като е паднал от мост с трактор край с. Омарчево. Това съобщиха от ОДМВР-Сливен. На 22 април, в 15.10 часа, от телефон 112 е получено съобщение за настъпило пътно произшествие в землището на село Омарчево. Колесен трактор, управляван от мъж на 56 години от село Полско Пъдарево, при движение по път, западно от главния път между селата Омарчево и Биково, излиза от пътното платно и пада от мост с височина 4 метра. При произшествието на място е починал 56-годишният водач. Няма други пострадали. Причините за инцидента са в процес на установяване. По случая е образувано досъдебно производство.", "date": "2018.04.23", "title": "Сливен: 56-годишен мъж е починал на място след като е паднал от мост с трактор край с. Омарчево"}
{"url": "http://www.focus-news.net/news/2018/04/23/2514058/varna-parva-sreshta-na-ekspertna-grupa-pochtenost-kam-evropeyskata-komisiya-se-provezhda-v-grada.html", "text": "Първа среща на Експертна група “Почтеност“ към Европейската комисия се провежда във Варна, предаде репортер на Радио „Фокус“ – Варна. Тя е създадена по приоритет 1 „Почтеност в спорта“, част от новия „Работен план за Спорт 2017-2020“, одобрен от Съвета на Министрите, отговорни за спорт. В експертната група се включват представители на правителствата на всички държави членки, както и представители на международни институции, работещи в сферата на почтеността в спорта - Интерпол, Европол, ООН, Спортрадар. Срещата, която се организира от Европейската комисия, бе открита от министъра на младежта и спорта Красен Кралев. Част от участниците в Експертна група „Почтеност“ към ЕК ще присъстват и на събитието на Министерството на младежта и спорта - среща на заинтересованите държави-членки на ЕС на тема: „Съвместно обучение за създаване и развитие на Национална платформа за борба с манипулирането на спортни състезания“, която ще се проведе днес и утре също във Варна в изпълнение на проект по програма Еразъм+. Своя опит по време на срещата ще споделят представители на международни институции, борещи се с корупцията в спорта, като Интерпол, Европол и ООН, както и организацията Спортрадар - световен лидер в анализирането и лансирането на спортни данни и дигитално съдържание. Целта на събитието е да допринесе за по-лесното и по-бързо създаване на Национална платформа от всяка заинтересована страна-членка, включително Българска национална платформа, която да се бори срещу корупцията в спорта. \r\nМарияна ВАЛЕНТИНОВА", "date": "2018.04.23", "title": "Варна: Първа среща на Експертна група “Почтеност“ към Европейската комисия се провежда в града"}
{"url": "http://www.focus-news.net/news/2018/04/23/2514056/sofiya-rayonat-okolo-prezidentstvoto-beshe-ottsepen-zaradi-falshiv-signal-za-bomba.html", "text": "Тази сутрин е получен анонимен сигнал за бомба в района около сградата на Президентството. Това съобщиха за Агенция „Фокус“ от пресцентъра на МВР. Сигналът е получен в 9.05 часа днес. Анонимен мъжки глас е съобщил за взривно устройство в района на Ротондата „Св. Георги Победоносец“. На място веднага са изпратени екипи на МВР, които са направили оглед на района, но не са открили взривно устройство.", "date": "2018.04.23", "title": "София: Районът около Президентството беше отцепен заради фалшив сигнал за бомба"}
{"url": "http://www.focus-news.net/news/2018/04/23/2514053/kiril-manov-obshtina-blagoevgrad-regulyarno-se-izvarshvat-proverki-na-patya-za-karutsi-dvizheshti-se-izvan-razreshenite-zoni-kakto-i-za-karutsi-v-dvizhenie-bez-registratsiya.html", "text": "В Община Благоевград регулярно се извършват проверки на пътя за каруци, движещи се извън разрешените зони, както и за каруци в движение без регистрация. Това каза за Радио „Фокус“ – Пирин Кирил Манов, началник на сектор „Обществен реди и сигурност“ към Община Благоевград. Той отбеляза, че със затоплянето на времето повечето каруци излизат на пътя, затова и проверките се засилват. „Акциите, които се извършват са съвместни и се осъществят от Община Благоевград и  I,II РУП и КАТ – Благоевград. Представители на сектор „Обществен реди и сигурност“ към Община Благоевград и „Охранителна полиция“ към ОД МВР. Предвидените санкции при констатиране на нарушение са до 200 лева“, каза още Манов. Той добави, че проверките целят да ограничат нарушенията, свързани със Закона за движение по пътищата.\r\nЛивия НИНОВА", "date": "2018.04.23", "title": "Кирил Манов, Община Благоевград: Регулярно се извършват проверки на пътя за каруци, движещи се извън разрешените зони, както и за каруци в движение без регистрация"}
{"url": "http://www.focus-news.net/news/2018/04/23/2514061/sliven-34-godishen-mazh-ot-burgas-e-zadarzhan-pri-proizvodstvo-na-narkotichni-veshtestva.html", "text": "34-годишен мъж от град Бургас е задържан от сливенски криминалисти в момент на производство на наркотични вещества. Това съобщиха от ОДМВР-Сливен. На 20 април, при специализирана операция по линия „наркотици“ е извършена проверка на адрес в сливенския квартал „Сини камъни“. В жилището е установен и задържан криминално проявеният и осъждан 34-годишен Н.Г. В хода на процесуално следствените действия от жилището са иззети прекурсори, вещества и предмети, необходими за производство на синтетичен наркотик и около 2 грама кристалообразно вещество, което на полевия тест е реагирало на метамфетамин. Н.Г. е задържан за 24 часа. Уведомена е Окръжна прокуратура-Сливен. Работата по случая продължава. Образувано е досъдебно производство.", "date": "2018.04.23", "title": "Сливен: 34-годишен мъж от Бургас е задържан при производство на наркотични вещества"}
{"url": "http://www.focus-news.net/news/2018/04/23/2514063/vidin-v-4-naseleni-mesta-v-oblastta-shte-bade-narusheno-vodopodavaneto.html", "text": "В 4 населени места във Видинска област ще бъде нарушено водоподаването, каза за Радио „Фокус“ – Видин дежурният служител във водоснабдителното дружество. Отстраняване на авария на сградно водопроводно отклонение е причина за спиране на водоподаването по част от ул. „Хр.Ботев“, от ул.“Широка“ до ул. “Ал.Стамболийски“ до 12:00 часа във Видин. Във видинския квартал „Нов път“ ще бъде спряно водоподаването до 14.00 часа заради авария на уличен водопровод. В село Буковец до 12.00 часа, а за селата Синаговци и Плешивец до 14.00 часа ще продължи отстраняването на авария на улични водопроводи, до тогава живеещите в двете села няма да имат питейна вода.\r\nАнна ЛОЗАНОВА", "date": "2018.04.23", "title": "Видин: В 4 населени места в областта ще бъде нарушено водоподаването"}
{"url": "http://www.focus-news.net/news/2018/04/23/2514062/haskovo-tri-novi-detski-ploshtadki-finansira-v-obshtinata-pudoos.html", "text": "МОСВ И ПУДООС предлагат за финансиране три проекта, разработени в рамките на  Национална кампания „За чиста околна среда” 2018 г. от кметства и детски градини на територията на Община Хасково, съобщиха от пресцентъра на Общината. Проект „Озеленяване и възстановяване на зона за отдих в село Динево” предвижда изграждане на нова детска площадка и зона за отдих в селото. Проект „Народен кът зелен рай” има за цел изграждане на зона за отдих и почивка в село Брягово, където жителите на селото да прекарват свободното си време в приятна обстановка. Проект „Обичам да играя и за чиста околна среда мечтая” на ДГ по изкуствата цели изграждане на положително отношение към природата у децата от най-ранна възраст под формата на игри и забавления.\r\nОт Община Хасково припомнят, че през изминалата година бяха реализирани два проекта, финансирани от ПУДООС в рамките на Национална кампания „За чиста околна среда” 2017г. Обновена бе спортната площадка на Ямача, където бе поставена гумирана настилка и нов мултифункционален спортен уред за фитнес на открито. В село Манастир се изпълниха дейности по благоустрояване, почистване и озеленяване на централния парк и площада, където бе изградена детска площадка за забавление на децата. През 2016 г. ПУДООС финансира още три проекта на кметства от община Хасково. Възстановени и реновирани бяха зоните за почивка и отдих в село Малево, село Корен и село Гарваново.", "date": "2018.04.23", "title": "Хасково: Три нови детски площадки финансира в общината ПУДООС"}
{"url": "http://www.focus-news.net/news/2018/04/23/2514064/sliven-52-godishen-mazh-ot-parvomay-e-zadarzhan-za-podkup-sled-kato-e-zaloven-da-prevozva-po-golyam-broy-patnitsi-ot-pozvolenoto.html", "text": "52-годишен мъж от Първомай е задържан за подкуп след като е заловен да превозва по-голям брой пътници от позволеното. Това съобщиха от ОДМВР-Сливен. На 22 април при проверка от пътни полицаи в град Сливен, 52-годишният А.Т. е направил опит да подкупи полицейските служители. Той е предложил сумата от 30 лева, за да не му бъде съставен акт. А.Т. е управлявал микробус с изменения в конструкцията и е превозвал по-голям брой пътници от позволеното. А.Т. е задържан за 24 часа. Образувано е бързо производство.", "date": "2018.04.23", "title": "Сливен: 52-годишен мъж от Първомай е задържан за подкуп, след като е заловен да превозва по-голям брой пътници от позволеното"}
{"url": "http://www.focus-news.net/news/2018/04/23/2514051/makfaks-intsident-s-ustashki-pozdrav-v-yasenovats.html", "text": "В навечерието на честванията в памет на жертвите от Ясеновац членове на паравоенната групировка „Хърватски отбранителни сили“ (ХОС) са носели флаг с усташкия поздрав „За родината готови“, предава македонската медия  „Макфакс“.\r\nСпоред местни медии провокацията с флага е предизвикана от  двама мъже, които са били представители на ХОС. Според тях на знамето е имало усташки поздрав.  Инцидентът не се е случил в самия Мемориален парк , а на място в града\r\nХърватското министерство на външните работи преди това съобщи, че сръбският министър на отбраната Александър Вулин не е добре дошъл в Хърватия, за което министърът припомни, че Сърбия скоро ще реагира на държавно равнище. Виктор Турмаков", "date": "2018.04.23", "title": "„Макфакс“ : Инцидент с усташки поздрав в Ясеновац"}
{"url": "http://www.focus-news.net/news/2018/04/23/2514066/plovdiv-pet-sela-v-oblastta-sa-bez-voda-zaradi-avarii.html", "text": "Пет села в Пловдивска област са без вода заради аварии. Това съобщиха за Радио „Фокус“ – Пловдив от водоснабдителното дружество. До 14.00 часа без вода ще са домакинствата в селата Болярци и Маноле. В 15.00 часа ще бъде възстановено водоподаването в село Ръжево Конаре, а в 16.00 часа в село Сърнегор. Заради скрита авария без вода са и живущите на улиците „Иглика“ и „Пробуда“ в село Белащица. Водоподаването ще бъде възстановено след отстраняване на аварията.\r\nВесела КРЪСТЕВА", "date": "2018.04.23", "title": "Пловдив: Пет села в областта са без вода заради аварии"}
{"url": "http://www.focus-news.net/news/2018/04/23/2514065/sliven-mayskite-praznitsi-na-kulturata-slivenski-ognyove-shte-badat-otkriti-na-1-may.html", "text": "Майските празници на културата „Сливенски огньове“ ще бъдат открити на 1 май. Това  съобщи пред Радио „Фокус“ – Сливен Пепа Чиликова, заместник-кмет „Хуманитарни дейности“ в Община Сливен. На 1 май, от 18.00 часа, в залата на Драматичен театър „Стефан Киров“, Камен Донев ще представи авторски спектакъл „Лекция №1 за народното творчество“. Входът ще бъде с билети. Церемонията по запалване на символния огън ще започне от 20.30 ч. Огънят ще запали кметът Стефан Радев, Валя Балканска, Камен Донев и Георги Христов. Концертът на двамата певци на открита сцена е с начало 20.45 ч. и ще приключи с фойерверки на площад „Хаджи Димитър“.\r\nВ зала „Сливен“ от 2 до 4 май ще се проведе „София Филм Фест в Сливен 2018 г.“, по време който ще бъдат прожектирани 5 пълнометражни филма. Входът е свободен.\r\nНа площад „Цар Освободител“ пред сградата на Общината, на 4 май, от 13 часа ще се проведе концерт на Военен духов оркестър – Сливен и Градски духов оркестър при Народно читалище „Съгласие“ – гр. Ямбол по повод 6 май, Гергьовден – Ден на храбростта и българската армия.\r\nВ Сливен от 8 до 10 май ще се проведе двадесетото издание на Националния фестивал на детската книга, организиран от Регионална библиотека „Сава Доброплодни“в партньорство с Община Сливен. Програмата включва концерт-спектакъл, куклени спектакли, концерти на открита сцена, представяне на книги, базар на книги, изложби и др.\r\nПо повод Деня на Европа и на Победата, на 9 и 10 май около фонтана „Кълбото“ ще се проведе ЕВРОБАЗАР, организиран от Европа Директно, с участието на сливенски фирми, организации и институции. Базарът включва детски арт-работилници и награждаване на участниците в кампанията „Да съхраним българските традиции и обичаи“.\r\nНа същия ден ще бъдат поднесени цветя на Паметника на Съветската армия на Хамамбаир и на паметните плочи на Братската могила в Градската градина.\r\nПо случай 178 години от рождението на Хаджи Димитър, на 10 май в родната му къща ще бъдат прожектирани филми за Хаджи Димитър и хайдутството от фонда на Регионален исторически музей. По-късно същия ден- от 18 часа ще бъдат поднесени цветя на паметника на Хаджи Димитър. Децата от детски танцов ансамбъл „Българче“ при Основно училище „Христо Ботев“ и Народно читалище „Хаджи Димитър – 1937“ ще отправят своя поздрав към всички присъстващи.\r\nКрепостта „Туида“ ще бъде домакин на фестивала „Потомци на войводи“, който ще се проведе от 11 до 13 май, организиран от Обществен дарителски фонд с подкрепата на Община Сливен. Програмата включва концерти, театрални спектакли, хайдушка клетва, борби, конкурси, дегустация на традиционни сливенски гозби и др. Ще участват детски и младежки училищни колективи и самодейни колективи при читалищата и неправителствени организации от региона.\r\nНа 11 май на пл. „Хаджи Димитър“ ще се състои „Клетва на първокласника“, която беше отложена заради лошото време.\r\nДвадесет и второто издание на Международния детски фолклорен танцов фестивал „Приятелство без граници“ ще започне на 15 май и ще продължи до 17 май. Тази година в Сливен ще пристигнат групи от Албания, Латвия, Молдова, Румъния, Турция, Украйна и Хърватска.\r\nМеждународният ден на музеите – 18 май, ще бъде отбелязан с две изложби, организирани от Регионален исторически музей. Първата изложба е посветена на град Сливен. Втората изложба е на тема „Нестинарство“ с гост Регионален исторически музей – Бургас. Тя ще се състои в Първата държавна текстилна фабрика. По-късно вечерта на крепостта „Туида“ ще се проведе рок-театър „Аспарух – битката за Онгъла“.\r\nБогата и интересна е и програмата за отбелязване на 19 май – Нощ на музеите и галериите. Програмата на Регионален исторически музей включва музикални изпълнения, арт-работилници и игри за търсене на съкровища. Програмата на Художествена галерия „Димитър Добрович“ включва детски арт-работилници и игри за търсене на съкровища. Крепостта „Туида“ ще работи с вход свободен.\r\nНа 21 май, понеделник, от 18 ч. във фоайето на зала „Сливен“ ще бъдат връчени наградите от VІІ Национален конкурс за поезия „Дамян Дамянов“. Журито, за оценяване на подадените за участие творби ще бъде с председател Надежда Захариева и членове – Валентина Радинска, Деньо Денев, Тенко Тенев и Желяз Кондев. И тази година Издателска къща „Жажда“ е партньор на Общината и отново ще връчи награда за дебютна стихосбирка.\r\nПрограмата за отбелязване на 24 май – Празник на българската просвета и култура и на славянската писменост ще започне в навечерието на празника – на 23 май. Тогава по традиция с концерт на Симфоничен оркестър и солисти в зала „Сливен“ ще бъде връчена наградата „Аргира Жечкова“, за която все още се приемат номинации.\r\nВ 20 ч. на откритата сцена на пл. „Хаджи Димитър“ ще започне концертът на Владимир Ампов – Графа, който ще бъде съпроводен с интересни лазерни ефекти.\r\nНа 24 май ще се проведе шествие на сливенските училища, последвано от тържествена церемония на пл. „Хаджи Димитър“ и концерт на талантливи деца от Сливен  на открита сцена.\r\nСливен ще бъде домакин на Националния фестивал на руската песен и танц, който ще се проведе на 26 май в залата на ДТ „Стефан Киров“, допълни още Пепа Чиликова.", "date": "2018.04.23", "title": "Сливен: Майските празници на културата „Сливенски огньове“ ще бъдат открити на 1 май"}
{"url": "http://www.focus-news.net/news/2018/04/23/2514070/d-r-daniela-daritkova-gerb-vaksinite-v-balgariya-sa-s-garantirano-kachestvo-efektivnost-i-bezopasnost.html", "text": "Ваксините в България са с гарантирано качество, ефективност и безопасност. Това каза председателят на Комисията по здравеопазване към Народното събрание и народен представител от ПГ на ГЕРБ д-р Даниела Дариткова в интервю за Агенция „Фокус“ по повод Европейската седмица на имунизациите.\r\n„В България се разпространяват ваксини, които се произвеждат по всички изисквания на Европейската агенция за лекарствата, защото ние сме страна членка на Европейския съюз и на нашата територия може да има само медикаменти, които са утвърдени за разпространение в цяла Европа. В България се провеждат задължителни имунизации за 11 инфекциозни заболявания и ваксините са с гарантирано качество, ефективност, ефикасност и безопасност“, каза още д-р Дариткова.\r\nПо думите ѝ в момента нивото на имунизационно покритие в Българя е около 92%. „Тоест, има още какво да се желае, за да достигнем препоръчаните от Световната здравна организация 95% покритие, за да може всички да се чувстват защитени всички. Препоръчителните ваксини в България, които се плащат по програми от Министерството на здравеопазването, са две, а останалите, които човек може да си направи по желание, също се разпространяват в България. Най-популярната от тях е ваксината срещу грип - тук, за съжаление, покритието ни наистина е в много малък процент и това също е необходимо да бъде обект на внимание и интервенция от всички здравни власти. Защото и грипът е едно сериозно инфекциозно заболяване, за което също има създадена ваксина и за което ние също можем да помислим как да се предпазим“, коментира още тя.\r\nД-р Дариткова посочи, че традиционно най-много имунизационни проблеми има в някои ромски общности, които са компактно организирани в определени населени места. „Много позитивно явление в посока на преодоляване на ниския имунизационен обхват сред ромите е утвърждаването на дейността на здравните медиатори. Здравните медиатори като бройка се увеличават всяка година – това обикновено са представители на ромската общност, които работят на терен именно в тези компактни ромски общества и успяват да убедят все повече и повече родители да имунизират своите деца, за да ги предпазят. В този смисъл ние имаме и своите успехи с постигането на едно високо покритие сред ромското население. Позитивно в това отношение беше и задължителното изискване, за да се получават детски надбавки да се предоставя информация от личния лекар, че са извършени всички имунизации и профилактични прегледи. Всички тези комплексни мерки доведоха до това, че наистина успяхме да предотвратим епидемия от морбили и това доказва, че всички наши действия са в правилната посока“, обясни председателят на Комисията по здравеопазване.\r\nЦветилена СИМЕОНОВА", "date": "2018.04.23", "title": "Д-р Даниела Дариткова, ГЕРБ: Ваксините в България са с гарантирано качество, ефективност и безопасност"}
{"url": "http://www.focus-news.net/news/2018/04/23/2514036/ria-novosti-opozitsiyata-vazobnovi-protestite-v-erevan.html", "text": "В Ереван са възобновени протестните акции срещу избрания за министър-председател на страната Серж Саркисян, предава РИА Новости.\r\nШествието се провежда едновременно от няколко групи протестиращи, една от акциите е започнала в Ереванския държавен университет. При това демонстрантите са останали без основните си лидери. Още в събота задържаха Армен Григорян и Давид Санасарян, а в неделя и депутатите Никола Пашинян, Сасун Микаелян и Арарат Мизоян.\r\nАкциите започнаха на 13. Опозицията обвинява Саркисян в неефективно управление. На 17 април тя обяви началото на „кадифена революция“.  Министър-председателят обяви, че действията на опозицията са шантаж.   Виктор Турмаков", "date": "2018.04.23", "title": "РИА Новости: Опозицията възобнови протестите в Ереван"}
{"url": "http://www.focus-news.net/news/2018/04/23/2514068/stara-zagora-zavarshi-turnirat-po-sportni-tantsi-za-kupa-stara-zagora.html", "text": "Снощи в общинската спортна зала „Стара Загора“ завърши турнирът по спортни танци за Купа Стара Загора. Състезанието е част от календара на Българската федерация по спортни танци и се организира за седми път от Клуба по спортни танци „Загора Данс 2005“ и Община Стара Загора. Това съобщиха от пресцентъра на Общината.\r\n„Поздравления за красивите участници в този прекрасен ден – 22 април, Деня на земята. Не мога да открия по-красив спорт от вашия, излъчвате толкова красота и хармония. Тук са представени различни поколения и участници от цялата страна. Община Стара Загора подкрепя всички спортни инициативи, а това е определено една от най-силните. Нека красотата бъде винаги във вас!“, пожела при откриването зам.-кметът Иванка Сотирова.\r\nТурнирът се организира от 2012 г. насам и е извоювал достойно място, със силни участници от цялата страна. Той се проведе в три части – за некартотекирани двойки, соло момичета и танцови формации, открит държавен турнир и Купа Стара Загора. \r\nВ състезанието се представиха над 400 участници от всички краища на страната - София, Бургас, Шумен, Перник, Пловдив, Пазарджик, Велико Търново, Монтана, Казанлък, Нова Загора, Сливен, Ямбол, Русе, Чирпан, Варна и др. КСТ „Загора Данс 2005“ се включи с 5 състезателни двойки, 10 соло състезателки и две малки двойки некартотекирани, съобщи Виолета Михалева, председател на клуба. Състезателите на „Загора Данс“ са участници в много международни състезания и са завоювали много призови места както и много шампионски титли.\r\nКатегории за Купа Стара Загора със злато:\r\nДеца 1+2 Борислав Атанасов -Румяна Хаджиева от Клуб Алекс Пловдив;\r\nЮноши - Пламен Христов - Карина Русева Стара Загора - Загора Данс 2005;\r\nСъстезатели над 19 г. Латина - Яцек Янков - Поли Русенова София - клуб Дъга;\r\nИ състезатели над 19 г. Стандарт Христо Христов - Павлина Цончева - Пловдив, клуб Алекс.", "date": "2018.04.23", "title": "Стара Загора: Завърши турнирът по спортни танци за Купа Стара Загора"}
{"url": "http://www.focus-news.net/news/2018/04/23/2514072/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Без проблеми се извършва преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от \"Гранична полиция\". Нормално натоварен е и трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.04.23", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/04/23/2514071/tatyana-dimitrova-oik-devin-tri-partii-sa-se-registrirali-za-uchastie-v-chastichnite-mestni-izbori-za-kmet-na-selo-beden.html", "text": "Три партии са се регистрирали за участие в частичните местни избори за кмет на село Беден. Това съобщи за Радио „Фокус“ – Смолян Татяна Димитрова – председател на Общинската избирателна комисия – Девин. Регистрираните партии са ГЕРБ, БСП и ДПС, като няма регистрирани местни коалиции и инициативни комитети за участие  в частичния избор на 20 май. До 17.00 часа на 24 април е крайният срок и за регистриране на самите листи на участниците в местния избор и тогава ще станат ясни и самите кандидати, които ще се борят за кметския пост в село Беден, поясни Димитрова. Гласоподавателите в село Беден са 359 и ще гласуват в една избирателна секция. Частичните избори в Беден се провеждат след като в началото на годината досегашният кмет на девинското село замина на гурбет във Франция и доброволно напусна кметския пост.\r\nНели ГЕРГЬОВСКА", "date": "2018.04.23", "title": "Татяна Димитрова, ОИК – Девин: Три партии са се регистрирали за участие в частичните местни избори за кмет на село Беден"}
{"url": "http://www.focus-news.net/news/2018/04/23/2514073/sofiya-edin-chovek-e-postradal-pri-katastrofa-mezhdu-dva-avtobusa-na-gradskiya-transport-i-pet-leki-avtomobila.html", "text": "Един човек е пострадал при катастрофа между два автобуса на градския транспорт и пет леки автомобила. Това съобщиха от пресцентъра на МВР. Пътният инцидент е станал на кръстовището на бул. „Константин Величков“ и „Сливница“. Сигналът за него е подаден в 09.40 часа. Пострадалият е откаран в болница. \r\nКатастрофиралите превозни средства са изтеглени, извършен е оглед на място. Причините за възникналия инцидент са в процес на изясняване.", "date": "2018.04.23", "title": "София: Един човек е пострадал при катастрофа между два автобуса на градския транспорт и пет леки автомобила"}
{"url": "http://www.focus-news.net/news/2018/04/23/2514059/cnngr-gartsiya-nova-demokratsiya-krayno-vreme-e-turtsiya-da-razbere-kakvo-oznachava-spravedlivost-i-nezavisimost-na-sada-v-pravova-darzhava-kato-gartsiya.html", "text": "\"Крайно време е Турция да разбере какво означава справедливост и независимост на съда в правова държава като Гърция!\".  Това се посочва в официално съобщение на най-голямата гръцка опозиционна партия \"Нова Демокрация\" по повод изявлението на турския президент Реджеп Ердоган за евентуална размяна на осемте турски офицери, избягали в Гърция след опита за преврат през юли 2016 г. срещу двамата гръцки военнослужещи, държани в затвора в Одрин, предава CNN.gr.\r\nСпоред \"Нова Демокрация\" гръцкият премиер и правителство трябва добре да обмислят последиците, до които може да доведе непростимата слабост и повърхностност, пред които е изправена националната сигурност на страната.\r\nИзданието припомня, че президентът Прокопис Павлопулос определи като \"немислимо\" обвързването на двата случая.", "date": "2018.04.23", "title": "\"CNN.gr\" (Гърция): \"Нова Демокрация\": Крайно време е Турция да разбере какво означава справедливост и независимост на съда в правова държава като Гърция"}
{"url": "http://www.focus-news.net/news/2018/04/23/2514060/ria-novosti-ministarat-na-otbranata-na-armeniya-izrazi-nadezhda-che-v-stranata-nyama-da-se-vavezhda-rezhim-na-izvanredno-polozhenie.html", "text": "Министърът на отбраната на Армения Виген Саркисян изрази надежда, че няма да има необходимост в страната да се въвежда режим на извънредно положение във връзка с акцията против избирането за министър-председател на бившия президент на страната Серж Саркисян, предава РИА Новости.\r\n„Желанието ми, а и съм уверен, желанието на всичките ни сънародници е да не се налага въвеждане на режим на извънредно положени. В закона е писано, че такава възможност може да възникне, но се надяваме, че няма да има такава“, заяви Виген Саркисян.\r\nТой отбеляза, че законодателството регулира процедурата за привличането на въоръжените сили при подобни ситуации.  Виктор Турмаков", "date": "2018.04.23", "title": "РИА Новости: Министърът на отбраната на Армения изрази надежда, че в страната няма да се въвежда режим на извънредно положение"}
{"url": "http://www.focus-news.net/news/2018/04/23/2514078/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-prof-rumen-gechev-shte-provedat-priemna-za-grazhdani.html", "text": "На 24 април, от 15.00 до 17.00 часа, лидерът на БСП – София Калоян Паргов и народният представител от „БСП за България“ проф. Румен Гечев ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП - София. Желаещите може да се запишат предварително на телефон 02/987 20 86.", "date": "2018.04.23", "title": "Лидерът на БСП – София Калоян Паргов и народният представител от „БСП за България“ проф. Румен Гечев ще проведат приемна за граждани"}
{"url": "http://www.focus-news.net/news/2018/04/23/2514069/makfaks-spored-aleksandar-vulin-na-harvatiya-ne-y-haresva-che-sarbiya-kazva-istinata.html", "text": "Според сръбския министър на отбраната Александър Вулин, коментирайки изявлението на хърватското външно министерство, че не е добре дошъл в страната, заяви, че властите на Хърватия смятат, че Сърбия говори истината, предава македонската медия  „Макфакс“.\r\nВулин подчерта, че Сърбия скоро ще реагира на държавно равнище за тази провокация.\r\n„Страшната истина за Ясеновац не е само това, което се е случило, но и това, че сегашна Хърватия не иска да се покае, не иска да изрази разкаяние за това що е направила“, заяви Вулин. Той подчерта, че няма да спре да говори истината, такава, каквато  е.\r\n„Германия завърши с това. Тя заяви, че съжалява за жестокостите от Втората световна война.  Трудно е да се отиде до Ясеновац до гроба на убитите деца, а след това до Блейбург в гробницата на месарите на тези деца. Ако човек наистина се кае, няма да ходи в Блейбург при паметника на усташите“, заяви Вулин.\r\nХърватският премиер Андрей Пленкович заяви, че евентуалното посещение  на сръбския министър на отбраната Александър Вулин на територията на Ясеновац, не би било добро решение, заради предишните му неприемливи изказвания. Виктор Турмаков", "date": "2018.04.23", "title": "„Макфакс“: Според Александър Вулин на Хърватия не й харесва, че Сърбия казва истината"}
{"url": "http://www.focus-news.net/news/2018/04/23/2514043/mkd-makedoniya-spored-predsedatelya-na-makedonskata-liberalna-partiya-sega-e-poveche-ot-neobhodimo-vnimatelnoto-vodene-na-pregovorite-za-imeto.html", "text": "Председателят на Македонската либерална партия Ивон Великовски коментар пред  електронната медия  „МКД“ заяви, че преговорите с Гърция за името в момента трябва да се водят внимателно, а изказванията на местните политици трябва да бъдат подбирани.\r\n „Очакваният успех Македония да получи „чиста“ препоръка за започване на преговорите за членство в ЕС тези дни беше разбита от съобщенията от Атина и Париж, че пътят на  страната към европейската интеграция не е определено гарантиран  и зависи от фактори, различни от желанието да стане част от европейската история. Следователно предпазливостта при воденето на преговорите с имената и изказванията, които ги заобикалят, е повече от необходима“, смята Великовски.\r\n„Безусловната“ препоръка е хубав показател, че Брюксел оценява отстраняването на груевската деформация на македонската вътрешна и външна политика и дава тласък и за правителството и опозицията да продължат диалога, компромиса и смисленото водене на политика и реформи. Същевременно политическата воля в  тази посока в Европейската комисия съвпада с видимите опити за разрешаване на спора за името. Целесъобразно е да се признае, че подобреният образ на Македония във връзка с периода от 2011 г. и особено от 2014 г. нататък е успехът на това правителство“, допълни той.\r\nСъщевременно политикът отбеляза, че  има три предизвикателства. Първото е, кога ще бъде представена начална дата за преговорите.  Без решение на спора с Гърция датата е под въпрос“, убеден е той. „Второто предизвикателство е свързано с първото: потискаща е позицията на Атина,  че очакването за решение през юни е нереалистично“, допълни Великовски. Като трето предизвикателство той посочи желанието на Париж ЕС да се реформира, преди да се пристъпи към разширяване в Западните Балкани. \r\n„Ето защо сега е необходимо повече внимание при преговорите с Гърция и ограничаването на публичните изявления. Интеграцията в  НАТО зависи от резултата от преговорите за Македония. За европейците е ясно, че в най-добрия случай това ще отнеме поне няколко години. Оптимизмът на Заев,  че получаването на дата за започване на преговори с ЕС ще се случи през юни трябва да се приема с резерви, тъй като качването на очакванията без съществена основа е вредно, че може да бъде само жест на популизъм“, допълни той. Виктор Турмаков", "date": "2018.04.23", "title": "„МКД“ (Македония): Според председателя на Македонската либерална партия „сега е повече от необходимо внимателното водене на преговорите за името“"}
{"url": "http://www.focus-news.net/news/2018/04/23/2514081/sofiya-dvizhenieto-po-am-trakiya-ot-km-18-do-km-19-v-dvete-posoki-se-osashtestvyava-samo-v-aktivnata-lenta-poradi-remontni-deynosti.html", "text": "Движението по АМ \"Тракия\" от км 18 до км 19 в двете посоки се осъществява само в активната лента поради ремонтни дейности. Това съобщиха от пресцентъра на Агенция \"Пътна инфраструктура\".\r\nТрафикът от км 0 до км 2 в посока Бургас се осъществява само в активната лента на магистралата, също поради ремонтни дейности. Шофьорите да се движат с повишено внимание и съобразена скорост.", "date": "2018.04.23", "title": "София: Движението по АМ \"Тракия\" от км 18 до км 19 в двете посоки се осъществява само в активната лента поради ремонтни дейности"}
{"url": "http://www.focus-news.net/news/2018/04/23/2514074/api-ogranicheno-e-dvizhenieto-v-skorostnata-lenta-ot-km-270-do-km-273-na-am-trakiya-v-posoka-burgas-poradi-paten-intsident.html", "text": "Ограничено е движението в скоростната лента, от км 270 до км 273 на АМ \"Тракия\", в посока Бургас поради ПТП. Това съобщиха от пресцентъра на Агенция \"Пътна инфраструктура\". Трафикът се осъществява в интензивната лента. Шофьорите да се движат с повишено внимание и съобразена скорост.", "date": "2018.04.23", "title": "АПИ: Ограничено е движението в скоростната лента, от км 270 до км 273 на АМ \"Тракия\", в посока Бургас поради пътен инцидент"}
{"url": "http://www.focus-news.net/news/2018/04/23/2514080/sofiya-velosipedistka-e-bila-blasnata-ot-lek-avtomobil-na-ul-moskovska.html", "text": "Велосипедистка е била блъсната от лек автомобил на столичната ул. „Московска“. Това съобщиха за Агенция „Фокус“ от пресцентъра на СДВР. Сигналът за инцидента е получен в 7.40 часа на 23 април. Жената е откарана за преглед в болнично заведение. Към момента няма информация за състоянието ѝ.", "date": "2018.04.23", "title": "София: Велосипедистка е била блъсната от лек автомобил на ул. „Московска“"}
{"url": "http://www.focus-news.net/news/2018/04/23/2514077/lokalno-makedoniya-redzhep-tayip-erdogan-otpravi-preduprezhdenie-kam-avstriya.html", "text": "Турският президент Реджеп Тайип Ердоган отправи предупреждение към Австрия, след като в петък австрийският канцлер Себастиан Курц заяви, че предизборните митинги , свързани с предстоящите избори в Турция, насрочени за юни, ще бъдат забранени на територията на страната му, предава македонската медия  „Локално“.\r\n„ Мерките, предприети от Австрия, ще се обърнат срещу нея“, заяви Ердоган след обявяването на предсрочни избори в Турция. Той отбеляза, че „борбата на Турция за демокрация не може лесно да бъде спряна“, предупреждавайки, че онези, които се опитват да предотвратят това „ще си платят цената“.\r\nЕрдоган добави, че се подготвя нова среща в чужбина с 10-11 хиляди гласоподаватели, но не обяви в кои държави. Виктор Турмаков", "date": "2018.04.23", "title": "„Локално“ (Македония): Реджеп Тайип Ердоган отправи предупреждение към Австрия"}
{"url": "http://www.focus-news.net/news/2018/04/23/2514085/sindikalnite-organizatsii-na-knsb-ot-mini-maritsa-iztok-shte-se-vklyuchat-v-minyorskiya-protest-na-24-april.html", "text": "Синдикалните организации на КНСБ от Мини \"Марица Изток\" ще се включат в миньорския протест утре, 24 април. Това съобщиха от пресцентъра на КНСБ. Както стана ясно, работниците ще протестират с искането да се повиши цената на въглищата с 15 на сто. Протестът ще започне в 11.00 часа на пл. \"Александър Батенберг\". В 12.00 часа миньорите ще протестират пред Министерство на енергетиката. \r\nОт КНСБ припомнят, че темата беше обсъдена в петък и с ресорния министър Теменужка Петкова в присъствието на президентите на двата синдиката КНСБ и КТ \"Подкрепа\" Пламен Димитров и Димитър Манолов.", "date": "2018.04.23", "title": "Синдикалните организации на КНСБ от Мини \"Марица Изток\" ще се включат в миньорския протест на 24 април"}
{"url": "http://www.focus-news.net/news/2018/04/23/2514083/frizyorski-salon-v-montana-e-bil-ograben-nanesenata-shteta-e-na-stoynost-5-000-lv.html", "text": "Фризьорски салон в Монтана е бил ограбен, нанесената щета е на стойност 5 000 лв. Това съобщиха от ОДМВР-Монтана.  Кражбата е извършена между 18.30 часа на 21 април и 09.30 часа на 22 април  от неизвестен извършител. Двете входни врати на обекта са отворени с помощта на техническо средство, а след това е извършена кражба на машина за слагане на коса, преса за вафли, маша и неустановено количество коса, пригодена за поставяне. Стойността на нанесената щета е за 5 000 лв. Местопроизшествието е посетено от оперативен група на РУ-Монтана, извършен е оглед и е образувано досъдебно производство по чл. 195 , ал. 1, т. 3 от НК.", "date": "2018.04.23", "title": "Фризьорски салон в Монтана е бил ограбен, нанесената щета е на стойност 5 000 лв."}
{"url": "http://www.focus-news.net/news/2018/04/23/2514082/afp-sadat-v-belgiya-prizna-salah-abdeslam-za-vinoven-za-prestrelkata-v-bryuksel.html", "text": "Белгийският съд призна Салах Абдеслам, последният оцелял след нападенията в Париж от ноември 2015 г. за виновен за свързан с тероризъм опит за убийство по време на престрелката с полицията в Брюксел дни преди неговото залавяне през 2016 г., предава  AFP \r\nСъдът в Брюксел заяви в присъдата си, че „не може да има съмнение“, че джихадистът Салах Абдеслам и съденият в същия процес Софиан Аяри са свързани с екстремизъм. Съдът ще съобщи по-късно какви ще са присъдите. Прокуратурата иска по 20 години затвор и за двамата. Виктор Турмаков", "date": "2018.04.23", "title": "AFP: Съдът в Белгия призна Салах Абдеслам за виновен за престрелката в Брюксел"}
{"url": "http://www.focus-news.net/news/2018/04/23/2514087/burgas-na-plazh-slanchev-bryag-sever-sa-premahnati-oshte-dva-nezakonni-obekta-bar-i-restorant.html", "text": "Разчистването на незаконни преместваеми обекти на морски плаж Слънчев бряг-север продължава. \r\nДоброволно бе премахнат бар Amigo с площ 350 кв. метра, който бе разположен пред хотел „Белвю“ в нарушение на одобрената от министъра на туризма схема. Съборен беше и ресторант Terra (400 кв. метра), който се намираше пред хотел „Палас“ и работеше в противоречие с договорните отношения. Това съобщиха от пресцентъра на Министерството на туризма.\r\nНаемателят бе стриктен при изпълнение на задълженията си да привежда плажа в необходимия вид. Наскоро бе съобщено за разрушаването на ресторант Stela di marre с площ 400 кв. метра също пред хотел „Белвю“, а  преди това бе съборен и друг преместваем обект в нарушение - Bubles бар&ресторант, около 400 кв. метра, разположен пред хотел „Гларус“ и недалеч от хотел „Чайка“.\r\nПрипомняме, че министърът на туризма Николина Ангелкова прекрати концесията на плаж Слънчев бряг-север, след като на него бяха констатирани над 8000 кв. метра преместваеми обекти, които надхвърляха одобрената за разполагането им схема. \r\nПри инспекция на министъра през февруари тази година беше установено, че вече са съборени над 190 незаконни преместваеми обекта. Тяхната площ, останала от прекратената концесия, превишаваше одобрената схема. Разчистването на някои от обектите се отложи заради започналия активен летен сезон. \r\nПроверките за стриктното изпълнение на договорите за наем и концесия на плажовете продължават.", "date": "2018.04.23", "title": "Бургас: На плаж Слънчев бряг-север са премахнати още два незаконни обекта - бар и ресторант"}
{"url": "http://www.focus-news.net/news/2018/04/23/2514089/smolyan-kasa-s-dareniya-e-bila-otkradnata-ot-paraklis-v-momchilovtsi.html", "text": "Каса с дарения е била открадната от параклис в Момчиловци, съобщиха от пресцентъра на Областна дирекция на МВР – Смолян. На 20 април в РУ-Смолян е получена жалба от 29-годишен мъж от с. Момчиловци, че за времето от 13.00 часа на 16. април до 18.00 часа на 20 април е извършена кражба на метална каса и съдържащите се в нея дарения от параклис „Възнесение Господне“, землище на с. Момчиловци, общ. Смолян. Щетите са в процес на изясняване. Местопроизшествието е посетено от дежурна оперативна група при ОДМВР и РУ- Смолян. Извършен е оглед и е образувано досъдебно производство.", "date": "2018.04.23", "title": "Смолян: Каса с дарения е била открадната от параклис в Момчиловци"}
{"url": "http://www.focus-news.net/news/2018/04/23/2514086/sport-dzhordzho-kielini-shte-propusne-macha-sreshtu-inter-zaradi-travma.html", "text": "Старшият треньор на Ювентус Масимилиано Алегри заяви, че защитникът Джорджо Киелини най-вероятно няма да играе в мача от 35-ти кръг от първенството на Италия срещу Интер. 33-годишният играч получи травма по време на мача от 34-ти кръг срещу Наполи.\r\nМачът Интер-Ювентус ще се състои в събота – 28 април и започва в 21:45 часа българско време.   Виктор Турмаков", "date": "2018.04.23", "title": "Спорт: Джорджо Киелини ще пропусне мача срещу Интер заради травма"}
{"url": "http://www.focus-news.net/news/2018/04/23/2514079/kathimerinigartsiya-spored-nova-demokratsiya-turtsiya-tryabva-da-razbere-kakvo-oznachava-nezavisimo-pravosadie.html", "text": "Според \"Нова Демокрация\" \"Турция трябва да разбере какво означава независимо правосъдие!\". Това пише гръцкият вестник \"Кathimerini\" за декларацията направена от най-голямата гръцка опозиционна партия по повод на изявлението на турския президент Реджеп Ердоган, предложил размяната на избягалите турски офицери срещу задържаните гръцки военнослужещи.\r\nПартията на Кириякос Мицотакис, която според последните проучвания изпреварва с 13% управляващата \"Сириза\" на премиера Алексис Ципрас, призова за по-голяма отговорност при разглеждането на проблемите от национална значимост.", "date": "2018.04.23", "title": "\"Кathimerini\"(Гърция): Според \"Нова Демокрация\" Турция трябва да разбере какво означава независимо правосъдие"}
{"url": "http://www.focus-news.net/news/2018/04/23/2514088/kyustendil-obshtinskata-izbiratelna-komisiya-v-bobov-dol-e-prekratila-predsrochno-palnomoshtiyata-na-kmeta-na-selo-golyam-varbovnik.html", "text": "Общинската избирателна комисия в Бобов дол е прекратила предсрочно пълномощията на кмета на село Голям Върбовник. Това съобщиха за Радио „Фокус” – Кюстендил от Общинска избирателна комисия – Бобов дол. Решението е взето, след постъпило уведомление – оставка от страна на кмета на населеното място Кремена Велинова. Мотивите са свързани с навършването на пенсионна възраст и придобиване на право на пенсия. Съгласно Изборния кодекс село Голям Върбовник не отговаря на изискването за организиране и провеждане на нови избори за кмет на кметство. Населеното място ще се ръководи от кметски наместник, който трябва да бъде определен от кмета на Община Бобов дол.\r\nВенцеслав ИЛЧЕВ", "date": "2018.04.23", "title": "Кюстендил: Общинската избирателна комисия в Бобов дол е прекратила предсрочно пълномощията на кмета на село Голям Върбовник"}
{"url": "http://www.focus-news.net/news/2018/04/23/2514091/smolyan-10-dekara-iglolistna-gora-e-izgoryala-pri-pozhar-sled-nepravilno-boravene-s-otkrit-ogan-do-stikale.html", "text": "10 декара иглолистна гора е изгоряла при пожар след неправилно боравене с открит огън до с.Тикале. Това съобщиха от ОДМВР-Смолян. На 22 април, в 14.16 ч. е получен сигнал за пожар в иглолистна гора, намираща се в местността „Поточе“, с.Тикале. Предполагаемата причина е небрежност при боравене с открит огън. Унищожени са 10 дка иглолистна гора, спасени са 50 дка. Произшествието е ликвидирано от екипи на РСПБЗН – Смолян, РСПБЗН-Баните, служители на РГС-Славейно-10 души.", "date": "2018.04.23", "title": "Смолян: 10 декара иглолистна гора е изгоряла при пожар след неправилно боравене с открит огън до с.Тикале"}
{"url": "http://www.focus-news.net/news/2018/04/23/2514090/alsat-m-makedoniya-spored-herman-van-rompoy-bez-vlizane-v-es-e-vazmozhna-nova-grazhdanska-voyna-na-teritoriyata-na-bivsha-yugoslaviya.html", "text": "Бившият президент на Европейския съвет Херман Ван Ромпой предупреди, че без интеграция в ЕС са възможни безредици в региона на бивша Югославия, предава излъчващият на албански език македонски телевизионен канал „Алсат-М“.\r\nВан Ромпой, който е бивш премиер на в интервю за френската телевизия бе попитан за съпротивата на западните страни към разширяването и препоръката на Европейската комисия да се открият преговори за присъединяване с Македония и Албания.\r\n„Отдавна се говори за \"умора\", но знайте, става дума за мира на Западните Балкани. Европейският съюз е мирен проект и ако страните от бивша Югославия не станат част от европейското семейство, по един или друг начин, някои като членки, а други чрез съпътстващи договори, тогава гражданска война може отново да избухне в тези страни“, предупреди той. Виктор Турмаков", "date": "2018.04.23", "title": "„Алсат-М“ (Македония): Според Херман Ван Ромпой, без влизане в ЕС е възможна нова гражданска война на територията на бивша Югославия"}
{"url": "http://www.focus-news.net/news/2018/04/23/2514092/burgas-100-kg-nelegalen-tyutyun-za-pushene-zadarzhaha-mitnicheski-sluzhiteli-kato-tayni-klienti.html", "text": "Митнически служители от митническа мобилна група задържаха 100 кг нелегален  тютюн за пушене в лек автомобил с българска регистрация. Проверката на автомобила е извършена на 19 април на открит паркинг в Бургас, след като митническите служители са се свързали с търговеца като „тайни клиенти\", след събрана оперативна информация. Това съобщиха от пресцентъра на Агенция „Митници“.\r\nВ багажника и на задната седалка в автомобила са открити при проверката  5 найлонови чувала, пълни с общо 100 кг  нарязан тютюн за пушене, без документи за произход и платен акциз.\r\nНелегалният тютюн е задържан. Взети са проби от него за лабораторен анализ. След лабораторните резултати, по случая ще бъде образувано административнонаказателно производство.", "date": "2018.04.23", "title": "Бургас: 100 кг нелегален тютюн за пушене задържаха митнически служители като „тайни клиенти“"}
{"url": "http://www.focus-news.net/news/2018/04/23/2514093/kontrabandata-na-tsigari-u-nas-za-poslednoto-trimesechie-na-2017-g-e-66.html", "text": "Контрабандата на цигари у нас за четвъртото тримесечие на 2017 г е 6,6%. Това показват данни от проучване на тютюневите компании по време на традиционната конференция под надслов Инициатива „Срещу незаконната търговия“, предаде репортер на Агенция \"Фокус\". В сравнение с предходното тримесечие се отчита леко повишение с 0,6%, но на годишна база намалението е с 1,2%. Това стана \r\nНа събитието присъства премиерът Бойко Борисов, главният прокурор Сотир Цацаров, министърът на финансите Владислав Горанов.\r\nПо време на конференцията представиха резултати от проучване на пазара чрез събиране и анализ на празни кутии от цигари. Обхватът на проучването включва 20 големи града в страната или 47% от населението. 10 града са над средното ниво на контрабандата, а остналите 10 - са под средното. Увеличение на контрабандата се наблюдава в Ямбол, Стара Загора, Асеновград и Габрово.\r\nИзследването показва, че България се класира доста добре в сравнение с другите страни от ЕС. Начело в класацията са Великобритания и Ирландия с между 30 и 38% контрабанда. В Румъния контрабандата достига 18,3%.", "date": "2018.04.23", "title": "Контрабандата на цигари у нас за последното тримесечие на 2017 г. е 6,6%"}
{"url": "http://www.focus-news.net/news/2018/04/23/2514095/premierat-boyko-borisov-vav-vsichki-sferi-na-borbata-s-kontrabandata-i-koruptsiyata-sme-bezmilostni-i-neotstapchivi.html", "text": "Във всички сфери на борбата с контрабандата и корупцията сме безмилостни и неотстъпчиви. Това каза министър-председателят Бойко Борисов по време на представянето на резултатите от проверки за незаконната търговия с цигари, предаде репортер на Агенция „Фокус“. „Имам няколко въпроса. Единият е към МВР, той е ясен. В сряда като се видим трябва да знаем защо тези областни дирекции са допуснали това увеличение. На картата ясно се вижда, че това е по пътя на магистралите или на юг, близко до границите и до лесен транспорт. Това са Хасково, Ямбол. Един месец срок, но да напишат защо – какво е предизвикало това увеличение. 0,6% е половин кутия цигари, но за нас това е много, защото има повишение. В следващото тримесечие това трябва да се направи“, коментира Борисов. \r\nТой уточни, че другият му въпрос е свързан с това дали другите страни от ЕС провеждат подобно мероприятие, на което да идват съответно премиерите и прокурорите на съответната държава? „В Ирландия има на 100 кутии – 38 контрабанда. Колежката Тереза Мей има на 100 кутии – 30 кутии контрабанда. Ако е вярно това, като сметнете лева към пауна и нивото на акцизите и митата във Великобритания, измерението би трябвало да е в милиарди. Това ще го вдигна на Европейски съвет. Виждам колегата Макрон 20 кутии има. А в същото време се поставя въпроса да свалим кохезионните фондове или да ги намалим за страните от Югоизточна Европа. Ако това вярно, аз виждам милиарди евро, които следствие на това, че няма битка с корупцията и контрабандата, се изпразват бюджетите“, заяви премиерът и уточни, че страните донори след това искат да намалим кохезионната политика.\r\nБорисов подчерта, че са твърдо против тютюнопушенето. „Такива рестрикции, които могат да ни вкарат в тъмния сектор, няма да ги подкрепим. Всички наши кампании са против тютюнопушенето и считаме, че това е един от основните фактори за нарушеното здраве на българите, от тази позиция няма не само да мръднем, а и ще бъдем най-строги и настъпателни. Убеден съм, че тютюнопушенето е вредно за човешкото здраве и това е нашата политика. Затова сме се съгласили на кутиите цигари да има най-гадните картинки и всичко това да можем да отказваме колкото може повече хора от тютюнопушенето. Срещите и партньорството са ни, за да не се получава двоен негативен ефект – хем да нарушаваме човешкото здраве чрез тютюнопушенето, хем да се облагодетелстват контрабандистите за сметката на това, давайки на хората некачествена или много по-лоша стока, която още повече да им уврежда здравето. С колегите от МВР ще си вземем всички мерки“, добави той и уточни, че трябва да се поощрят тези, които спазват указанията, а тези, които не ги изпълняват съответно - има решение как да се процедира. „Един месец срок. Не може Шумен да е 2%, Варна, Бургас – по 4%, а Хасково да ни вдига резултата до 17%. Близо като във Франция е Хасково. Не можем да допускаме такова нещо. Можем да ви уврим, че във всички сфери на борбата с контрабандата и корупцията сме безмилостни и неотстъпчиви. Две години и половина показват именно тази трайна тенденция, както намаляването на външния дълг“, каза още Бойко Борисов.", "date": "2018.04.23", "title": "Премиерът Бойко Борисов: Във всички сфери на борбата с контрабандата и корупцията сме безмилостни и неотстъпчиви"}
{"url": "http://www.focus-news.net/news/2018/04/23/2514094/plovdiv-okrazhniyat-sad-v-plovdiv-shte-reshava-dali-da-ostavi-v-aresta-nachalnika-na-ru-rakovski-georgi-iliev.html", "text": "Окръжният съд ще решава дали да остави в ареста началника на РУ на полицията в Раковски Георги Илиев. Това съобщиха за Радио „Фокус“-Пловдив от Съдебната палата. Мярката ще се гледа от 13.30 часа, в зала № 2. Окръжна прокуратура – Пловдив иска вземане на мярка за неотклонение „задържане под стража“ спрямо Георги Илиев. Срещу него е повдигнато обвинение за престъпления по чл. 302 т.1 и т.2 б. „А“ във връзка с чл. 301ал.2 вр. ал.1, вр. чл. 20 ал.2 вр. ал.1 от НК.\r\nИлиев бе задържан за 72 часа в четвъртък.", "date": "2018.04.23", "title": "Пловдив: Окръжният съд в Пловдив ще решава дали да остави в ареста началника на РУ - Раковски Георги Илиев"}
{"url": "http://www.focus-news.net/news/2018/04/23/2514097/blagoevgrad-58-godishen-vodach-na-lek-avtomobil-s-171-promila-alkohol-v-kravta-e-padnal-v-koritoto-na-reka-gradska-v-gr-gotse-delchev.html", "text": "58-годишен водач на лек автомобил с 1.71 промила алкохол в кръвта е паднал в коритото на река „Градска“ в гр. Гоце Делчев. Това съобщиха от ОДМВР-Благоевград. На 20 април, около 22.20 часа мъжът губи контрол над лекия автомобил „Джип Чероки“, който управлявал по ул. “Иларион Макариополски“ и пада в коритото на река „Градска“. Водачът е пострадал с охлузна рана на главата  и без опасност за живота, като с техническо средство е установено, че същият е шофирал с наличие на 1,71 промила алкохол в издишания въздух.", "date": "2018.04.23", "title": "Благоевград: 58-годишен водач на лек автомобил с 1.71 промила алкохол в кръвта е паднал в коритото на река „Градска“ в гр. Гоце Делчев"}
{"url": "http://www.focus-news.net/news/2018/04/23/2514084/ministar-krasen-kralev-rabotim-v-posoka-sledvashtata-godina-da-imame-krag-ot-evropeyskiya-rali-shampionat-na-teritoriyata-na-albena-varna-i-nesebar.html", "text": "Работи се в посока следващата година страната ни да бъде домакин на кръг от европейския рали шампионат на територията на Албена, Варна и Несебър. Това каза пред журналисти във Варна министърът на младежта и спорта Красен Кралев, който участва в първата среща на Експертна група “Почтеност“ към Европейската комисия, предаде репортер на Радио „Фокус“ – Варна. В отговор на въпрос на журналисти министър Кралев отбеляза, че се водят разговори с Евроспорт, които са носители на правата за провеждане на европейския рали шампионат. „Преди няколко години казах, че амбицията ми е да върнем старата слава на Рали „България“. За съжаление, има една сума, която се дължи от български клуб, което се води задължение на държавата, при провеждане на последния шампионат под егидата на Евроспорт. Изчакахме да видим новото ръководство на федерацията по автомобилизъм, за да работим с тях. Подготвяме инициативен комитет с представители на общините, на чиято територия планираме това рали да се проведе“, заяви министър Кралев. По думите му представителите на Евроспорт са добре предразположени, харесват България и маршрута. „Ако това стане факт, ралито ще бъде предавано директно. Това ще бъде полезно за туризма в тези три общини“, допълни министър Красен Кралев. \r\nМарияна ВАЛЕНТИНОВА", "date": "2018.04.23", "title": "Министър Красен Кралев: Работим в посока следващата година да имаме кръг от европейския рали шампионат на територията на Албена, Варна и Несебър"}
{"url": "http://www.focus-news.net/news/2018/04/23/2514100/plovdiv-komandvaneto-na-61-va-stryamska-mehanizirana-brigada-prodalzhava-tsikalat-lektsii-s-voenno-patriotichna-nasochenost.html", "text": "Командването на 61-ва Стрямска механизирана бригада продължава цикълът лекции с военно-патриотична насоченост. Това съобщи за Радио „Фокус”- Пловдив военният историк Петър Ненков. Той ще бъде лектор утре в 15.00 часа в залата на Военния клуб в Пловдив. Ще се проведе поредната лекция, посветена на създаването, организационното развитие и участието във войните за национално освобождение и обединение и Втората световна война на 28 пехотен Стремски полк, чиито наследници са войните от днешната 61-ва бригада в Карлово. Лекцията е специално насочена към военните от бригадата, но на нея може да присъстват всички граждани, които са изкушени от военната тематика.\r\nЦветана ТОНЧЕВА", "date": "2018.04.23", "title": "Пловдив: Командването на 61-ва Стрямска механизирана бригада продължава цикълът лекции с военно-патриотична насоченост"}
{"url": "http://www.focus-news.net/news/2018/04/23/2514101/veliko-tarnovo-nov-obshtestven-parking-za-80-avtomobila-i-10-15-avtobusa-izgrazhdat-pod-tsarevets.html", "text": "Нов обществен паркинг с около 80 места за автомобили и около 10-15 места за автобуси изграждат под крепостта Царевец в старата столица. Зам.-кметът на Община Велико Търново, заедно с изпълнителите на дейностите, направиха първа копка по проекта „Привлекателна и съхранена автентична градска среда на град Велико Търново“, предаде репортер на Радио „Фокус“ – Велико Търново. Съоръжението ще се намира на ул. „Крайбрежна“ и по думите на зам.-кмета изключително много ще спомогне за решаването на един от основните проблеми в старопрестолния град – намирането на паркоместа. Той припомни, че това създава затруднения както на жителите на Велико Търново, така и на гостите и туристите, които посещават старата столица. „Надявам се в близките два- три месеца , паркингът на който се намираме, да бъде завършен и въведен в експлоатация, така , че гостите в разгара на туристическия сезон, да могат да го ползват. Тук могат да се паркират около 80 леки автомобила и 10-15 автобуса, с което ще се намали съществено натиска от автобуси и леки автомобили пред Царевец, където до сега бяха взимани и оставяни туристите“, коментира още зам.-кметът. Проф. Камарашев допълни, че предстои ремонт и на инфраструктурата към крепостта, която също ще бъде изцяло обновена. „Искам да изкажа увереност, че фирмата, която ще изпълни проекта ще го изпълни в срок и качествено, тъй като ние многократно сме работили с тях. Имаме добра комуникация и добро впечатление от работата им“, каза още Камарашев, като изрази надежда, че и следващите дейности, които предстои да бъдат реализирани с европейски средства през настоящия програмен период, ще са успешни. Молебен за успешно изпълнение отслужи негово високопреосвещенство отец Славчо.\r\nОбщата стойност на настоящия проект е 11 010 062.50 лв. От тях съфинансирането от Европейския фонд за регионално развитие е в размер на 9 358 553.12 лв. а съфинансирането от националния бюджет – 1 651 509.38 лв. Целта му е подобряването на привлекателността на Велико Търново като градски и туристически център. Обектите, които ще бъдат реконструирани, са разделени на шест подобекта,  които се намират в старата част на града , както и в кв. „Чолаковци“ и на пътеката, която свързва кв. “Чолаковци“ и ж.к. „Бузлуджа“.\r\nЛуиза ТРАНЧЕВА", "date": "2018.04.23", "title": "Велико Търново: Нов обществен паркинг за 80 автомобила и 10-15 автобуса изграждат под Царевец"}
{"url": "http://www.focus-news.net/news/2018/04/23/2514102/gl-prokuror-sotir-tsatsarov-dostavkata-na-nasipen-naryazan-tyutyun-se-okazva-cheren-pazar-i-e-mnogo-seriozen-problem.html", "text": "Доставката на насипен нарязан тютюн се оказва черен пазар и е много сериозен проблем. Това каза главният прокурор Сотир Цацаров по време на представянето на резултатите от проверки за незаконната търговия с цигари, предаде репортер на Агенция „Фокус“. „Мисля, че едно от най-позитивните неща днес, които представихте, е методиката на самото проучване. Методиката сама по себе си показва, че става дума за съвсем сериозно проучване. Тезата, че събирането на празни опаковки води до необективни изводи, е оборена именно по този начин. В общоевропейски мащаб резултатите са не просто добри, а много добри. В същото време са учудващи, защото след България са само страни като Италия, а страни като Ирландия, Великобритания, Франция и пр. водят класациите. В чисто вътрешен аспект са налице също много големи диспропорции. Премиерът сравни Хасково с Франция, за съжаление Свиленград би трябвало да бъде сравнено с Великобритания“, коментира Цацаров. По думите му те отстъпват само с 1% по-долу от Великобритания. „За самите нас е много важно да направим своите вътрешни изводи. Ще ги направи не само МВР, но и органите на прокуратурата. Доставката на насипен нарязан тютюн изисква съсредоточаване на нашите усилия и на органите на МВР в една много силна степен. На практика това се оказва черен пазар, който оперира основно с доставки „врата до врата“, поръчки по интернет и т.н. Това е един сив сектор, който функционира вън от всякакви легални правила. Оказва се, че функционира много интензивно“, обясни главният прокурор. \r\nТой допълни, че по отношение на рекламите, не е мястото там да повтарят истината, която е известна, че тютюнопушенето е опасно за здравето на всички. „Може би разсъждавам от позицията на бивш много интензивен пушач. По отношение на призивите, свързани с рекламата, все ми се струва, че трябва да бъдем достатъчно откровени. От една страна тази реклама трябва да показва съвсем ясно опасността от тютюнопушенето. От друга – ако подобно нещо се прави, то трябва да се прави без грам лицемерие. В мен се поражда въпросът – ако заключим цигарите и не ги показваме и ги продаваме в каси по супермаркетите, защо щандовете с алкохол ще бъдат открити и видими“, заяви Цацаров. Според него, ако се прави нещо, то трябва да се прави с равна мяра за всички, а не по начин, по който един сектор да бъде уязвен, а друг да остане в рамките на широката реклама. „Колкото са вредни цигарите, толкова е вреден и алкохолът. Призовавам към равна мяра и повече реализъм, а не лицемерие. За мен червената лампа, която свети дори не са диспропорциите, а отсъствието на насипния тютюн от легалния пазар. Това е много силен проблем. Както прокуратурата, така и МВР трябва да обърнем много голямо внимание“, каза още Сотир Цацаров.", "date": "2018.04.23", "title": "Гл. прокурор Сотир Цацаров: Доставката на насипен нарязан тютюн се оказва черен пазар и е много сериозен проблем"}
{"url": "http://www.focus-news.net/news/2018/04/23/2514067/ministar-krasen-kralev-tenisat-izmestva-futbola-po-nay-golyam-broy-signali-za-ugovoreni-sreshti-prez-poslednata-godina-sa-polucheni-signali-za-160-tenis-sreshti-v-evropa.html", "text": "Футболът вече не е номер едно в спортовете, за които има сигнали за най-много уговорени срещи, тенисът го изпреварва. Това каза пред журналисти във Варна министърът на младежта и спорта Красен Кралев, който участва в първата среща на Експертна група „Почтеност“ към Европейската комисия, предаде репортер на Радио „Фокус“ – Варна. За миналата година е докладвано за съмнения по отношение на 160 тенис срещи в Европа, 45 са сигналите за уговорени мачове, като един е за България. Министър Кралев не коментира коя е българската среща, за която има съмнение. \r\nМинистърът отбеляза, че през първия ден на конференцията ще бъдат коментирани всички случаи на нарушения на почтеността в спорта, а през втория ден участниците в срещата ще се концентрират върху създаването на национални платформи за борба с корупцията в спорта, почтеността в спорта и борбата с уреждането на спортни срещи. „Представителството е много високо, има хора от Интерпол, Европол и Спортрадар - специализирана организация, която се занимава със следеното на данните за уговорени срещи“, допълни министър Кралев. \r\n„Надявам се след тази среща на високо равнище да се разработят техники за по-добро сътрудничество между различните институции в процеса. Очаквам добри резултати, пристигнаха по-голям брой участници от предвиденото. Интересът към конференцията е много голям“, каза още министър Красен Кралев. Според него е необходимо да се работи повече в посока превенция на подобни практики и тези явления да бъдат спирани още в зародиш. \r\nМарияна ВАЛЕНТИНОВА", "date": "2018.04.23", "title": "Министър Красен Кралев: Тенисът измества футбола по най-голям брой сигнали за уговорени срещи, през последната година са получени сигнали за 160 тенис срещи в Европа"}
{"url": "http://www.focus-news.net/news/2018/04/23/2514098/sofiya-zaradi-izostaven-bagazh-bul-zahari-stoyanov-se-zatvarya-dvuposochno.html", "text": "Бул. \"Захари Стоянов\" се затваря двупосочно между \"Панчо Владигеров\" и \"Добринова скала\", съобщиха от пресцентъра на Столична община.\r\nВременно се пренасочва движението на част от линиите на градския транспорт, които минават оттам. Причината е изоставен багаж.", "date": "2018.04.23", "title": "София: Заради изоставен багаж бул. \"Захари Стоянов\" се затваря двупосочно"}
{"url": "http://www.focus-news.net/news/2018/04/23/2514105/predsedatelyat-na-sos-elen-gerdzhikov-prizova-obshtinskite-savetnitsi-da-saberat-sredstva-za-globata-na-glavniya-arhitekt-na-sofiya-nalozhena-mu-zaradi-otkaz-da-odobri-proekt-za-44-etazhna-sgrada.html", "text": "В петък изтече срокът за внасяне на глобата, наложена от Върховния административен съд (ВАС) на главния архитект на София Здравко Здравков от 13 хиляди лева. В тази връзка и по инициатива на групата на ГЕРБ в Столичния общински съвет, председателят Елен Герджиков призовава всички общински съветници да съберат необходимите средства, тъй като с отказа си главният архитект на София изпълнява решение на СОС, с което се прекратява производството по одобряване на Подробен устройствен план. Това съобщиха от пресцентъра на СОС.\r\nПрипомняме, че повод за наказанието бе отказа на главния архитект да одобри проект за ПУП-ИПР на строителна компания НИКМИ, който да позволи изграждането на 44-етажна сграда на бул. \"България\" и бул. \"Петко Тодоров“, тъй като теренът е отреден за озеленяване според Общия устройствен план на Столична община, приет от СОС 2009 г.\r\nОбщинските съветници от ГЕРБ твърдо стоят зад решението на арх. Здравков и желанието на гражданите за запазване на зелените площи, защитени от плановете на Столична община.", "date": "2018.04.23", "title": "Председателят на СОС Елен Герджиков призова общинските съветници да съберат средства за глобата на главния архитект на София, наложена му заради отказ да одобри проект за 44-етажна сграда"}
{"url": "http://www.focus-news.net/news/2018/04/23/2514106/sofiya-vazstanoveno-e-dvizhenieto-po-bul-zahari-stoyanov.html", "text": "Възстановено е движението по бул. \"Захари Стоянов\", съобщиха от пресцентъра на Столична община. Движението по булеварда бе спряно двупосочно заради изоставен багаж.", "date": "2018.04.23", "title": "София: Възстановено е движението по бул. \"Захари Стоянов\""}
{"url": "http://www.focus-news.net/news/2018/04/23/2514108/premierat-boyko-borisov-gerb-nyama-da-podkrepi-predlozhenieto-za-otmyana-na-palnata-zabranata-za-tyutyunopushene-v-zavedeniyata.html", "text": "ГЕРБ няма да подкрепи предложението на вицепремиера Валери Симеонов за отмяна на пълната забраната за тютюнопушене в заведенията. Това стана ясно от думите на премиера Бойко Борисов след представянето на резултатите от проверки за незаконната търговия с цигари, предаде репортер на Агенция „Фокус“. „Всеки един от коалицията, това са 4 партии - ГЕРБ и още три, всеки лидер има своето решение, но както те обикновено казват „Това на председателски съвет не е гледано“, обясни премиерът. „Ние в ГЕРБ, понеже навремето го въведохме, сме убедени, както и сега подкрепих всички действия, свързани с борбата срещу тютюнопушенето, увреждащо човешкото здраве. Това ще ми бъде мнението, ако се постави темата. Това е негово мнение (бел. ред. на Валери Симеонов ) изразил го е. Не сме говорили, но това не значи, че не може да има мнение. Демокрация е, плурализъм на мнения - аз подкрепям това нещо“, каза още той.\r\nПремиерът поздрави институциите за активната има работа в борбата срещу контрабандата на цигари. „Най-големите компании в света отчитат, че 6,6% са едни от най-добрите постижения в Европа. Но дето се вика, това най-малко ме интересува от цялата работа, защото това са стотици милиони повече в бюджета, с които се дава възможност да помагаме на различните сектори, както направихме тази година“, коментира премиерът. Той отбеляза, че у нас делът на контрабандни цигари значително е намалял - от 34% на 6% и на практика контрабандистите са спрени. \r\nТой добави, че в областите, където се отчита по-високи стойности на контрабанда ще бъдат използвани допълнително полицаи по пазарите за справяне с проблема.", "date": "2018.04.23", "title": "Премиерът Бойко Борисов: ГЕРБ няма да подкрепи предложението за отмяна на пълната забраната за тютюнопушене в заведенията"}
{"url": "http://www.focus-news.net/news/2018/04/23/2514107/varna-okrazhnata-prokuratura-predade-na-sad-narkodilar.html", "text": "43-годишният Стефан Я. е предаден на съд с обвинителен акт на Окръжната прокуратура във Варна с три обвинения, съобщиха от пресцентъра на Апелативна прокуратура - Варна. На 1 септември 2017 г. подсъдимият направил опит да произведе хероин. При влизане на полицейските служители в дома му били намерени 103,5 литра течност. На същата дата при претърсване на дома му, където наркопроизводителят живеел с детето си, полицията открива  произведени от него наркотични вещества с цел разпространение. Стойността им възлиза на 37 186 лева. Намерени са още и 371,15 грама морфин. \r\nЧрез различни химически способи той успял да произведе метамфетамини и амфетамини. При претърсването на жилището са намерени и прекурсори, съоръжения и материали за производство на наркотични вещества и това е третото обвинение срещу Стефан Я. Наличието им Стефан обяснил с експерименти с любознателна цел. \r\nСлед разкриване на престъпната му дейност Стефан Я. бил задържан с постановление на Окръжната прокуратура. Подсъдимият вече е приведен във варненския затвор. Той е осъждан през 2014 г. за държане на материали за производство на амфетамини, като му било наложено наказание 2 години лишаване от свобода с 3-годишен изпитателен срок.", "date": "2018.04.23", "title": "Варна: Окръжната прокуратура предаде на съд наркодилър"}
{"url": "http://www.focus-news.net/news/2018/04/23/2514099/kurir-makedoniya-predsedatelyat-na-vmro-dpmne-obvini-pravitelstvoto-che-igrae-napalno-samostoyatelno-po-vaprosa-za-imeto-i-nyama-plan-b.html", "text": "Председателят на опозиционната македонска партия ВМРО-ДПМНЕ Християн Мицковски заяви, че в страната е възникнала ситуация, при която и опозицията, и останалата част от обществото се информират за хода на преговорите за името от интервютата по гръцката и македонската преса, предава македонската медия   „Курир“.\r\n„Правителството играе напълно соло по въпроса“, заяви Мицковски и добави:\r\n„Най-важното за ВМРО-ДПМНЕ е защитата на идентичността, езика и отличителността на Македония и нейния народ. Нашата позиция е ясна, без да се променя конституцията, за да се промени конституционното име. Нашият двубуквен код е MK, нашият трибуквен код е MKD, нашият език е македонски“\r\n„Правителството няма план Б. Това не е разговор за това как да назовем футболен клуб от трета лига, а  това е най-сложния въпрос“, убеден е опозиционерът.  Виктор Турмаков", "date": "2018.04.23", "title": "„Курир“ (Македония): Председателят на ВМРО-ДПМНЕ обвини правителството, че играе напълно самостоятелно по въпроса за името и няма план Б"}
{"url": "http://www.focus-news.net/news/2018/04/23/2514103/euractive-redzhep-tayip-erdogan-zayavi-che-avstriya-shte-plati-tsenata-za-zabranata-na-turskata-predizborna-kampaniya.html", "text": "Турският президент Реджеп Тайип Ердоган разкритикува Австрия, че планира да забрани на своя територия воденето на предизборна кампания за предстоящите през юни избори в Турция , заявявайки, че  страните, които се опитват да подкопаят демократичната борба на страната му, ще си „платят цената“, предава  Euractive.\r\nЕрдоган тази насрочи избори за 24 юни за президент и парламента на страната, като изнесе изборите за година и половина по-рано от предвиденото.\r\nКакто Австрия, така и Холандия обявиха, че правителствата им няма да гледат с добро око на всякакви евентуални кампании на турски политици на тяхна територия.\r\nПо-време на интервю пред местна медия Ердоган се насочи към австрийския канцлер Себастиан Курц, който по-рано заяви, че мероприятията, свързани с предизборната кампания в Турция „не са добре дошли“ и няма да бъдат позволени. Ердоган изрази мнение, че стъпките, предприети от Курц, „ще се обърнат срещу самия  него“.\r\n„Турската борба за демокрация не може да бъде лесно ограничена\", заяви турският президент.\r\n„Турското ръководство в Ердоган години наред се опитва да инструментализира общностите от турски произход в Европа. Такъв  е случаят с кампанията на Ердоган и с тази  на поддръжниците му“, заяви Курц по време на радиоинтервю.\r\nХоландският министър-председател  Марк Рюте на свой ред заяви, че кампанията в Холандия ще бъде „нежелана“. „Това  са турски избори, така че кампанията трябва да остане в Турция“, заяви той, като предупреди, че всяка кампания на турски политици може да предизвика обществени безредици в Холандия.\r\nТурският министър по въпросите, свързани с ЕС, Омер Челик също разкритикува правителствата на Австрия и Холандия, заявявайки, че те „не се опират на демократичните ценности“.\r\n„С този подход Австрия и Холандия тровят демократичните ценности в собствените си страни. По този начин те помагат за разпространението на расистки политически движения, враждебни към ценностите на Европейския съюз“, написа той на профила си в социалната мрежа „Туитър“ Виктор Турмаков", "date": "2018.04.23", "title": "Euractive: Реджеп Тайип Ердоган заяви, че Австрия „ще плати цената“ за забраната на турската предизборна кампания"}
{"url": "http://www.focus-news.net/news/2018/04/23/2514109/plovdiv-osem-dushi-sa-zadarzhani-za-pritezhanie-na-marihuana.html", "text": "Осем души са задържани за притежание на марихуана. Това съобщиха от ОДМВР-Пловдив. Те са задържани при спецакция за противодействие на употребата на наркотици, проведена на 19 и 20 април на територията на ОДМВР - Пловдив. При предприети процесуални и следствени действия полицаи от Първомай иззели общо близо 900 грама марихуана. По-голямата част от дрогата – 534 грама, те намерили в квартирата на 21-годишен младеж, известен за подобна незаконна дейност. Останалото количество било укрито в землището на квартал „Любеново“ от 17-годишен криминално проявен тийнейджър. Спрямо двамата извършители била взета 24-часова мярка за неотклонение.\r\nМеждувременно в Пето РУ се озовали двама обитатели в общежитие на бул. „Санкт Петербург“ в Пловдив. При проверка униформените  установили, че 23-годишен отглеждал в стаята си три канабисови насаждения. Стрък от наркотика и близо 24 грама марихуана били конфискувани от негов 21-годишен съсед.\r\nПак в областния град, в квартал „Столипиново“ и на бул. „Пещерско шосе“, с различни разфасовки на амфетамин и марихуана били хванати двама водачи на моторни превозни средства, на 40 и 27 години. В Сопот и в село Царацово пакетчета с подобно съдържание носели и 35-годишен мъж и 17-годишен тийнейджър. Срещу всички извършители са образувани бързи производства.", "date": "2018.04.23", "title": "Пловдив: Осем души са задържани за притежание на марихуана"}
{"url": "http://www.focus-news.net/news/2018/04/23/2514110/sport-ispaniya-se-lishi-ot-domakinstvo-na-evropeyskoto-parvenstvo-po-tezhka-atletika-za-mladezhi-zaradi-pozitsiyata-si-po-kosovo.html", "text": "Европейската федерация по тежка атлетика лиши испанския град Ла Коруня от правото да провежда юношеското и младежкото първенство на Европа  2018 г. заради позициите на страната по въпроса за признаването на независимостта на Косово. \r\nИспания е една от петте страни-членки на ЕС, които не признават независимостта на Косово. Федерацията взе решение да премести първенството в Полша, след като не успя да получи от правителството на Испания отговор дали ще издаде визи за делегацията на Косово на турнира в Испания. Виктор Турмаков", "date": "2018.04.23", "title": "Спорт: Испания се лиши  от домакинство на  Европейското  първенство по тежка атлетика за младежи заради позицията си по Косово"}
{"url": "http://www.focus-news.net/news/2018/04/23/2514111/48-godishna-zhena-ot-plovdiv-e-zadarzhana-s-3000-kasa-tsigari-bez-banderol.html", "text": "48-годишна жена от Пловдив е задържана с 3000 къса цигари без бандерол. Това съобщиха от ОДМВР-Пловдив. Срещу нея е образувано бързо производство за престъпление с акцизни стоки. На 20 април тя била задържана в Шесто РУ, след като в дома й на ул. „Батак“ служителите на реда открили и иззели 3000 къса цигари без български бандерол.", "date": "2018.04.23", "title": "48-годишна жена от Пловдив е задържана с 3000 къса цигари без бандерол"}
{"url": "http://www.focus-news.net/news/2018/04/23/2514112/shumen-mazhka-chanta-s-8800-leva-i-gazov-pistolet-sa-bili-otkradnati-ot-lek-avtomobil-v-selo-madara.html", "text": "Мъжка чанта с 8800 лева и газов пистолет „Зораки“ са били откраднати от паркиран лек автомобил Ауди А6 с варненска регистрация в района на НИАР „Мадарски конник“ в село Мадара. Това съобщиха от ОДМВР-Шумен. По данни на 39-годишения собственик от Добрич кражбата е станала за времето от 12:30 до 13:30 часа на 21 април. Извършен е оглед на място. Образувано е досъдебно производство.", "date": "2018.04.23", "title": "Шумен: Мъжка чанта с 8800 лева и газов пистолет са били откраднати от лек автомобил в село Мадара"}
{"url": "http://www.focus-news.net/news/2018/04/23/2514096/afp-salah-abdeslam-e-osaden-na-20-godini-zatvor.html", "text": "Белгийският съд осъди Салах Абдеслам, последният оцелял след нападенията в Париж от ноември 2015 г., на 20 години затвор за свързан с тероризъм опит за убийство заради престрелката с полицията в Брюксел дни преди залавянето му през 2016 г., предава  AFP.\r\nСъдът осъди на също толкова години затвор и съучастника на Абдеслам Софиан Аяри, съобщавайки, че няма съмнение, че и двамата са свързани с екстремизъм. Четирима полицейски служители бяха ранени по време на престрелката в Брюксел на 15 март 2016 г. Виктор Турмаков", "date": "2018.04.23", "title": "AFP: Салах Абдеслам е осъден на 20 години затвор"}
{"url": "http://www.focus-news.net/news/2018/04/23/2514113/thestivalgrgartsiya-voynik-ot-bazata-mikra-na-gratskite-vvs-se-e-samoubil-v-doma-si-v-iliopoli.html", "text": "33-годишен професионален войник от базата на гръцките ВВС в Микра се е самоубил в дома си в Илиополи, предава електронното издание \"Тhestival.gr\".\r\nПричините за инцидента се разследват от военната полиция, като по непотвърдена информация военнослужещия е имал финансови задължения.", "date": "2018.04.23", "title": "\"Тhestival.gr\"(Гърция): Войник от базата \"Микра\" на гръцките ВВС се е самоубил в дома си в Илиополи"}
{"url": "http://www.focus-news.net/news/2018/04/23/2514115/burgas-11-poredno-izdanie-na-pyasachniya-festival-shte-se-provede-v-grada.html", "text": "Започва подготовката за единадесетото поредно издание на знаковия бургаски Фестивал на пясъчните скулптури, съобщиха от пресцентъра на Община Бургас. „Митове и чудовища“ е избраната тема тази година. Според предварително представените проекти, вдъхновението на участващите скулптори ще дойде от вълнуващите истории за могъщи богове и богини, легендарни зли същества, великани, магьосници, смели герои, битки и приключения. Пясъкът вече се пресява, творците финализират идейните си концепции и работата на терен съвсем скоро ще започне. Както всяка година, фестивалът ще отвори врати за посетители в началото на юли. Мястото е добре познато на всички – намира се в парк „Езеро“, близо до хотел „Парк“ и Конната база.", "date": "2018.04.23", "title": "Бургас: 11 поредно издание на пясъчния фестивал ще се проведе в града"}
{"url": "http://www.focus-news.net/news/2018/04/23/2514075/alsat-m-makedoniya-spored-analizatorite-zoran-zaev-se-otteglya-ot-optimizma-si-za-reshenieto-na-spora-za-imeto.html", "text": "Изявлението на премиера Зоран Заев, че няма да бъде края на света, ако не се постигне споразумение за името, е сигнал за анализаторите, че той подготвя гражданите, че страната няма да бъде поканена на следващата среща на високо равнище на НАТО, предава излъчващият на албански език македонски телевизионен канал  „Алсат-М“.\r\nСпоред бившия посланик Ристо Никовски министър-председателят е признал, че оптимизмът досега е бил нереалистичен и че процесът се е стоварил в най-проблематичните точки.\r\nПолският посланик в Скопие Яцек Мултанавски заяви, че въпреки усилията на различните среди за предотвратяване на процеса, уреждането на спора на Запад е много важно.\r\n\"Това, което се случва точно сега в отношенията между Македония и Гърция, е много важно да се развива  за стабилността на страната и за региона в бъдеще. Осъзнавам, че не всички държави-членки на НАТО  се интересуват то влизането на страната и са направени някои опити за да се предотврати този процес“, смята той\r\nНовият кръг на преговорите между външните министри Никола Димитров и Никос Кодзиас, с посредника на ООН Матю Нимиц ще се състои през следващата седмица във Виена. Виктор Турмаков", "date": "2018.04.23", "title": "„Алсат-М“ (Македония): Според анализаторите Зоран Заев се оттегля от оптимизма си за решението на спора за името"}
{"url": "http://www.focus-news.net/news/2018/04/23/2514116/pregled-na-mezhdunarodnite-novini-do-13-chasa-agentsiya-fokus.html", "text": "Андреа Налес е избрана за нов председател на Германската социалдемократична партия – първата жена на поста.\r\nРезултатът на Налес – 66,35% от гласовете на делегатите подчертава разделението на партията след поражението на изборите от миналата година и дебата дали да се участва в „Голямата коалиция“ заедно с християндемократите на канцлера Ангела Меркел. Налес настоява, че партията се нуждае от реформа, но същевременно заяви, че ще подкрепи министрите от ГСДП в правителството. \r\n***  Белгийският съд призна Салах Абдеслам, последният оцелял след нападенията в Париж от ноември 2015 г. за виновен за свързан с тероризъм опит за убийство по време на престрелката с полицията в Брюксел дни преди неговото залавяне през 2016 г.\r\nСъдът в Брюксел заяви в присъдата си, че „не може да има съмнение“, че джихадистът Салах Абдеслам и съденият в същия процес Софиан Аяри са свързани с екстремизъм. Съдът ще съобщи по-късно какви ще са присъдите. Прокуратурата иска по 20 години затвор и за двамата.\r\n***Всички намеци за размяна на двамата гръцките войници за осемте турски войници са неприемливи,заявяват от офиса на премиера Алексис Ципрас в неделя.\r\nИзявлението идва в отговор на коментарите, направени от турския президент Реджеп Тайип Ердоган, който поиска екстрадиция на „турските осем“ в замяна на двамата гръцки граничари, които са задържани в Одрин.\r\n„Що се отнася до съобщенията за размяна по случая с двамата гръцки войници с други случаи, ние подчертаваме още веднъж, че това е неприемливо и следователно се отхвърля“ се казва в изявлението.\r\n***Австрия отправи ново предупреждение към Турция след като съобщи, че няма да позволи предизборни прояви на нейна територия по повод предсрочните президентски и парламентарни избори.\r\nГръцкото издание цитира изявление на говорителя на канцлера на Австрия и лидер на Консервативната партия Себастиян Курц, според което страната смята да забрани всякакви предизборни агитация, както на управляващата партия на президента Ердоган, така и на опозиционните партии.\r\nСпоред CNN.gr Австрия отхвърля предупрежденията на турския президент Реджеп Ердоган и на министъра по европейските въпроси Омер Челик, които заявиха, че подобно поведение на канцлера Куртц ще се върне като бумеранг върху страната му.\r\n*** Президентът на Южна Корея Мун Джей-ин приветства обявения мораториум върху ядрените и ракетните изпитания на Северна Корея, обявен от нейния лидер Ким Чен-ун дни преди срещата на високо равнище между тях.\r\n„Решението на Пхенян е значимо и е насочено към пълното ядрено разоръжаване на Корейския полуостров“, заяви Мун Джей-ин по време на среща с асистенти в президентството на Южна Корея.\r\n***", "date": "2018.04.23", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/04/23/2514117/pernik-obshtinata-e-podgotvila-bogata-kulturna-programa-za-perioda-23-29-april.html", "text": "И тази седмица перничани ги очаква богата културна програма, наситена с много концерти, изложби, конкурси, съобщиха от пресцентъра на Община Перник. Почитателите на Мелпомена ги очаква премиерното представление \"Тридесет и деветте стъпала\" на пернишкия драматичен театър. Постановката ще бъде играна на 26 април, с начален час 19:00.  За поредна година Перник ще бъде домакин и на XIII Международен конкурс за млади изпълнители на класически музикални инструменти и XI Конкурс за детска рисунка.", "date": "2018.04.23", "title": "Перник: Общината е подготвила богата културна програма за периода 23-29 април"}
{"url": "http://www.focus-news.net/news/2018/04/23/2514119/gd-granichna-politsiya-na-gkpp-kulata-gkpp-kapitan-andreevo-i-gkpp-lesovo-trafikat-e-intenziven-na-izhod-za-tovarni-avtomobili.html", "text": "На българо-гръцката граница на ГКПП \"Кулата\" трафикът е интензивен на изход за товарни автомобили. Това съобщиха от пресцентъра на ГД \"Гранична полиция\". На българо-турската граница на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили.\r\nНа българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове. \r\nОт 16 април поради техническа неизправност фериботът на Свищов - Зимнич е преустановил дейност.", "date": "2018.04.23", "title": "ГД \"Гранична полиция\": На ГКПП \"Кулата\", ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили"}
{"url": "http://www.focus-news.net/news/2018/04/23/2514076/ministar-krasen-kralev-za-macha-mezhdu-tsska-i-levski-v-sryada-natsionalniyat-stadion-vasil-levski-shte-bade-oborudvan-s-dopalnitelni-kameri.html", "text": "За мача между ЦСКА и \"Левски\" тази сряда Националният стадион \"Васил Левски\" ще бъде оборудван с допълнителни камери. Това каза пред журналисти във Варна министърът на младежта и спорта Красен Кралев, който участва в първата среща на Експертна група “Почтеност“ към Европейската комисия, предаде репортер на Радио „Фокус“ – Варна. По отношение на новия закон за борба с футболното хулиганство министър Кралев коментира, че е необходимо време. Първо проектозаконът трябва да се обсъди на ниво работни групи в парламента, сред това и обсъждане с различните институции. „При добра, усилена работа може в рамките на година новият закон да бъде приет, но преди това имаме задача да приемем спешни промени в сегашния закон, за да увеличим ефективността на борбата с футболното хулиганство и да имаме повече време през следващите няколко месеца да поработим ефективно върху новия закон“, подчерта министър Кралев. „Категорично сме тръгнали в тази посока – да се търси индивидуална отговорност от страна на тези малко на брой хора, които тероризират всички зрители по стадионите“, каза още министърът. Красен Кралев коментира, че малко родители водят децата си на стадионите, въпреки че футболът е най-популярният спорт. „Не можем да допуснем децата да стоят встрани от стадионите, трябва да има една сигурна, стабилна среда, спокойствие. Постижимо е, има практики, които можем да следваме“, заяви министър Кралев. Той даде за пример Англия и Германия, където полицията отдавна не се занимава с охрана на футболните срещи, стюарди и клубове сами се справят с тази задача, но има железен ред и дори при едно нарушение са безкомпромисни. \r\nМарияна ВАЛЕНТИНОВА", "date": "2018.04.23", "title": "Министър Красен Кралев: За мача между ЦСКА и \"Левски\" в сряда Националният стадион \"Васил Левски\" ще бъде оборудван с допълнителни камери"}
{"url": "http://www.focus-news.net/news/2018/04/23/2514120/rumen-petkov-abv-sega-e-momentat-balgarskoto-evropredsedatelstvo-da-zaeme-mnogo-aktivna-pozitsiya-po-vazstanovyavaneto-na-dialoga-mezhdu-evropa-i-rusiya.html", "text": "България трябва да заеме активна позиция по възстановяването на отношенията между Европа и Русия, след като дипломатическите отношения между тях вече се нормализираха. Това заяви в ефира на Нова телевизия членът на ИБ на АБВ Румен Петков, съобщиха от пресцентъра на ПП АБВ. Той припомни, че още преди около месец е оставил в медията писмо, в което се посочва, че ЕК и държавите, които си изтеглиха посланиците от Москва, впоследствие ще ги върнат по най-бързия начин в руската столица, заради това, че решението за тази мярка е взето прибързано и без представянето на каквито и да било доказателства, които да подкрепят тезата на Великобритания по скандала „Скрипал“. \r\n„Цялостната нормализация е факт. Всички посланици бяха върнати в Москва. Но ако в Европа продължават с такива действия, зад които няма никакви аргументи и доказателства, ако продължаваме да се водим по правилото „един рече и друг ни каза“, светът нищо добро не го очаква. Аз съм написал това, което се случи, но не съм много горд с това нещо, защото първо ние, като общество, трябва да си дадем сметка, че като държава имаме възможността да кажем в Европейската комисия „стига“. И сега е момента българското европредседателство да заеме много активна позиция във възстановяването на диалога между Европа и Русия, защото това ни е нужно, ако наистина искаме да има ефективна борба с терора и престъпността“, посочи той. \r\nВстрани от темата Петков коментира и ареста на кмета на столичния квартал „Младост“, като за пореден път посочи, че прекалено и ненужно показния начин, по който бе извършена операцията дискредитира право-охранителната ни система, превръща уличените в корупционни практики лица едва ли не в герои и може да доведе до санкции за страната ни в Международния съд по правата на човека. „От АБВ винаги сме били за крути мерки срещу корупцията, защото това е явление, което тероризира страната и обществото ни от десетилетия,  но при случая с ареста на  кметицата на „Младост” има няколко проблема. Първо - при стоварването на толкова жива сила на едно място, нормалният човек очаква да види там да арестуват, например, двете момчета, които излязоха от Софийския затвор, защото не излязоха, вярно, малко по-припряно, но не са точно избягали. Второ – четири часа да държат, който и да е по този начин, води до съответните негативи, защото видяхме, че в социалните мрежи дамата беше героизирана. Трето - десет дни вече това е основна тема в медиите и не говорим има ли корупция, а каква е технологията. Това показва, че нещо не е наред. Просто не се прави така. Не може десет дни да говорят всички не дали има корупционно действие, а как е проведена операцията”.\r\nПо отношение на новия антикорупционен орган Румен Петков заяви: „От АБВ предупреждавахме, че това е „Франкенщайн“, който рано или късно ще удари обществото. Все си мисля, че тази агенция след време ще обяви среща и на част от основателите си от парламента пред Спортната палата. Когато създаваш една мегаструктура, неконтролируема, с възможности да ползва СРС-та, които не подлежат на контрол от бюрото, „резултатите“ няма как да не закъснеят”.\r\nПо време на разговора в студиото на Нова телевизия Румен Петков отговори и на въпрос, свързан с напрежението между президента Румен Радев и зам.-председателя на ГЕРБ Цветан Цветанов, които си размениха остри реплики и обвинения след заседанието на КСНС. “Не мисля, че е сериозно да се мисли изобщо по темата, че България може да излезе от ЕС и НАТО. В случая Цветан Цветанов се държи като не добре реализиран служител на „Седмо управление на ДС“. Т.е. сега на Цветанов му е поставена задачата да контролира Румен Радев и той, мине, не мине време, и се изцепи нещо. Толкова може. Кой нормален човек ще си помисли, че президента ни иска да изкарва България от ЕС и НАТО? Просто Цветанов не бива да бъде надценяван. Такава глупост в случая е могъл да сътвори, такава е сътворил. Обидно за държавата и институциите е да се разменят такива фрази. Също така - не може поради това, че мразиш президента да унизяваш и цялата президентска институция, като обявяваш например, че нищо не зависи от нея“.\r\n„Според мен и президентът при последната размяна на реплики попреигра. Цветанов колко се е образовал във ВИФ е друг въпрос, но не е работа на президента да коментира такива неща“, завърши по темата Петков.", "date": "2018.04.23", "title": "Румен Петков, АБВ: Сега е моментът Българското европредседателство да заеме много активна позиция по възстановяването на диалога между Европа и Русия"}
{"url": "http://www.focus-news.net/news/2018/04/23/2514104/ministar-krasen-kralev-otkri-ekspertna-grupa-za-pochtenost-v-sporta-v-koyato-uchastvat-ek-interpol-evropol-oon-i-sportradar.html", "text": "Утвърждаване на европейските ценности чрез спорт и борбата срещу употребата на допинг в спорта са сред основните приоритети на Министерството на младежта и спорта (ММС) по време на Българското председателството на Съвета на ЕС. Това каза министърът на младежта и спорта Красен Кралев, който откри първата среща на Експертна група “Почтеност“ към Европейската комисия, провеждаща се във Варна, съобщиха от пресцентъра на министерството. В експертната група се включват представители на правителствата на всички държави членки, както и представители на международни институции, работещи в сферата на почтеността в спорта - Интерпол, Европол, ООН, Спортрадар. По думите на Красен Кралев спортът дава възможност за налагане на ценности, за интеграция на общности, за превенция срещу насилието и агресията сред подрастващите. Именно по тази причина е важно да се гарантира честното състезание при равни условия във всички спортове. \r\nКато член на Управителния съвет на Световната антидопингова агенция WADA министър Кралев подчерта, че употребата на допинг е не по-малка манипулация от предварително уговорения резултат с цел печалба от залози, защото нарушава изконното равенство между съперниците. “Но при допинга имаме конкретно средство за уличаване като медицинския тест, докато при уреждането на мачове процесът на доказване е много по-труден”, коментира той.\r\nБългарският спортен министър бе категоричен, че ФИФА и УЕФА, а и много от националните федерации работят активно за решаването на проблема с манипулирането на спортни срещи и нечестна игра и вече има видими резултати. “Поредна стъпка в тази насока бе само преди месец, когато УЕФА подписа споразумение за обмен на информация с Европейската асоциация за сигурност в спорта (ESSA). И именно според доклада на ESSA за 2017 г. от 266 подадени сигнали за съмнителни залагания в спорта 160 са за тенис срещи, а 45 за футболни. Тези два спорта формират 77% от случаите, но се забелязва ръст във всички останали спортове, които през 2016 г. са били едва 8%, а за изминалата година са три пъти повече. Притеснителен обаче е фактът, че 144 от сигналите са в Европа, което поставя нашия континент убедително на първо място в тази статистика”,  каза Красен Кралев. \r\nMинистър Кралев отбеляза, че на национално ниво Българският футболен съюз (БФС) също полага сериозни усилия срещу уреждането на мачове и според официалната статистика на системата на УЕФА за подаване на сигнали за манипулиране на футболни срещи през сезон 2017-2018 има подаден само един сигнал за съмнителен мач в България. През месец февруари беше подписан договор между БФС и Световния лидер в анализирането и лансирането на спортни данни и дигитално съдържание – Sportradar. \r\nПо думите на Красен Кралев е важно усилията, които световната футболна общност полага да се пренесат и в другите спортове - баскетбол, волейбол, бейзбол, хандбал, ръгби, крикет, но и индивидуални спортове като бокс, тенис, автомобилизъм, езда, колоездене, фигурното пързаляне, борба и др.  С темата се ангажира и Междунардоният олимпийски комитет, тъй като съмнителни срещи се наблюдават дори по време на Олимпийски игри.\r\nПрактиката показва, че нито един спорт не е застрахован срещу измами и че съществуват различни методи на манипулации – чрез въвличане на спортисти, треньори, съдии или други участници. “Трябва да работим сериозно с всички потенциални участници в този процес, за да успеем чрез добро управление да го пресечем и отстраним от спортната карта”, заяви Кралев.\r\nБорбата с корупцията в спорта, уреждането на мачове и употребата на допинг е залегнала в Работния план за спорта на Европейския съюз (2017 – 2020), посочи министър Кралев и изрази убедеността си, че работата на експертната група ще допринесе за постигането на тази цел. За реализирането й са необходими усилията на всички страни-членки, както и на националните и международни институции, които работят в сферата на почтеността в спорта.\r\n“Вярвам, че усилията на институциите и спортните организации в страните-членки на ЕС ще помогнат да се справим с най-голямата заплаха за спорта през XXI век. Решаването на този тежък проблем на национално и европейско ниво изисква целенасочена политика и категорични стъпки. Убеден съм, че срещата на Експертна група „Почтеност“ към Европейската комисия днес и утре ще бъде полезна в тази насока”, каза още министърът на младежта и спорта.", "date": "2018.04.23", "title": "Министър Красен Кралев откри експертна група за почтеност в спорта, в която участват ЕК, Интерпол, Европол, ООН и Спортрадар"}
{"url": "http://www.focus-news.net/news/2018/04/23/2514122/yordanka-fandakova-kmet-na-sofiya-kmetat-na-mladost-podade-zayavlenie-za-platen-otpusk-a-ot-neyniya-advokat-be-opredelen-zamestvasht.html", "text": "Кметът на „Младост“ подаде заявление за платен отпуск, а от нейния адвокат бе определен заместващ. Това каза пред журналисти кметът на СТолична община Йорданка Фандъкова във връзка със случая в „Младост“, предаде репортер на Агенция „Фокус“. \r\nФандъкова обясни, че Иванчева е замествана от един от заместник-кметовете на района. „Надявам се да се нормализира работата, защото е много сериозна. Преди малко коментирахме една много важна задача, която имат кметовете на „Панчарево“ и „Младост“, а именно да подпомогнат Пътната агенция за придобиването на земя за разширението на околовръстния път“, заяви Фандъкова. Тя изрази надежда екипът бързо да си възстанови ритъма на работа, за да не страдат гражданите. \r\nДеница КИТАНОВА", "date": "2018.04.23", "title": "Йорданка Фандъкова, кмет на София: Кметът на „Младост“ подаде заявление за платен отпуск, а от нейния адвокат бе определен заместващ"}
{"url": "http://www.focus-news.net/news/2018/04/23/2514123/spasenite-kray-dospat-mecheta-sa-pod-denonoshtno-nablyudenie-otselyavaneto-im-ostava-pod-vapros.html", "text": "Спасените край Доспат мечета са под денонощно наблюдение, оцеляването им остава под въпрос, съобщиха от фондация „Четири лапи“. В събота при съвместна акция на Министерство на околната среда и водите, Регионална инспекция по околна среда и води – Смолян и фондация „Четири лапи“ бяха спасени три мечета, намерени край пътя в близост до родопското с. Барутин, в близост до язовир Доспат. Мечетата са на съвсем крехка възраст и са били без майка си, което наложи спешното им настаняване в Парка за танцуващи мечки край Белица. Вчера те бяха прегледани от ветеринарен лекар. \r\nСпоред Димитър Иванов, управител на стопанисвания от „Четири лапи“ и фондацията на Бриджит Бардо спасителен център, трите мечета са силно стресирани заради преждевременното им отделяне от майката: „Били са сами близо денонощие, като през това време не са се хранили и не са поемали течности. Опитът ни сочи, че при над 90% от случаите на намерени мечета в дивата природа, майката е прогонена или отстреляна от бракониери. Отглеждането на осиротели мечета от хора е изключително трудно, но въпреки това ще направим всичко възможно, за да ги спасим.“\r\nТрите мечета са на възраст около три месеца и все още бозаят. Специалистите на „Четири лапи“ са започнали захранването им с козе мляко, което е най-близко по състав до кърмата на мечките, като към него се добавят витамини. Две от мечетата са от мъжки пол, а едно от женски. Най-едро е женското мече, което тежи над 3 кг, а притесненията на гледачите и лекарите в Парка за танцуващи мечки са свързани с най-дребното мече, което тежи под 2 кг. Мечетата са под денонощно наблюдение от екипа на парка и се очаква до две седмици, когато общото им състояние се стабилизира и укрепне, да бъдат настанени в спасителен център в Гърция, който е специализиран в отглеждането на осиротели мечета и подготвянето им за живот в дивата природа.\r\nЗа да се намали стреса на мечетата, както и да се гарантира успешното им отглеждане и реадаптиране към живот в дивата природа, контактът им с хора ще бъде сведен до минимум, като до заминаването им за Гърция те ще бъдат отглеждани в карантинно помещение и до тях няма да бъдат допускани посетители на Парка за танцуващи мечки и журналисти.", "date": "2018.04.23", "title": "Спасените край Доспат мечета са под денонощно наблюдение, оцеляването им остава под въпрос"}
{"url": "http://www.focus-news.net/news/2018/04/23/2514127/haskovo-dni-na-poeziyata-penyo-penev-shte-se-provedat-v-dimitrovgrad-ot-26-april.html", "text": "От 26 април до 8 май 2018г. Димитровград ще бъде столица на поезията в България. В края на април ще започне едно от най-характерните за града събития Дните на поезията \"Пеньо Пенев\", което ще стартира с концерт на Забавно-духов оркестър - Димитровград. Това съобщиха от пресцентъра на Община Димитровград. Тържествена церемония по запалване огъня на поезията, музикално-поетична вечер и представяне на сборник джобен формат с интимната лирика на Пеньо Пенев ще се постави началото на поредица от разнообразни събития. Ценителите на изкуство ще могат да се потопят в магията на красивото слово и във вечерта на димитровградските поети в Градска библиотека \"Пеньо Пенев\". За първи път тази година в Димитровград ще се проведе Национална младежка литературна конференция \"Пеньо Пенев\" с участието на средношколци от цялата страна. В рамките на два дни те ще представят свои презентации и ще дебатират по теми свързани с литературното поетично творчество. Отново за младите хора е предвидена и среща с нашумели български поети. Във \"Вечер на младата българска поезия\" любителите на поезията ще имат възможност да се срещнат с един от най-актуалните български автори Димитър Калбуров и Ина Иванова. Работилница от хартия на открито \"Другиму - капка любов\" по атрактивен начин ще отвори вратите към познанието за най-малките наши съграждани, където с помощта на студенти от Националната художествена академия те ще създадат собствена инсталация от хартия. В програмата на дните на поезията в Художествена галерия \"Петко Чурчулиев\" ще може да се разгледат изложбите на Националния литературен музей - София \"Художникът срещу писателя\" и \"Фрагменти\" на Цветан Казанджиев. На 30 април в ОДТ \"Апостол Карамитев\" зрителите ще гледат Музикално-поетичния спектакъл \"Любов, пламък бял...\". Кулминацията на тържествата е на 8 май, когато ще бъдат връчени националната и международна награди \"Пеньо Пенев\". Непосредствено след церемонията по награждаването на пл. \"Поезия\" Стефан Вълдобрев и \"Обичайните заподозрени\" ще зарадват публиката с грандиозен концерт.", "date": "2018.04.23", "title": "Хасково: Дни на поезията \"Пеньо Пенев\" ще се проведат в Димитровград от 26 април"}
{"url": "http://www.focus-news.net/news/2018/04/23/2514121/reuters-radovan-karadzhich-iska-da-obzhalva-prisadata-si-za-genotsid.html", "text": "Адвокатите, представящи военновремевия лидер на босненските сърби Радован Караджич искат да обжалват присъдата му от 40 години затвор за геноцид и искат повторен процес, предава   Reuters.\r\nКараджич бе осъден преди две години за престъпления срещу човечеството по време на войните след разпада на Югославия. \r\n„Днес сме тук, за да искаме отмяна на присъдата на Радован Караджич и за заповед за нов процес“, съобщи адвокат Питър Робинсън. Според защитата първият, продължил седем години, процес е „неплодотворен и безконтролен мега-процес“, в който правото на изслушване на съдения е била отнета.\r\nСпоред защитата по-късно днес Караджич ще оспори и обвиненията, че е стоял дад обстрела на цивилните по време на обсадата на Сараево. \r\nОчаква се окончателната присъда на Караджич да бъде обявена до края на годината.  Виктор Турмаков", "date": "2018.04.23", "title": "Reuters: Радован Караджич иска да обжалва присъдата си за геноцид"}
{"url": "http://www.focus-news.net/news/2018/04/23/2514124/sliven-voenen-mikrobus-e-katastrofiral-na-avtomagistrala-trakiya.html", "text": "Военен микробус е катастрофирал на автомагистрала „Тракия“. Това съобщиха за Агенция „Фокус“ от пресцентъра на ОДМВР-Сливен. Инцидентът е станал на 270 км от автомагистрала „Тракия“ в посока Бургас. Катастрофата е станала към 10.10 часа. При пътнотранспортното произшествие няма пострадали. \r\nЛюба АЛЕКСИЕВА", "date": "2018.04.23", "title": "Сливен: Военен микробус е катастрофирал на автомагистрала „Тракия“"}
{"url": "http://www.focus-news.net/news/2018/04/23/2514118/a1on-makedoniya-spored-srabskoto-pravitelstvo-zabranata-za-dostap-na-aleksandar-vulin-do-harvatiya-e-narushenie-na-choveshkite-mu-prava.html", "text": "Сръбският вицепремиер Зорана Михайлович заяви, че забраната за достъп в Хърватия за сръбския министър на отбраната Александър Вулин представлява нарушение на основните права, на които се основава Европа и няма да допринесе за добрите отношения между Сърбия и Хърватия, предава скопският телевизионен канал  „A1oN“.\r\nТя добави, че Хърватия има право да не харесва това, което говори един член на сръбското правителство, както и на никого в Сърбия не му харесва това, че последните дни за нея казват хърватските власти, заради „предполагаемия инцидент“, предизвикан от лидер на радикалите Воислав Шешел.\r\n„Сърбия не е и няма да бъде това, което представлява Воислав Шешел, и ще направим всичко възможно, за да запазим стабилността в региона. От друга страна, Хърватия показва, че има при себе си много повече хора, подобни на Шешел. Тъй като решение за забрана за влизане на министър на сръбското правителство, може да доведе само онзи, който все още е заловен в политиката на миналото, на национализма и престъпленията над другите народи“, подчерта сръбската вицепремиер.\r\nС подобна реакция относно забраната за влизане в Хърватия, веднага се обяви и самият министър на отбраната Александър Вулин, който окачестви решението на хърватското правителство като провокация и опит да се заглуши някой, който говори истината за концентрационния лагер от Втората световна война в Ясеновац. Виктор Турмаков", "date": "2018.04.23", "title": "„A1oN“ (Македония): Според сръбското правителство забраната за достъп на Александър Вулин до Хърватия е нарушение на човешките му права"}
{"url": "http://www.focus-news.net/news/2018/04/23/2514129/ministar-neno-dimov-v-rayona-na-koral-nyama-dyuni-koito-da-sa-ot-yurisdiktsiyata-na-mosv-nyama-danni-za-narusheniya-tam.html", "text": "В района на Корал няма дюни, които да са от юрисдикцията на МОСВ. Това каза министърът на околната среда и водите Нено Димов във връзка със заграждане на дюни в района на Корал, предаде репортер на Агенция „Фокус“. „В района на Корал има сиви дюни, които са част от обекти, които не са под пряката юрисдикция на МОСВ. Въпрос на кмета е дали има заградени неправомерни територии. Оттам нататък един частен терен, е нормално да бъде охраняван и заградени. Кметът трябва да извърши необходимите проверки“, каза Димов. Той поясни, че Районната екоинспекция прави проверки и към момента няма информация за нарушения. „Ако кметът има нужда от съдействие, ще го получи\", добави Димов.\r\nДеница КИТАНОВА", "date": "2018.04.23", "title": "Министър Нено Димов: В района на Корал няма дюни, които да са от юрисдикцията на МОСВ, няма данни за нарушения там"}
{"url": "http://www.focus-news.net/news/2018/04/23/2514130/kyustendil-sluzhiteli-na-obshtinska-ohrana-izvarshvat-postoyanni-proverki-na-karutsite-v-grada-i-selata.html", "text": "Служители на „Общинска охрана” извършват постоянни проверки на каруците в града и селата. Това съобщиха за Радио „Фокус” – Кюстендил от Община Кюстендил. За движението на превозните средства с животинска тяга са разписани правила, задължително те трябва да отговарят на изискванията на Закона за движение по пътищата и правилника за прилагането му. Забранено е движението на каруци по улиците на централната градска част и пешеходните зони. Каруците трябва да бъдат оборудвани с престилки за животински отпадъци, светлоотразителни табели, регистрационни табели, а за движението им се издават служебни бележки със съответните маршрути. С решение на Общински съвет е забранено движението на пътни превозни средства с животинска тяга на територията на цялата община от 21.00 ч. до 07.00 ч., за периода от 1 април до 1 септември и от 19.30 ч. до 07.30 ч. за периода от 1 септември до 31 март. През 2017 година са извършени 899 проверки на каруци, регистрирани са 5 нови пътни превозни средства, а на 32 каруци са свалени регистрационните номера.\r\nВенцеслав ИЛЧЕВ", "date": "2018.04.23", "title": "Кюстендил: Служители на „Общинска охрана” извършват постоянни проверки на каруците в града и селата"}
{"url": "http://www.focus-news.net/news/2018/04/23/2514133/sport-byorn-keypers-shte-bade-glaven-sadiya-v-polufinala-ot-shampionskata-liga-mezhdu-bayern-myunhen-i-real-madrid.html", "text": "Холандски съдии начело с Бьорн Кейперс ще участват на първия полуфинален мач от Шампионската лига между Байерн Мюнхен и Реал Мадрид. \r\nПомощници на главния съдия ще бъдат Пол ван Букел и Денис Хиглер.\r\nМачът между Байерн Мюнхен и Реал Мадрид ще се проведе в сряда, 25 април в Мюнхен. Началото е в 21:45 часа българско време.   Виктор Турмаков", "date": "2018.04.23", "title": "Спорт: Бьорн Кейперс ще бъде главен съдия в полуфинала от Шампионската лига между Байерн Мюнхен и Реал Мадрид"}
{"url": "http://www.focus-news.net/news/2018/04/23/2514126/ministar-neno-dimov-kam-momenta-ne-mozhem-da-govorim-za-kritichno-zapalneni-yazoviri.html", "text": "Към момента не можем да говорим за критично запълнени язовири. Това каза министърът на околната среда и водите Нено Димов при проверката на язовир „Искър“, която министърът направи заедно с кмета на София Йорданка Фандъкова, предаде репортер на Агенция „Фокус“. Министърът увери, че се предприемат мерки за всички значими язовири и обясни, че се правят предписания за нивата, които трябва да имат в съответните моменти в годината. „От една страна, за да може да осигурим приемането на водата по време на топенето на снеговете и валежите през пролетта, от друга страна да гарантираме питейната вода за населението, и за „Напоителни системи“ през идващия земеделски сезон“, коментира Димов.\r\nПопитан какъв е капацитетът на язовир „Искър“, Нено Димов уточни, че около 14% от язовира е свободен. „Ние направихме предписание с оглед на това, че през месец май се очаква най-високият приток. Очакваме малко под  80 млн. кубика да влязат в язовира, затова е именно това предписание. През април месец към днешна дата имаме много малко превишаване от прогнозната стойност за притока. Считаме, че с тези 10 млн. кубика, които са предвидени да бъдат изпуснати, ще осигурим необходимия обем“, заяви министърът. Той поясни, че е направен преглед на коритото на реката след язовира. По думите му тя е достатъчно добре почистена и не се очакват притеснения.\r\nДеница КИТАНОВА", "date": "2018.04.23", "title": "Министър Нено Димов: Към момента не можем да говорим за критично запълнени язовири"}
{"url": "http://www.focus-news.net/news/2018/04/23/2514132/yordanka-fandakova-kmet-na-sofiya-zapochna-kontroliranoto-izpuskane-na-vodni-kolichestva-ot-yazovir-iskar-horata-v-rayona-ne-tryabva-da-se-pritesnyavat.html", "text": "Започна контролираното изпускане на водни количества от язовир „Искър“ , хората в района не трябва да се притесняват. Това каза кметът на  Столична община Йорданка Фандъкова при проверката на язовир \"Искър\", предаде репортер на Агенция „Фокус“.  Тя уточни, че водната операция ще продължи една седмица и коментира, че към момента се изпускат 15 кубика на секунда, а има възможност за  поемане на около 30. Тя поясни, че това се прави по предписание на МОСВ с цел превенция, превантивно освобождаване на обеми във връзка със сезона. „Тази процедура я правим вече от няколко години. Имаме организация, така че хората, които живеят по поречието на река Искър да нямат притеснение. Създадена е сериозна организация“, заяви Фандъкова. Тя допълни, че изпускането на водните количества и нивата на реката се наблюдават денонощно.\r\n„Имаме идентифицирани в годините няколко критични точки. Намираме се на една от тях – точката при болницата в Кокаляне, в район „Панчарево“. Създадена е организация, ако има покачване на нива, да се реагира и да се поставят допълнителни диги“, заяви кметът на столицата. Тя поясни, че миналата седмица са прочистили течението на река Искър. \r\nДеница КИТАНОВА", "date": "2018.04.23", "title": "Йорданка Фандъкова, кмет на София: Започна контролираното изпускане на водни количества от язовир „Искър“, хората в района не трябва да се притесняват"}
{"url": "http://www.focus-news.net/news/2018/04/23/2514135/vitseprezidentat-iliyana-yotova-mladite-hora-imat-osnovna-rolya-v-razgovora-za-badeshteto-na-es.html", "text": "Основна е ролята на младите хора в разговора за бъдещето на Европейския съюз. Те трябва да предложат своите идеи за развитието на европейския проект. Това заяви вицепрезидентът Илияна Йотова, която откри в София Международна младежка инициатива „Европа: Презареждане“, съобщиха от прессекретариата на държавния глава. Семинарът, който се провежда до 29 април, е организиран от Националната студентска конфедерация по програма „Еразъм+“ с подкрепата на Съюза на европейските федералисти и Европейското движение в България. Над 40 младежи от 14 страни членки участваха в оживената дискусия с вицепрезидента.\r\n„Младите са най-голямото предизвикателство и същевременно най-голямата перспектива пред ЕС. Предизвикателство, защото те не трябва да изоставят европейския проект и трябва да бъдат убедени в бъдещето му“, отбеляза Илияна Йотова и сподели своите виждания за проблемите пред Европа и възможните решения. Според вицепрезидента дискусията за това е изключително важна днес, когато сме във втората половина на Българското европредседателство, в навечерието на европейските избори през май 2019 г. и заради необходимостта от спешни промени.\r\nВицепрезидентът е категорична, че не съществува дебат „Не на Европа“, но са необходими радикални реформи – в политиките, в начините на взимане на решения, в лидерството. „Икономическата и финансовата криза, миграционната криза показаха, че Европа няма механизми да се справя с тежки предизвикателства“, отбеляза Илияна Йотова. По думите й на глобалната сцена ЕС предпочита ролята на наблюдател, вместо на активен участник в регулирането на конфликти в различни точки по света. Последните събития в Сирия са пряко доказателство за това.\r\n„Заплахите пред сигурността на европейските граждани белязаха този европейски мандат“, изтъкна вицепрезидентът. За идеите за обща отбрана на ЕС Илияна Йотова отбеляза риска от възникването на „нов Шенген“ пред някои страни – този път в областта на отбраната. По думите на вицепрезидента промяната на миграционната и бежанската политика се състои в ревизия на Дъблинския регламент, в изграждането на т.нар. горещи точки в транзитните страни, в създаването на легални пътища за миграция.\r\nВицепрезидентът е убедена, че е необходима институционална реформа в ЕС, защото „днес имаме свръхроля на администрацията и назначените са по-силни от избраните“.\r\nПо думите на Илияна Йотова важна част от разговора за бъдещето на ЕС е дебатът за следващата Многогодишна финансова рамка. Следващият бюджет на съюза ще определи и неговото бъдеще. Вицепрезидентът посочи, че трябва на всяка цена да бъде запазена кохезионната политика, която по настояване на президента Румен Радев бе записана в Римската декларация през 2017 г. Кохезионната политика Илияна Йотова определи като основата, върху която е създаден европейският проект – сближаване и солидарност между страните членки. По думите на вицепрезидента тази политика също се нуждае от реформа заради дългите и тромави процедури за кандидатстване по европейските фондове.\r\nИлияна Йотова отбеляза, че Европа трябва да оцени ползите и рисковете пред следващо разширяване. „С посочването на Западните Балкани за основен външнополитически приоритет България предприе смела крачка. Успехът ще бъде конкретен, когато срещата на върха на 17 май в София завърши с пътна карта за присъединяването на тези страни“, посочи вицепрезидентът.", "date": "2018.04.23", "title": "Вицепрезидентът Илияна Йотова: Младите хора имат основна роля в разговора за бъдещето на ЕС"}
{"url": "http://www.focus-news.net/news/2018/04/23/2514128/yordanka-fandakova-kmet-na-sofiya-prez-2018-g-predvizhdame-da-pochistim-85-km-rechni-korita.html", "text": "През 2018 г. предвиждаме да почистим 85 км речни корита. Това каза пред журналисти кметът на София Йорданка Фандъкова след проверката на язовир \"Искър\", предаде репортер на Агенция „Фокус“.  Тя изрази надежда, че по този начин столицата се подготвя за природните бедствия. „За мен най-важна задача е превенцията, затова и предприемаме почистване на речни корита на територията на цялата Столична община. Миналата година почистихме 120 км речни корита, заедно с 5 км от река Искър в район „Кремиковци“, заяви Фандъкова.\r\nДеница КИТАНОВА", "date": "2018.04.23", "title": "Йорданка Фандъкова, кмет на София: През 2018 г. предвиждаме да почистим 85 км речни корита"}
{"url": "http://www.focus-news.net/news/2018/04/23/2514134/blagoevgrad-shesto-izdanie-na-mezhdunarodniya-festival-tara-ra-bumbiya-shte-se-provede-ot-11-do-19-may.html", "text": "Шесто издание на международния фестивал „Тара-ра-Бумбия“ ще се проведе в Благоевград от 11 до 19 май. Това обяви на пресконференция Любима Бучинска, част от екипа, организиращ културното събитие, предаде репортер на Радио „Фокус“ – Пирин. По думите ѝ това е едно от най-важните пролетни събития в културния календар на Община Благоевград, които са част от голямата стратегия за превръщането на града във фестивален център на Балканите. „Несъмнено  международния театрален фестивал „Тара-ра-Бумбия“ е своеобразна кулминация. Предстои ни едно различно издание на фестивала като концепция и цели, които то си поставя“, каза още Бучинска. Тя отбеляза, че мотото, което е било избрано за фестивала е ориентирано към една известна мисъл на проф. Крикор Азарян – „Театърът не като забавление, а като храм“. „Свързваме я с представлението „В очакване на Годо“ на Деян Донков и театър Азарян, което ще бъде представено на 18 май в рамките на фестивала. Постановката е посветена на самия Азарян, също и с една почит към големия драматург Самюел Бекет“, добави Бучинска.\r\nВ пресконференцията участие взеха още заместник-кметът по култура и хуманитарни дейности към общината Христина Шопова и театроведа и театрален мениджър Василка Бумбарова, която подробно представи всички постановки, включени в програмата. Първата от тях ще бъде на 11 май от 18.00 часа – „Януари“ от Йордан Радичков; режисьор Ованес Торосян. Постановката е дипломен спектакъл от НАТФИЗ, представен от ТР „Сфумато“. В същия ден от 21.00 часа ще бъде представен и един от основните акценти в програмата на фестивала – „Лекция № 1 за народното творчество“, което е авторски спектакъл на Камен Донев. Друг от акцентите ще бъде „В очакване на Годо“, а кулминацията ще е представлението „Ничия земя“ на Македонският народен театър – Скопие от Данис Танович; режисьор Александър Морфов. Програмата на целия фестивал е разделена на модули, един от които е „Памет“. Той ще бъде ориентиран към благоевградската постановка „Антигона“, която има 30 годишен юбилей. За нея ще пристигнат актьори, които са били част от представлението. Билетите за дните на фестивала ще бъдат пуснати за продажба от понеделник 30 април. Цените ще бъдат символични.\r\nЛивия НИНОВА", "date": "2018.04.23", "title": "Благоевград: Шесто издание на международния фестивал „Тара-ра-Бумбия“ ще се проведе от 11 до 19 май"}
{"url": "http://www.focus-news.net/news/2018/04/23/2514137/dobrich-obshtinskoto-sastezanie-mlad-ogneborets-shte-se-provede-v-kavarna.html", "text": "На 26 април (четвъртък) от  10.00 часа на градски стадион „Калиакра“  ще се проведе общинският кръг на състезанието по пожаро-приложен спорт „Млад огнеборец“. Участие ще вземат учениците от V –VII клас  от СУ „Стефан Караджа“ и ОУ „Й.Йовков“. Това съобщиха от пресцентъра на Община Каварна.\r\nДисциплините в състезанието ще са две – бойно разгръщане на състезателна пътека и щафета 400 м. с препятствия. Победителят преминава в следващия кръг и ще представлява общината на областното състезание. \r\nОрганизатор на събитието е Община Каварна и Районна служба \"Пожарна безопасност и защита на населението\"- Каварна.", "date": "2018.04.23", "title": "Добрич: Общинското състезание „Млад огнеборец” ще се проведе в Каварна"}
{"url": "http://www.focus-news.net/news/2018/04/23/2514139/kyustendil-savetnitsite-v-dupnitsa-shte-utvardyat-obshtinska-programa-za-zakrila-na-deteto.html", "text": "Съветниците в Дупница ще утвърдят общинска програма за закрила на детето. Това каза пред Радио „Фокус” – Кюстендил Емил Гущеров, председател на Общински съвет – Дупница. По думите му за 27 април от 10.00 часа е насрочено заседание на съветниците, а в изготвения предварителен дневен ред са включени 20 докладни записки. Съветниците трябва да утвърдят и предложения за нов управител на общинското дружество „Дупница транс” Георги Зарев, след проведен конкурс. Ще бъде приет и годишен план за развитие на социалните услуги на територията на Община Дупница за 2019 година. Съветниците трябва да дадат съгласието си за разработване и кандидатстване с проектни предложения на общините Дупница, Куманово и Крива Паланка по втора покана за набиране на проектни предложения по Програмата за трансгранично сътрудничество България – Македония. Включен е и четвърти проект на Исторически музей – Дупница с Център за развитие на трети североизточен район за планиране. На заседанието ще бъдат разгледани и предложени за приемане доклади за осъществените читалищни дейности и изразходваните от бюджета средства за 2017 година от страна на народните читалища в Дупница.\r\nВенцеслав ИЛЧЕВ", "date": "2018.04.23", "title": "Кюстендил: Съветниците в Дупница ще утвърдят общинска програма за закрила на детето"}
{"url": "http://www.focus-news.net/news/2018/04/23/2514138/elen-gerdzhikov-stolichen-obshtinski-savet-glavniyat-arhitekt-zdravko-zdravkov-e-globen-zashtoto-izpalnyava-nashe-reshenie.html", "text": "По инициатива на групата на ГЕРБ в СОС, с писмо до всички общински съветници, предлагам ние да съберем въпросната сума в знак на солидарност с главния архитект, тъй като в крайна сметка той е глобен, защото изпълнява решение на общинския съвет. Това коментира председателят на СОС Елен Герджиков по повод наложената на гл. архитект Здравко Здравков глоба от 13 хил. лева заради отказа му да одобри проект за 44-етажна сграда, съобщиха от пресцентъра на СОС. „По този начин бихме застанали зад него и препотвърдили своето решение. И най-вече бихме били съпричастни с желанието на гражданите, живеещи в този район – да бъдат запазени зелените терени и да не се строи такава голяма сграда там“, заяви той. Председателят на СОС припомни как се стигна до глобата на главния архитект Здравко Здравков, наложена от ВАС: „През 2009-а година е направено последното изменение на Общия устройствен план, с решение на СОС. По това решение въпросната територия, която е обект на инвестиционно намерение на НИКМИ е определена за зелена система. След като разбрахме, че фирмата-инвеститор отказва да се съобразява с това решение на СОС, на 14.09.2017-а година общинският съвет прекрати производството по одобряване на Подробен устройствен план за въпросния имот, с което на практика, се отказва разрешение за строеж на 44-етажна сграда в квартал „Стрелбище“. „Инвеститорът е предприел мерки и е вкарал въпросното решение в съда, който налага космическа глоба от 13 хиляди лева на главния архитект на София Здравко Здравков - заради отказа му да одобри проекта.“, каза още Елен Герджиков.", "date": "2018.04.23", "title": "Елен Герджиков, Столичен общински съвет: Главният архитект Здравко Здравков е глобен, защото изпълнява наше решение"}
{"url": "http://www.focus-news.net/news/2018/04/23/2514140/daily-sabah-germaniya-shte-zabrani-predizborni-kampanii-na-turski-polititsi-na-svoya-teritoriya.html", "text": "Германският външен министър Хайко Маас обяви, че страната му няма да позволи на турски политици да водят политическа агитация на нейна територия, след като бе обявено, че на 24 юни в Турция ще се проведат президентски и парламентарни избори, пише   Daily Sabah.\r\n„Нашето отношение към въпроса е ясно. В тримесечния период преди изборите в чуждата страна, политиците не могат да провеждат кампании в Германия“, заяви Маас. Той отбеляза, че германското правителство е въвело редица нови правила, забраняващи политическите митинги на чужди политици.\r\nОчаква се по-късно той заедно с турския си колега Мевлют Чавушоглу да обсъдят въпроса на скорошната им среща в Ню Йорк. Виктор Турмаков", "date": "2018.04.23", "title": "Daily Sabah: Германия ще забрани предизборни кампании на турски политици на своя територия"}
{"url": "http://www.focus-news.net/news/2018/04/23/2514114/premierat-boyko-borisov-v-momenta-v-koyto-e-teklo-razsledvaneto-sreshtu-desislava-ivancheva-az-sam-se-sreshtal-s-neya-za-da-pravim-parka-v-mladost.html", "text": "В момента, в който е текло разследването срещу Десислава Иванчева, аз съм се срещал с нея, за да правим парка в „Младост“. Това каза пред журналисти министър-председателят Бойко Борисов, след представянето на резултатите от проверки за незаконната търговия с цигари, предаде репортер на Агенция „Фокус“.  „Мисля, че и Министерството на спорта, и МВР това, което набелязаха, правят, продължават да правят, вече знам, че дори камерите на Националния стадион „Васил Левски“ са сменили. Цялото общество трябва не само да ги подкрепя, а да негодува срещу подобни деяния. Достатъчно строги са в момента, за да се налага да ги надъхвам повече. Когато ги надъхаш повече полицаите и жандармерията, следващият път те ще вложат повече сила и ще имаме друга тема на разговор. Малко ще стане като с кмета на „Младост“, коментира Борисов във връзка с полицейските служители, които пострадаха заради хвърлена бомбичка по време на мача Левски-ЦСКА. \r\nЗа показния арест на Десислава Иванчева, премиерът заяви: „Зададох и аз въпрос като вас, че това толкова дълго стоене на мястото, където бяха задържани, отговорът, който ми дадоха и аз го приемам е, че всяка една банкнота трябва да се опише по номер, да се провери от втори човек с всичките им буквички от двете страни и понеже са много банкноти, това изисква много време. Когато навремето преди няколко години имаше, да не казвам имена, беше оправдан човекът, защото пликът с пари не беше отворен да опишат, че са вътре, и това беше достатъчно основание и правилно в съда да падне обвинението“. Той посочи, че затова сега са се били презастраховали в тази посока.  „Понеже чух различни спекулации, мога да кажа, че преди 20-30 дни кметицата или кметът на „Младост“ беше при мен, пратих я при Фандъкова, говорихме за парка до църквата да помогнем финансово и да стане едно прекрасно място. През цялото време съм поддържал отлични отношение, както знаете с всички кметове, независимо дали са от ГЕРБ или която и да било друга партия. Не приемам абсолютно никаква спекулация на тази тема. Бих посъветвал колегите друг път да бъдат по-експедитивни, за да може да не се получава нещо, което всички искаме – борба с корупцията, а след това дни наред да се обясняваме защо и как е проведена самата операция. Така ми беше отговорено – преброяването на толкова много банкноти“, подчерта премиерът и добави, че една цифричка, ако се сбърка от тези, които ги описват, може да падне цялото дело след това. „Така ми обясниха. Неслучайно споменах, че в момент, в който е текло разследването, аз съм се срещал с кметицата да правим парка в „Младост“, който е до новата църква, която открихме. Не може никой да ме упрекне в каквото и да било“, каза още Бойко Борисов.", "date": "2018.04.23", "title": "Премиерът Бойко Борисов: В момента, в който е текло разследването срещу Десислава Иванчева, аз съм се срещал с нея, за да правим парка в „Младост“"}
{"url": "http://www.focus-news.net/news/2018/04/23/2514136/natsionalniyat-savet-za-tristranno-satrudnichestvo-shte-provede-zasedanie-na-24-april.html", "text": "Националният съвет за тристранно сътрудничество ще проведе заседание утре, 24 април, от 13.30 ч. в сградата на Министерския съвет, съобщиха от правителствената информационна служба. Ще бъдат обсъдени проектите на Закон за изменение и допълнение на Кодекса за социално осигуряване, изготвен от народни представители, проект на постановление на МС за изменение и допълнение на Правилника за прилагане на Закона трудовата миграция и трудовата мобилност, както и на постановление на МС за приемане на Наредба за вида и изискванията за създаването и съхраняването на електронни документи в трудовото досие на работника или служителя.", "date": "2018.04.23", "title": "Националният съвет за тристранно сътрудничество ще проведе заседание на 24 април"}
{"url": "http://www.focus-news.net/news/2018/04/23/2514143/pleven-64-godishen-mazh-e-ubit-v-grad-iskar-izvarshitelyat-e-zadarzhan.html", "text": "Тяло на 64-годишен мъж е намерено в запустял имот в град Искър. Това съобщиха от пресцентъра на МВР. На 20 април, към 14.10 часа в РУ – Долни Дъбник било съобщено за намереното тяло. Пристигналите на място екипи на РУ-Долни Дъбник, ПУ-Искър и ОДМВР – Плевен установили самоличността на починалия – 64-годишен от Плевен, самонастанил се в къща в запустял имот. При огледа не били установени следи от насилие, но съдебно-медицинската експертиза констатирала, че смъртта е настъпила в резултат на нанесена прободна рана. Веднага стартирали оперативно-издирвателните действия, в рамките на които криминалистите установили и задържали извършителя – 64-годишен от Искър. По първоначални данни, след възникнал скандал и спречкване, мъжът е нанесъл смъртоносните удари. Повдигнато му е обвинение по чл. 115, ал. 1 от НК, постановена му е мярка \"задържане под стража\" за срок до 72 часа. Приведен е в следствения арест в Плевен. По случая  е образувано досъдебно производство, работата по което продължава под ръководството на окръжен прокурор.", "date": "2018.04.23", "title": "Плевен: 64-годишен мъж е убит в град Искър, извършителят е задържан"}
{"url": "http://www.focus-news.net/news/2018/04/23/2514141/pleven-17-500-kutii-kontrabandni-tsigari-sa-izzeti-ot-lek-avtomobil-v-zemlishteto-na-selo-asparuhovo.html", "text": "17 500 кутии контрабандни цигари са иззели служители на РУ-Левски в хода на предприета операция на територията на града. Това съобщиха от пресцентъра на МВР. В землището на село Аспарухово те установили лек автомобил \"Нисан\", натоварен с 35 кашона с по 50 стека, общо 17 500 кутии цигари, без бандерол. Уведомен е прокурор от РП - Левски. Лекият автомобил и цигарите са иззети и са на съхранение в РУ - Левски. Започнато е досъдебно производство за престъпление по чл. 234, ал.1 от НК. Работа продължава разследващ полицай.", "date": "2018.04.23", "title": "Плевен: 17 500 кутии контрабандни цигари са иззети от лек автомобил в землището на село Аспарухово"}
{"url": "http://www.focus-news.net/news/2018/04/23/2514142/veliko-tarnovo-22-mart-da-stane-edin-ot-natsionalnite-praznitsi-na-balgariya-predlaga-initsiativniyat-obshtonaroden-komitet-asenevtsi.html", "text": "22 март да стане един от Националните празници на България предлага Инициативният общонароден комитет „Асеневци“. Предложението ще бъде отнесено до Великотърновския общински съвет, след което, ако има съгласие, ще бъде внесено и в Народното събрание. Това съобщи пред журналисти председателят на комитета доц. Марин Павлов, предаде репортер на Радио “Фокус“ – Велико Търново. Идеята е в Деня на старата столица, в който избухва въстанието на братята Асен и Петър, в града да се организират национални чествания. „Ние считаме, че това е едно важно за българската история събитие, защото ние сами отвоювахме своята свобода, без външна помощ и подкрепа. За нас, а мисля и за всички българи, това е много важна дата. Затова искаме да предложим на ОбС и заедно с тях да го внесем в парламента“, коментира още председателят. Той уточни, че Комитетът е учредил награда, озаглавена „Мечът на Асеневци“. Призът ще се връчва за заслуги в изпълнението на проектите за позлатяване кубетата на църквата на Царевец, изграждането на паметник на Ивайло във Велико Търново и строежът на покрит мост на река Янтра в старата столица. Отличието ще е придружено и със значка и удостоверение, което ще позволява на носителите да го слагат на всички национални празници.\r\nЛуиза ТРАНЧЕВА", "date": "2018.04.23", "title": "Велико Търново: 22 март да стане един от Националните празници на България предлага Инициативният общонароден комитет „Асеневци“"}
{"url": "http://www.focus-news.net/news/2018/04/23/2514145/ministar-krasen-kralev-poseti-urok-s-profesionalni-trenyori-po-leka-atletika-v-su-geo-milev-vav-varna.html", "text": "Министърът на младежта и спорта Красен Кралев посети допълнителен учебен час по физическо възпитание и спорт под ръководството на квалифицирани треньори по лека атлетика от СК „Суперспорт“ в Средно училище „Гео Милев“ във Варна. Това съобщиха от пресцентъра на министерството. Заниманието с учениците от втори клас е част от инициативата „Тренировъчен урок“ на Община Варна да се даде възможност на професионални специалисти по спортна подготовка да водят занятията в третия учебен час за спортна дейност в 9 училища в града. Идеята за влизането на квалифицирани треньори в допълнителните часове по физическо възпитание бе повдигната и реализирана от Красен Кралев в първия му мандат като министър на младежта и спорта, когато по негова инициатива тя залегна в новия Закон за предучилищното и училищното образование.\r\n„Община Варна е една от първите, които се съобразиха с новия Закон и искам да й благодаря, че показва толкова добро отношение към спорта в образователната система“, заяви министър Кралев.\r\nТой коментира, че в много училища допълнителният час по физическо възпитание не се използва по предназначение, но това ще се промени с влизането на професионални треньори. „Те ще допринесат за изграждане на качествена физическа култура и физическо образование у децата и часовете ще придобият съдържание. Това е пътят за възраждането на българския спорт“, каза министърът. \r\nКралев призова директорите на училищата и кметовете да последват примера на Община Варна и да използват възможността да допуснат квалифицирани треньори. По думите му, така ще се увеличат шансовете да се открият нови шампиони и да се изгради здрава нация.\r\n„В момента едва 30% от българските деца и младежи се занимават със спорт. Аз смятам, че треньорите в училищата ще предизвикат едно ново отношение и любов у децата към спорта и ще им помогнат да открият най-подходящия спорт за активни занимания.\r\nПървият учебен час на новата инициатива се проведе именно в СУ „Гео Милев“ във Варна на 20 март в час по лека атлетика за 2 клас. Председателят и главен треньор на СК „Супер Спорт“ Руслан Грозданов сподели, че след първите два урока в клуба са постъпили 20 нови деца от училището. „Тази инициатива е прекрасна, за което благодарим на министър Кралев, на общината и на директорите на училищата“, коментира той.  \r\nСлед ваканцията по програмата „Тренировъчен урок“ във варненските училища поетапно стартираха и спортовете баскетбол, хандбал, тенис на маса, футбол и ръгби. Планира се в бъдеще да се заложат и допълнителни спортове, като волейбол, художествена гимнастика, бойни спортове, шахмат и други.\r\nПри реализиране на дейностите са спазени нормативните изисквания съгласно Закона за предучилищното и училищното образование, като урокът ще се провежда безвъзмездно за училището от лицензиран треньор по вид спорт. Щатният учител по физическо възпитание и спорт също участва в урока, като по този начин ще се запази дисциплината и атрактивността при провеждане на тренировъчния урок.\r\nИнициативата на Община Варна е дългосрочна и насочена към развитие на двигателните и социалните умения на учениците чрез спортни активности, поднесени по интересен и атрактивен за тях начин.\r\nАлбена Павлова, директор на СУ „Гео Милев“ подари от името на учениците и учителите икона на „Св. Георги“ на министъра и му благодари за възможността учебните занимания по спорт да станат по-интересни и по-полезни за децата.", "date": "2018.04.23", "title": "Министър Красен Кралев посети урок с професионални треньори по лека атлетика в СУ „Гео Милев“ във Варна"}
{"url": "http://www.focus-news.net/news/2018/04/23/2514146/mzhg-nalitse-e-razminavane-v-sastava-i-kachestvoto-na-nyakoi-produkti-predlagani-na-balgarskiya-i-evropeyskiya-pazar.html", "text": "Налице е разминаване в състава и качеството на някои продукти, предлагани на българския и европейския пазар. Това показват основните резултати от проучването за наличие на „двоен стандарт“ при предлаганите на българския и европейския пазар храни, съобщиха от Министерство на земеделието, храните и горите (МЗХГ). В рамките на проучването са взети общо 106 проби, обхващащи 53 храни и напитки от една и съща търговска марка, предлагани от една страна в търговска верига в България, а от друга – в същата или подобна верига магазини в избрани държави-членки на ЕС (Германия, Австрия, Италия и Чехия). Изследването обхваща: Сравнение на етикети и на външни белези; Сравнителни изпитвания в лаборатория – по органолептични и физикохимични показатели и съдържание на специфични съставки; Сравнение на цените.Сравнение на етикети и лабораторни изследвания\r\nПроведеното проучване показва, че е налице разминаване в състава и качеството на някои продукти, предлагани на българския и европейския пазар. Етикети\r\nСравнението на етикетите сочи, че при 40 продукта (75,5% от обхванатите продукти) информацията на етикетите е идентична, а при 13 продукта (24,5%) са налице различия в представената информация по отношение на състав и/или хранителна стойност. Различията в етикетите се отнасят за: мляко за малки деца, моцарела, безалкохолни напитки, сладкарски, тестени и шоколадови продукти и зеленчуков бульон. Лабораторни изследвания\r\nОрганолептични показатели (сензорен анализ) – от изследвани 28 продукта, при 5 продукта (17,9%) са налице различия – моцарела, безалкохолни и шоколад.\r\nФизикохимични изпитвания – от изследвани 22 продукта, само при 1 продукт (4,5%) е открито различие – мляко за малки деца.\r\nАнализ на съдържанието на различни специфични съставки: какао в шоколадови храни – от изследвани 2 продукта, при 1 продукт (50%) е открито различие; немлечни мазнини – изследван е един продукт, като не е констатирано отклонение.Констатирани по-съществени различия (чрез анализ на етикетите и проведените изпитвания):\r\nМляко за малки деца - по-високо съдържание на растителни мазнини (вкл. палмово масло) в българския аналог за сметка на по-малко съдържание на мляко на прах. Продуктът от България не съдържа млечна суроватка на прах и е с по-ниско съдържание на микроелементи и витамини. Въпреки че българският аналог може да се определи като с по-ниско качество, той се предлага на сходна цена с тази в Италия.\r\nСирене моцарела – разлика в цвета и вкуса на продуктите, наличие на шупли в разрезната повърхност и утайка в саламурата на българския аналог. Продуктът от България е с по-ниско нетно количество и по-малко количество сирене в опаковката, за сметка на повече саламура.\r\nБързо замразени багети – по-малко колбас и твърдо сирене в продукта на българския пазар, за сметка на повече чушки, доматено пюре и хлебна база.\r\nМлечен шоколад – по-ниска масленост и по-ниско съдържание на какао в българския аналог. В млечен шоколад от друга марка е установено по-малко съдържание на лешници в продукта на българския пазар.\r\nБезалкохолни напитки – разлики в състава, степента на газираност, вкуса и енергийната стойност.Сравнение на цените\r\nДанните сочат, че при 31 продукта (58% от обхванатите продукти) цените в България са с между 0,4% и 64,8% по-ниски от тези в съответната държава-членка на ЕС.\r\nКато цяло цените на шоколад, бисквитени изделия и безалкохолни напитки в България са съществено под тези в останалите държави-членки на ЕС, обхванати от проучването.\r\n22 продукта (42% от обхванатите продукти) се предлагат по-скъпо в България (от 1% за сирене „Бри“ в Чехия до 166% за една марка паста в Италия) отколкото в другата държава-членка на ЕС, като впечатление прави:\r\nИталия - драстична разлика при една марка макаронени изделия, чиито цени в България са около 2,5 пъти над тези на италианските аналози;\r\nГермания - значително по-високи цени на българския пазар за плодов сок, чай и месни продукти;\r\nЗа останалите продукти различията не са толкова съществени – в повечето случаи разликата не надвишава 20% по-скъп продукт в България. \r\nПо държави: сравнението с Австрия сочи преобладаващо по-ниски цени на българския пазар (само за 2  - мляко за деца и един вид пудинг, от 10 продукта цените на австрийския пазар са малко над тези в България). При останалите 3 държави не може да се открои ясна тенденция.", "date": "2018.04.23", "title": "МЗХГ: Налице е разминаване в състава и качеството на някои продукти, предлагани на българския и европейския пазар"}
{"url": "http://www.focus-news.net/news/2018/04/23/2514149/haskovo-politsiyata-e-zadarzhala-trima-mazhe-prebili-i-ograbili-dvama-nezakonni-migranti.html", "text": "Трима мъже са задържани за грабеж на 11 000 евро, станал през октомври миналата година. Това съобщиха от пресцентъра на МВР. Мъжете, на възраст 58г., 43г. и 27г., са обвинени в извършването на грабеж над двама иранци, незаконно преминали държавната граница. Установено е, че в средата на месец октомври 2017 година, българите ги настанили в къща в с. Браница. Ден по-късно ги отвели в гориста местност край с. Богомил и ги ограбили. По данни на потърпевшите, след като им нанесли побой, им задигнали наличните 11 000 евро. Тримата любимчани са с прокурорска мярка на задържане. Те и автомобилът им, с който са използвали са разпознати от тъжителите, които в момента са настанени в РПЦ-Харманли. Образувано е досъдебно производство по чл. 198 ал.1 от НК.", "date": "2018.04.23", "title": "Хасково: Полицията е задържала трима мъже, пребили и ограбили двама незаконни мигранти"}
{"url": "http://www.focus-news.net/news/2018/04/23/2514151/kyustendil-izvarshva-se-tretirane-na-trevni-ploshti-i-tereni-sreshtu-karlezhi.html", "text": "Извършва се третиране на тревни площи и терени срещу кърлежи. Това съобщи за Радио „Фокус” – Кюстендил Олег Цветков, служител в дезинфекционна фирма, ангажирана с поддържането на обществените места. По думите му първоначално са обработени дворовете на детските градини, което е приоритет. Обработват се и зелените площи в централната градска част. Следват жилищните квартали „Запад”, „Колуша” и „Бузлуджа”. Предвижда се обработка на лесопарк „Хисарлъка”, както и квартал „Изток”. „Работим по предварително изготвен график, но в някои случаи се налага да се реагира и на други места”, каза Олег Цветков. Според него третирането на площите става с безвредни за човека и животните препарати, но се поставя карантинен срок от 24 часа.\r\nВенцеслав ИЛЧЕВ", "date": "2018.04.23", "title": "Кюстендил: Извършва се третиране на тревни площи и терени срещу кърлежи"}
{"url": "http://www.focus-news.net/news/2018/04/23/2514131/tass-ministerstvoto-na-otbranata-na-armeniya-osadi-prisaedinilite-se-kam-demonstrantite-voenni.html", "text": "Министерството на отбраната на Армения рязко осъди групата военни от миротворската бригада, които са се присъединили към демонстрантите, предава ТАСС.\r\n„Подобни действия грубо нарушават неутралитета на армията във вътрешнодържавните процеси“, пише в официално заявление на министерството на отбраната на Армения.\r\nГрупа хора, облечени във военна униформа, приличаща на тази на въоръжените сили на Армения в понеделник неочаквано се присъедини към протестиращите в Ереван привърженици на опозицията. Присъединилите се към протеста отказват коментар за присъствието си и единствено обясняват, че „са единни със своя народ“.  Виктор Турмаков", "date": "2018.04.23", "title": "ТАСС: Министерството на отбраната на Армения осъди присъединилите се към демонстрантите военни"}
{"url": "http://www.focus-news.net/news/2018/04/23/2514125/tass-okonchatelno-sa-saglasuvani-usloviyata-za-sreshtata-na-visoko-ravnishte-mezhdu-severna-i-yuzhna-koreya.html", "text": "Срещата с участието на президента на Южна Корея Мун Джей-ин и ръководителя на Северна Корея Ким Чен-ун ще започне сутринта на 27 април и ще включва официална вечеря на южнокорейската страна на пограничния пункт „Пханмунджом“, предава ТАСС.\r\nСпоред прессекретаря на южнокорейското президентство съответната договореност е постигната на преминалите в понеделник работни преговори между представителите на двете корейски държави. „Югът и Северът проведоха общо кри кръга диалог на работно равнище по въпросите за протокола, сигурността и медийното покритие на срещата от 27 април. Днес е постигнато окончателното споразумение“, заяви той.\r\nПредставителят на президентската администрация също съобщи, че Северна Корея се е съгласила част от срещата между двамата лидери да се излъчва на живо в ефир. За тази цел група журналисти от Южна Корея ще имат открит достъп по северната част на \"Пханмунджом\".  Виктор Турмаков", "date": "2018.04.23", "title": "ТАСС: Окончателно са съгласувани условията за срещата на високо равнище между Северна и Южна Корея"}
{"url": "http://www.focus-news.net/news/2018/04/23/2514154/stara-zagora-stotitsi-se-vklyuchiha-v-maratona-chetyashta-stara-zagora.html", "text": "Любители на хубавата книга – деца, ученици, студенти и възрастни, се включиха в маратона „Четяща Стара Загора”, който се провежда в Града на липите. Участието в Маратона е нерегламентирано и доброволно. Четат се текстове от любими произведения, от произведения на даден автор или по избрана тема. Това съобщиха от пресцентъра на Община Стара Загора.\r\nВ четенията с деца и ученици се включват поети, писатели, журналисти и библиотекари, актьори и общественици, детски клуб „Приятели на книгата” и Център за работа с доброволци при библиотека „Родина”, представители на общинската и областната администрация. \r\nВ рамките на маратона днес бе отбелязан Международния ден на книгата. Началото бе дадено рано сутринта в книжарница „Приятели“. Там се събраха представители на Община Стара Загора, Библиотека „Родина“, Регионална библиотека „Захарий Княжески“, Университетска библиотека, детски градини, училища, както и ученици доброволци от ППМГ „Гео Милев“ и СУ „Иван Вазов“. \r\nДиана Атанасова, началник отдел „Култура“ в Община Стара Загора, благодари на всички, дошли да споделят любовта си към четенето. „Маратонът, който библиотека „Родина“ организира не е само форум, за тях това се превръща в кауза, в разпознаваема проява и то в национален план“, каза Атанасова. Тя прочете стихотворението „Ало, пролет!“ от старозагорската поетеса Мария Донев, която също присъства на четенето. „Не е важно колко к вагона книги си прочел, а какви книги си прочел“, допълни Атанасова. \r\nМилена Желева, председател на Постоянната комисия по култура, туризъм и вероизповедание в Общински съвет Стара Загора се включи с тематичен откъс от книгата на Астрид Линдгрен  „Емил от Льонеберя“. Тя разказа, че е избрала тази книга, защото нейната дъщеря сега открива магията на „Пипи дългото чорапче“ и всичко написано от шведската детска писателка. \r\n„Днешната среща и възможността за сътрудничество са доказателство, че когато се обединим за каузата на четенето постигаме повече“, каза Станислава Раянова, управител на  книжарница „Приятели“. \r\nОт 11:00 до 16:00 часа в Парк „Пети октомври” се проведе хепънинг на книгата и четенето с участието на детски градини, училища, творци и граждани. \r\nОт 17:30 часа в Регионален исторически музей започва литературна вечер с писателя, поета и композитора Владо Любенов и романа му „Адвокатът на лудите”. Авторски рецитал „Поезия с китара”. \r\nОт 19:30 часа в Къщата на Архитекта ще се състои Национална премиера на сборника „Гласовете на българския диаболизъм” и среща с екипа му.", "date": "2018.04.23", "title": "Стара Загора: Стотици се включиха в маратона „Четяща Стара Загора“"}
{"url": "http://www.focus-news.net/news/2018/04/23/2514153/haskovo-roditelite-na-parvoklasnitsite-veche-mogat-da-podavat-zayavleniya-za-priem-v-parvi-klas-chrez-elektronnata-sistema-na-obshtinata.html", "text": "От днес родителите на първокласниците могат да подават заявления за кандидатстване за прием в първи клас чрез електронната система на община Хасково, съобщиха от пресцентъра на Общината. Всички 10 училища, приемащи първокласници, участват в системата. Документи могат да се подават и в училищата. Срокът за кандидатстване е 29 май 2018 година.  Първото класиране ще бъде обявено на 4 юни, записването на първокласниците е от 5 до 8 юни включително. На 11 юни ще бъдат обявени останалите свободни места, на следващия ден 12 юни започва подаването на заявления за второ класиране и продължава до 14 юни. Записването на класираните на второ класиране е от 15 до 19 юни. Има предвидено и трето класиране.\r\nЛинкът за кандидатстване в сайта на общината е следният:", "date": "2018.04.23", "title": "Хасково: Родителите на първокласниците вече могат да подават заявления за прием в първи клас чрез електронната система на общината"}
{"url": "http://www.focus-news.net/news/2018/04/23/2514152/dobrich-uchenitsi-ot-kavarna-shte-premeryat-sili-v-sportno-sastezanie-barzi-smeli-srachni.html", "text": "Спортно състезание \"Бързи, Смели, Сръчни\" организира Община Каварна. То ще се проведе на 26 април от 13,30 часа в спортна зала „Олимпиада” града. Това съобщиха от пресцентъра на Общината.\r\nУчастие ще вземат ученици  начален курс от общинските училища СУ \"Стефан Караджа\", ОУ \"Йордан Йовков\" и НУ \"Братя Миладинови\". В щафетните игри ще се включат и  сборни отбори от I - II клас и III – IV клас.  За всички участници са предвидени награди.", "date": "2018.04.23", "title": "Добрич: Ученици от Каварна ще премерят сили в спортно състезание „Бързи, Смели, Сръчни“"}
{"url": "http://www.focus-news.net/news/2018/04/23/2514156/futbol-lionel-mesi-e-opredelen-za-nay-visokoplateniya-futbolist-na-sveta.html", "text": "Нападателят на Барселона и на националния отбор на Аржентина Лионел Меси е определен за най-високо платения футболист на света.\r\nПрез настоящия сезон Меси е спечелил 126 милиона евро – в тази сума влизат заплатата, премиите и дохода за реклама. На второ място е нападателят от Реал Мадрид и от националния отбор на Португалия по футбол Кристиано Роналдо с 94 милиона евро. Трети е нападателят на Пари Сен Жармен и на националния отбор на Бразилия Неймар с 81,5 милиона.", "date": "2018.04.23", "title": "Футбол: Лионел Меси е определен за най-високоплатения футболист на света"}
{"url": "http://www.focus-news.net/news/2018/04/23/2514157/evropeyska-konferentsiya-na-tema-profesionalnoto-obrazovanie-i-obuchenie-predpochitan-izbor-shte-se-provede-na-24-i-25-april-v-sofiya.html", "text": "Европейска конференция на тема “Професионалното образование и обучение - предпочитан избор“ ще се проведе на 24 и 25 април в зала „Триадица“ на резиденция „Бояна“. Това съобщиха от пресцентъра на Министерството на образованието и науката (МОН). Официалното откриване е в 14.00 часа на 24 април. Събитието е едно от ключовите в рамките на Българското председателство на Съвета на Европейския съюз. То ще представи възможностите и предимствата, които предоставя професионалното образование и обучение. По време на конференцията ученици от различни професионални гимназии ще демонстрират своите знания и умения. На 25 април преди обяд участниците във форума ще посетят професионалните гимназии „Хенри Форд“, „М. В. Ломоносов“, гимназията по туризъм и гимназията по фризьорство и козметика „Княгиня Евдокия“ в София.", "date": "2018.04.23", "title": "Европейска конференция на тема “Професионалното образование и обучение - предпочитан избор“ ще се проведе на 24 и 25 април в София"}
{"url": "http://www.focus-news.net/news/2018/04/23/2514144/sergey-lavrov-provokatsiite-na-zapada-v-siriya-mozhe-i-da-se-povtoryat.html", "text": "Според руският външен министър Сергей Лавров провокациите на западните страни в Сирия могат да се повторят и страната трябва да бъде готова за това, предава ТАСС.\r\n„Без съмнение трябва да се готвим, че провокациите ще се порторят, макар и ние по най-категоричен начин предупредихме нашите американски и европейски колеги, участвали в тази авантюра“, подчерта той.\r\nЛавров също така нарече „колониална позиция“ призива на президента на Франция Еманюел Макрон да не се извеждат войските от Сирия дори и при победа над тероризма. Виктор Турмаков", "date": "2018.04.23", "title": "Сергей Лавров: Провокациите на Запада в Сирия може и да се повторят"}
{"url": "http://www.focus-news.net/news/2018/04/23/2514158/sliven-lek-avtomobil-e-zastignal-i-udaril-voenniya-avtomobil-katastrofiral-na-avtomagistrala-trakiya.html", "text": "Сливен: Лек автомобил е застигнал и ударил военния автомобил, катастрофирал на автомагистрала „Тракия”, съобщиха от пресцентъра на ОДМВР - Сливен. Пътно произшествие без пострадали затрудни временно движението по автомагистрала „Тракия”. Днес в 10,08 часа е получено съобщение за възникнало пътно произшествие на 270 км от автомагистралата в посока град Бургас. Лек автомобил „Фиат”, управляван от 26-годишен водач от град Пловдив е застигнал и ударил товарен автомобил „УАЗ” с военна регистрация с водач на 34 години. От удара товарният автомобил се е обърнал в скоростната лента. В него са пътували двама души. При произшествието няма пострадали. На водача на лекия автомобил е съставен акт за административно нарушение за движение с несъобразена  с пътния интензитет скорост. Причинени са материални щети. Движението е било временно затруднено, докато бъде обслужено ПТП-то и преместен товарния автомобил.", "date": "2018.04.23", "title": "Сливен: Лек автомобил е застигнал и ударил военния автомобил, катастрофирал на автомагистрала „Тракия”"}
{"url": "http://www.focus-news.net/news/2018/04/23/2514155/ministar-valentin-radev-do-2020-godina-broyat-na-zhertvite-na-patya-tryabva-da-padne-napolovina.html", "text": "До 2020 година броят на жертвите на пътя трябва да падне наполовина. Това каза вътрешният министър Валентин Радев на обществено обсъждане на проект за Закон за движение по пътищата, предаде репортер на Агенция „Фокус“. „Работната група предлага това, което обещахме. Предлагаме Законът за движение по пътищата да се раздели на 3. Единият условно ангажира МВР, другият ангажира Министерството на транспорта. Третият е съществуващият Закон за движение по пътищата“, обясни той. „Целта ни е да запазим живота на съгражданите ни по пътищата“, заяви министърът. „Правителството е ангажирано с темата. Има Мярка 220 в програмата за управление до 2021 година и затова го правим. Има работна група, която работи от август миналата година под ръководството на зам.-министър Ципов, с колегите от Министерство на транспорта и МРРБ“, обясни Валентин Радев. „98 са загиналите на 1 млн. - само Румъния е преди нас. До 2020 година трябва да паднем наполовина. Поне да изпълним тази цел, да стигнем средноевропейските норми за ПТП“, каза още той.", "date": "2018.04.23", "title": "Министър Валентин Радев: До 2020 година броят на жертвите на пътя трябва да падне наполовина"}
{"url": "http://www.focus-news.net/news/2018/04/23/2514160/sofiya-taksimetrov-avtomobil-e-katastrofiral-v-rayona-na-vladaya.html", "text": "Таксиметров автомобил е катастрофирал в района на Владая, в посока София, предаде слушател на Радио „Фокус“. Движението е затруднено.", "date": "2018.04.23", "title": "София: Таксиметров автомобил е катастрофирал в района на Владая"}
{"url": "http://www.focus-news.net/news/2018/04/23/2514162/varna-stotitsi-domakinstva-v-grada-shte-badat-bez-voda-zaradi-avariya-vazniknala-pri-remontni-deynosti.html", "text": "Поради предизвикана повреда част от абонатите, заключени между бул. „8-ми Приморски полк“, бул. „Сливница“, бул. „Приморски“ и бул. „Цар Освободител“ във Варна ще бъдат без вода до около 19.00 часа. Това съобщиха за Радио \"Фокус\" – Варна от дружество „Водоснабдяване и канализация“ във Варна. Също поради предизвикана авария без вода ще бъдат и домакинствата в района между бул. „Васил Левски“, ул. „Царевец“, бул. „8-ми Приморски полк“ и бул. „Ген. Колев“ до около 17.00 часа. С нарушено водоподаване до 17.00 часа ще бъдат още абонатите в района около бившето  читалище „Маяковски“ и в кв.“Аспарухово“ – около улиците „Тунджа“, „Искър“ и „Средец“, допълниха от дружеството.\r\nМарияна ВАЛЕНТИНОВА", "date": "2018.04.23", "title": "Варна: Стотици домакинства в града ще бъдат без вода заради авария, възникнала при ремонтни дейности"}
{"url": "http://www.focus-news.net/news/2018/04/23/2514148/aleksis-tsipras-turtsiya-riskuva-da-zagubi-patya-si-kam-evropa.html", "text": "Гръцкият министър-председател Алексис Ципрас заяви, че търгуването с Турция за освобождаването на двамата гръцки войници , задържани от Анкара, е изключено и допълни, че съюзникът по НАТО изглежда, е губи възможността да се придвижва към Европа, предава  Reuters.\r\n„Турция прилича на страна, която рискува да загуби ориентацията си и да се отдалечи от европейските си цели“, заяви Ципрас.\r\nТой допълни, че приема скорошните коментари на президента на Турция Реджеп Тайип Ердоган за „необходимостта и стойността“ на мирните отношения с Гърция. Виктор Турмаков", "date": "2018.04.23", "title": "Алексис Ципрас: Турция рискува да загуби пътя си към Европа"}
{"url": "http://www.focus-news.net/news/2018/04/23/2514163/blagoevgrad-i-oshte-chetiri-obshtini-shte-izgrazhdat-instalatsii-za-prerabotka-na-otpadatsi.html", "text": "Министърът на околната среда и водите Нено Димов подписа договор за проектиране и изграждане на две инсталации за преработка на отпадъците за общините Благоевград, Симитли, Рила, Кочериново и Бобошево, съобщиха от пресцентъра на министерството. Проектът включва инсталация за компостиране на разделно събрани зелени и/или биоразградими отпадъци и инсталация за предварително третиране на смесено събрани битови отпадъци. Съоръженията ще обслужват близо 100 000 жители. \r\nКомпостиращата инсталация е предвидена с капацитет 2516 тона годишно. Съоръжението за предварително третиране на смесено събрани битови отпадъци е с капацитет  24 117 тона годишно, генерирани от териториите на петте общини. \r\nОбщият размер на инвестицията е близо 12 млн. лв. Оперативна програма „Околна среда 2014-2020“ осигурява безвъзмездна финансова помощ в размер на 9 млн. лв. Срокът за изпълнение на проекта е 24 месеца.", "date": "2018.04.23", "title": "Благоевград и още четири общини ще изграждат инсталации за преработка на отпадъци"}
{"url": "http://www.focus-news.net/news/2018/04/23/2514159/tsvetan-tsvetanov-gerb-60-mln-leva-sa-se-natrupali-vav-fond-patna-bezopasnost-no-ne-se-razhodvat-za-politika-koyato-da-dade-efekt.html", "text": "Можем да констатираме, че и към днешна дата постъпленията се увеличават, но средствата от Фонд „Пътна безопасност“ не се разходват за нещо голямо, за политика, която да може да даде ефект. Това каза председателят на ПГ на ГЕРБ и зам.-председател на партията Цветан Цветанов на обществено обсъждане на проект за Закон за движение по пътищата, предаде репортер на Агенция „Фокус“. „Във Фонд „Пътна безопасност“ вече са се натрупали около 60 млн. лева. Те могат да допринесат много за пътната безопасност“, заяви той. „В Директива на ЕС от 2010 година е записано, че до 2020 година жертвите по пътищата трябва да бъдат наполовина“, изтъкна Цветан Цветанов. „През всички тези години правителството е полагало максимални усилия да се променя законодателството и да се подобрява работата. Положените усилия са в период, когато жертвите по пътищата бяха около 1000 на година, а достигнаха нива от около 600-670“, каза още той.", "date": "2018.04.23", "title": "Цветан Цветанов, ГЕРБ: 60 млн. лева са се натрупали във Фонд „Пътна безопасност“, но не се разходват за политика, която да даде ефект"}
{"url": "http://www.focus-news.net/news/2018/04/23/2514166/ministar-krasimir-valchev-shte-prisastva-na-otkrivaneto-na-noviya-korpus-po-prirodni-nauki-evrika-v-51-su-elisaveta-bagryana.html", "text": "На 24 април в 10.00 часа министърът на образованието и науката Красимир Вълчев ще присъства на откриването на новия корпус по природни науки „Еврика“ в 51 СУ „Елисавета Багряна“ . това съобщиха от пресцентъра на МОН. Същия ден в 16.00 часа  министър Вълчев ще открие Център по природо-математически науки „Акад. Георги Наджаков“ в 18 СУ „Уилям Гладстон“.", "date": "2018.04.23", "title": "Министър Красимир Вълчев ще присъства на откриването на новия корпус по природни науки „Еврика“ в 51 СУ „Елисавета Багряна“"}
{"url": "http://www.focus-news.net/news/2018/04/23/2514164/tsvetan-tsvetanov-gerb-nyama-kak-da-namalim-zhertvite-po-patishtata-ako-ne-spomognem-za-promyanata-na-mantaliteta-na-balgarskiya-vodach.html", "text": "Каквото и законодателство да направим, колкото и съвършено да бъде то, ако не спомогнем да променим манталитета на българския водач, няма как да намалим жертвите. Това каза председателят на ПГ на ГЕРБ и зам.-председател на партията Цветан Цветанов на обществено обсъждане на проект за Закон за движение по пътищата, предаде репортер на Агенция „Фокус“. „Дебатът трябва да бъде засилен към това как могат да бъдат използвани средствата, събрани от глоби. Как нарушителите могат да инвестират в подобряването на инфраструктурата“, заяви той. „Инфраструктура, която да обхване цялата страна, да можем да хванем местата с концентрация на най-тежки ПТП. Хем да можем да дисциплинираме, хем да можем да събираме необходимите средства за превантивна дейност“, коментира Цветан Цветанов. „Законът за движение по пътищата ще получи приложение в 3 законопроекта. Убеден съм, че по този начин ще можем да чуем всички, които имат отношение към пътната безопасност“, обясни той.", "date": "2018.04.23", "title": "Цветан Цветанов, ГЕРБ: Няма как да намалим жертвите по пътищата, ако не спомогнем за промяната на манталитета на българския водач"}
{"url": "http://www.focus-news.net/news/2018/04/23/2514167/hristina-shopova-zam-kmet-na-obshtina-blagoevgrad-festivalat-tara-ra-bumbiya-e-edna-ot-nay-vazhnite-platformi-za-kultura-i-izkustvo-koyato-pravim.html", "text": "Фестивалът „Тара-ра-Бумбия“ е една от най-важните платформи за култура и изкуство, която Община Благоевград прави. Това каза на пресконференция заместник-кметът на общината по култура и хуманитарни дейности Христина Шопова, предаде репортер на Радио „Фокус“ – Пирин. Тя отбеляза, че в рамките на шестото издание на културното събитие ще бъдат представени 18 спектакъла. „Имаме една ударна, добре премислена програма, в която ще има и много съпътстващи събития, както всяка година. В различните модули към фестивала ще има представяне на книги, майсторки клас, разговори за паметни спектакли, интересни срещи, а също и дискусии. Накратко казано – очакват ни 9 дни театър“, каза още Шопова. Според нея представленията, включени в програмата са много добри, а част от тях са били отличени с големи национални и международни награди. „Както до сега – програмата е структурирана в два потока. Селектираните спектакли са дело на независими млади хора, тъй като това е една от основните цели на фестивала. Много сме горди от този факт, защото дълго време тези творци нямаха дом и сцена, но намериха своето място в Благоевград и вече шеста поредна година всичко, което са сътворили като експеримент, като вдъхновение, като опит ще бъде представено в града“, добави Шопова. Тя отбеляза, че режисьорите на представленията, които ще бъдат показвани в рамките на фестивала са много добри. „Разбира се, винаги търсим най-ярките и провокативни режисьорски имена и мисля, че публиката в Благоевград оцени фестивала. Той има своите почитатели, които все повече се увеличават с всяка изминала година, затова нашето задължение е да го надграждаме, а и да го правим все по-добър“, заяви заместник-кметът Христина Шопова.\r\nЛивия НИНОВА", "date": "2018.04.23", "title": "Христина Шопова, зам.-кмет на Община Благоевград: Фестивалът „Тара-ра-Бумбия“ е една от най-важните платформи за култура и изкуство, която правим"}
{"url": "http://www.focus-news.net/news/2018/04/23/2514168/predsedatelyat-na-parlamenta-tsveta-karayancheva-balgariya-shte-prodalzhi-da-polaga-usiliya-za-uskoryavane-na-protsesa-na-evropeyska-integratsiya-na-stranite-ot-zapadnite-balkani.html", "text": "България ще продължи да полага усилия за ускоряване на процеса на европейска интеграция на страните от Западните Балкани, заяви председателят на парламента Цвета Караянчева на среща с председателя на Скупщината на Черна гора Иван Брайович. Председателите на законодателните институции на двете страни имаха двустранна среща по време на Конференцията на председателите на парламентите на страните-членки на ЕС в Талин, Естония. Това съобщиха от пресцентъра на Народното събрание.\r\nПредседателят на Народното събрание подчерта, че България отделя особено внимание на срещата на върха ЕС – Западни Балкани през май в София. Очакваме темата за европейската перспектива на страните от Западните Балкани да остане в дневния ред на ЕС и работата по нея да продължи и по време на председателствата на Австрия и Румъния, добави Цвета Караянчева. Тя подчерта също, че темата за Западните Балкани е важен ангажимент и на Световната банка, която е готова да финансира проекти за над 200 милиона евро за изграждане на различни инфраструктури като пътища, железници и свързаност на пристанищата от региона. Този ангажимент е доказателство колко важна е свързаността на Западните Балкани, която беше формулирана като един от основните приоритети на Българското председателство, добави председателят на парламента. \r\nГотови сме като член на ЕС да помогнем на Черна гора както по отношение на законодателството, така и с други инициативи, заяви председателят на българския парламент. По думите й парламентарните групи за приятелство в двете законодателни институции могат да бъдат натоварени да определят приоритетните области на сътрудничество и конкретните действия, които е необходимо да бъдат предприети от институциите на двете страни. \r\nПредседателите на парламентите на България и Черна гора изразиха задоволство от засиления политически диалог на най-високо равнище, който според тях е предпоставка за развиване на взаимноизгодно сътрудничество в редица области от взаимен интерес. \r\nВиждаме отдадеността на България за перспективата пред страните от Западните Балкани, отбеляза от своя страна Иван Брайович. Той допълни, че страната му приветства практиката всяка държава да се разглежда според усилията, които полага. Черна гора е лидер в региона и можем да покажем на останалите страни верния път към Европа, допълни още той. \r\nВ края на срещата председателят на Скупщината на Черна гора преповтори поканата си към Цвета Караянчева за посещение, която от своя страна прие поканата за официална визита в Подгорица.", "date": "2018.04.23", "title": "Председателят на парламента Цвета Караянчева: България ще продължи да полага усилия за ускоряване на процеса на европейска интеграция на страните от Западните Балкани"}
{"url": "http://www.focus-news.net/news/2018/04/23/2514147/thestivalgrgartsiya-savetnikat-na-turskiya-prezident-dzhigit-bulut-zayavi-che-gratskite-znamena-ot-spornite-ostrovi-sa-svaleni-a-gartsiya-e-predupredena.html", "text": "Съветникът на турския президент Реджеп Ердоган, Джигит Булут, журналист и анализатор, е заявил в телевизионно интервю, че гръцките знамена от спорните острови са свалени, а записа от свалянето им е предаден на гръцкото правителство, предава електронното издание \"Тhestival.gr\".\r\nСпоред изданието Булут смята, че \"ще бъде много жалко, ако по подобни причини се предизвика война с Гърция, тъй като ако се погледне съотношението на силите между Турция и Гърция, това би било равносилно възрастен човек да набие дете в кошарката му.\"\r\nВ интервюто си Булут е предупредил гръцките министри да се предпазват от антитурски и антиислямски изказвания, като е уточнил че в противен случай Гърция ще плати висока цена за това.", "date": "2018.04.23", "title": "\"Тhestival.gr\"(Гърция): Съветникът на турския президент Джигит Булут заяви, че гръцките знамена от спорните острови са свалени, а Гърция е предупредена"}
{"url": "http://www.focus-news.net/news/2018/04/23/2514170/kyustendil-otchita-se-lek-spad-v-ravnishteto-na-bezrabotitsa-v-grada.html", "text": "Отчита се лек спад в равнището на безработица в Кюстендил. Това каза пред Радио „Фокус” – Кюстендил Юлиана Хаджиева, директор на Дирекция „Бюро по труда” – Кюстендил. По думите й равнището на безработица е 10,6 %, а в сравнение с предходния месец намалението е с 0,2 пункта. Общият брой на регистрираните без работа жители в общините Кюстендил, Невестино и Трекляно, за които отговаря Дирекция „Бюро по труда”, са 2763 души. За Кюстендил равнището на безработица е 10,3 %, за Невестино е 14,9 %, а за Трекляно – 12,2 %. Над 56 % от общия брой регистрирани безработни лица са без специалност и професия. 8,5 % са безработните с висше образование. Най-много безработни има сред лицата с начално образование, както и при тези със средно специално и професионално образование. 239 души с намалена работоспособност са регистрирани като безработни, а младежите без препитание са 451.\r\nВенцеслав ИЛЧЕВ", "date": "2018.04.23", "title": "Кюстендил: Отчита се лек спад в равнището на безработица в града"}
{"url": "http://www.focus-news.net/news/2018/04/23/2514169/afp-hertsoginyata-na-keymbridzh-i-sapruga-na-britanskiya-prints-uilyam-keyt-midaltan-e-rodila-momche.html", "text": "Херцогинята на Кеймбридж и съпруга на британския принц Уилям – Кейт Мидълтън, е родила момче, предава  AFP.\r\n„Нейно кралско величество херцогинята на Кеймбрижд сутринта роди син“, пише в заявление на Кенсингтънския дворец. Бебето е момченце, тежащо 3,8 кг.\r\nТова ще е третото дете на херцогинята Кеймбридж и принц Уилям. Виктор Турмаков", "date": "2018.04.23", "title": "AFP: Херцогинята на Кеймбридж и съпруга на британския принц Уилям – Кейт Мидълтън, е родила момче"}
{"url": "http://www.focus-news.net/news/2018/04/23/2514171/burgas-353-zheni-rabotyat-v-odmvr.html", "text": "353 жени работят в ОДМВР-Бургас, съобщи за Радио „Фокус“-Бургас директорът ст. комисар Калоян Калоянов. Най-много работят в направлението „Охранителна полиция“, като са разпределени както в териториална полиция - това са служителите, които обслужват населените места, така и в патрулно постовата дейност. След тях се нареждат жените, които работят в отдел „Разследване“. Те се занимават основно със събиране и документиране на факти и доказателства по различните случаи престъпления. На следващо място са жените, които работят в криминална и икономическа полиция. „Не малък е делът на служителите, които работят в администрацията, но тяхната дейност не е свързана с изпълнение на преки полицейски задължения“, каза още Калоянов. Той добави, че когато дадени места са вакантни, се обявява конкурс със заповед на Министъра на вътрешните работи и в него могат да участват както мъже, така и жени. \"Т.е. приемането под формата на различни видове изпити, след това обучението и работата по никакъв начин не се различава от това, което работят мъжете“, каза Калоянов. По думите му през годините се наблюдава увеличение на интереса от страна на жените да работят в полицията.\r\nМария РУСЕВА", "date": "2018.04.23", "title": "Бургас: 353 жени работят в ОДМВР"}
{"url": "http://www.focus-news.net/news/2018/04/23/2514176/burgas-inovativni-idei-sas-seriozen-potentsial-belyazaha-proletniya-burgaski-hakaton.html", "text": "Иновативни идеи със сериозен бъдещ потенциал съпътстваха тридневния бургаски пролетен Хакатон, който се проведе в залите на Университет „Проф. д-р Асен Златаров“. Тазгодишната тема „Създаване на софтуерни приложения за спорт и забавления“ провокира участието на 59 ученици и студенти, и двама ментори, с интереси в областта на софтуерната разработка, дизайна, информационните технологии и иновативните продукти. Това съобщиха от пресцентъра на Община Бургас.\r\nРазпределени в 15 отбора – 10 ученически и 5 студентски, участниците предложиха оригинални концепции на мобилно приложение за спорт, фитнес или физическа активност на открито като превенция в борбата срещу стреса и уседналия начин на живот на младите хора.\r\nСофтуерните разработки и работата на отборите бяха оценявани от експертно жури по 5 критерия: оригиналност на идеята, работеща функционалност, качество на програмния код, потребителски интерфейс и потенциал на приложението.\r\nГолямата награда на тазгодишния хакатон е професионален ангажимент за създаване на софтуерно приложение за Професионалната гимназия по компютърно програмиране и иновации, която ще отвори врати на 1 септември в ж.к. „Меден рудник“. Отличието беше връчено на двата първи отбора – Brogrammers и Team_Focus_2  от директора на новото училище Димитринка Тодорова.\r\n„Гордея се, че всяка следваща година се увеличава броят на младите хора, които участват в Хакатона. Те са активни, добре подготвени и мотивирани да участват и се представят добре в това състезание“, сподели кметът на Бургас Димитър Николов.", "date": "2018.04.23", "title": "Бургас: Иновативни идеи със сериозен потенциал белязаха пролетния бургаски хакатон"}
{"url": "http://www.focus-news.net/news/2018/04/23/2514172/sliven-vazstanoveno-e-dvizhenieto-v-skorostnata-lenta-v-uchastaka-ot-km-270-do-km-273-v-posoka-burgas-na-am-trakiya.html", "text": "Възстановено е движението в скоростната лента в участъка от км 270 до км 273 в посока Бургас на АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2018.04.23", "title": "Сливен: Възстановено е движението в скоростната лента в участъка от км 270 до км 273 в посока Бургас на АМ \"Тракия\""}
{"url": "http://www.focus-news.net/news/2018/04/23/2514165/sergey-lavrov-vaprosat-za-dostavkite-na-s-300-v-siriya-zasega-ne-e-reshen.html", "text": "Руският външен министър Сергей Лавров уточни, че въпросът за доставката в Сирия на ЗРК С-300 все още не е решен, предава Интерфакс.\r\n„Не мога да кажа, че въпросът е решен“, заяви Лавров пред журналисти, отговаряйки на съответния въпрос. „Подобно решение може да се приеме от ръководството на Русия заедно с представителите на Сирия, още предстои да се почака“, отбеляза той.\r\nМинистърът напомни за заявлението на президента на Русия Владимир Путин по повод възможните доставки на С-300. „Той обсъди тези въпроси с представителите на нашето министерство на отбраната н контекста на задачите да не се допуска Сирия да не бъде достатъчно подготвена за актове на агресия“, допълни Лавров.\r\nПо-рано в руските медии се появиха данни, че Русия може скоро да достави безвъзмездно на Сирия зенитно-ракетни комплекси С-300 „Фаворит“. Виктор Турмаков", "date": "2018.04.23", "title": "Сергей Лавров: Въпросът за доставките на С-300 в Сирия засега не е решен"}
{"url": "http://www.focus-news.net/news/2018/04/23/2514161/d-r-daniela-daritkova-gerb-v-balgariya-i-evropa-nabirat-skorost-antivaksinalni-techeniya-vazhno-e-da-mozhem-da-se-borim-s-vsichki-falshivi-novini-v-tazi-sfera.html", "text": "В последните години не само в България, но и в Европа антиваксиналните течения набират скорост. Важно е да може да се борим с всички фалшиви новини в тази сфера. Това каза председателят на Комисията по здравеопазване към Народното събрание и народен представител от ПГ на ГЕРБ д-р Даниела Дариткова в интервю за Агенция „Фокус“ по повод Европейската седмица на имунизациите.\r\nТя посочи, че антиваксиналните течения са в контекста на това, че ваксините не са нужни, а добрата хигиена предпазва от заболявания. „Това е един от митовете, които трябва да бъдат развенчани. Факт е, че Европа успя в резултат на добро имунизационно покритие да се справи с много инфекциозни заболявания. Европа е зона, свободна от детски паралич – една изключително инвалидизираща и смъртоносна болест, причинена от вируси, от която миналия век е имало много сериозни епидемии. Но все още в Европа има морбили и трябва да подчертая, че в България се справихме изключително успешно с единичните взривове от морбили, които се случиха миналата година. Но това изобщо не е така в наши съседни страни – в Румъния и в Гърция все още има доста сериозен брой заболели и, за съжаление, и сериозен брой починали. Така че това, че ваксините действат, означава, че полипите, срещу които са предназначени, ги няма. Но ако постигнем по-нисък от имунизационен обхват от този, който препоръчва Световната здравна организация – около 95% от населението да бъде имунизирано срещу съответните инфекциозни заболявания, имаме риск отново да се появят заболяванията, за които сме забравили отдавна“, обясни д-р Дариткова.\r\nКато друг мит тя посочи твърдението, че ваксините могат да доведат до сериозни усложнения. „Общите и локални усложнения във всяка една ваксина се съобщават от лекаря, който прави ваксината, на майката и на детето. Всички останали разпространени новини за предизвикване на аутизъм от ваксините, и за предизвикване на заболявания категорично не са верни. Ваксините подлежат на много строг контрол по време на своето производство и са с гарантирано качество, затова можем да разчитаме на техните добри ефекти по отношение на здравето, като страничните ефекти са сведени до минимум“, каза още председателят на Здравната комисия.\r\nТя посочи, че много големи полемики има и около живакът, който се съдържа във ваксините. „Но повечето ваксини, които се използват, не съдържат живак. Има едно съединение тиомерсол, което се намира в много малък процент от ваксините и то практически не уврежда организма.  Искам да подчертая, че е много важно да се борим аргументирано срещу митовете и антиваксиналните течения, защото смятам, че ваксините, както и антибиотиците са едни от най-големите постижения, спасили хиляди човешки животи“, обясни д-р Дариткова.\r\nЦветилена СИМЕОНОВА", "date": "2018.04.23", "title": "Д-р Даниела Дариткова, ГЕРБ: В България и Европа набират скорост антиваксинални течения, важно е да можем да се борим с всички фалшиви новини в тази сфера"}
{"url": "http://www.focus-news.net/news/2018/04/23/2514175/sofiya-dvizhenieto-mezhdu-vladaya-i-cherniya-kos-se-osashtestvyava-s-propuskvatelen-rezhim-zaradi-katastrofiraliya-v-rayona-taksimetrov-avtomobil.html", "text": "Таксиметровият автомобил, катастрофирал в района между Владая и Черния кос, в посока София се е преобърнал, съобщава слушател на Радио „Фокус“. На място има екипи полицията и \"Спешна помощ\". Създаден е пропускателен режим на движение.", "date": "2018.04.23", "title": "София: Движението между Владая и Черния кос се осъществява с пропусквателен режим, заради катастрофиралия в района таксиметров автомобил"}
{"url": "http://www.focus-news.net/news/2018/04/23/2514180/veliko-tarnovo-ministerstvo-na-kulturata-reshava-dali-shte-badat-pozlateni-kubetata-na-tsarkvata-na-tsarevets.html", "text": "Ще бъдат ли позлатени кубетата на църквата на Царевец решава Министерство на културата. Срокът за становището по този и въпросът за изграждане на паметник на Ивайло в парк Света гора в старата столица, е краят на месец април. И двата проекта са на Идейния общонароден комитет „Асеневци“, припомни неговият председател доц. Марин Павлов, предаде репортер на Радио „Фокус“ – Велико Търново. Третата идея на Сдружението е за строеж на закрит мост над река Янтра.  Към момента и трите предложения са одобрени от Община Велико Търново и се чака становището на Министерство на културата. Доц. Павлов припомни, че много хора са въведени в заблуждение, че позлатяването на покрива на църквата ще наруши нейната историческа стойност. „Искам да Ви уверя, че това няма да се случи, защото първо, този обект не е храм, нито е археологически обект. Ние искаме да направим този пантеон на Втората българска държава, да предадем царственост на хълма“, категоричен бе доц. Павлов. Проф. Иван Тютюнджиев, ръководител на проекта за изграждане на паметник на Ивайло, подчерта, че и трите обекта са изпълними. Освен това уточни, че се търси общественото одобрение, а реализацията им не самоцел на Комитета. „Ние не ангажираме с финансово участие Общината, а  искаме само нейното одобрение и това на гражданите“, заяви още проф. Тютюнджиев. Идейният проект за паметник на Ивайло датира от 80-те години на миналия век. Той е дело на покойния проф. Димитър Даскалов, но неговият син е поел ангажимента да продължи делото на своя баща. Сумата, необходима за този проект, е 1,6 млн. лева, а средствата ще бъдат осигурени от дарители. Парите, които ще бъдат вложени в позлатата на Пантеона на България от Средновековието, както е наречена църквата на Царевец, са в размер на 1,2 млн. лв. Стойността на моста над река Янтра ще е около 8 млн. лв. Той ще е дълъг 97 метра, с 4,5 метра пешеходна зона, а след изграждането му 70-80 души ще бъдат наети на постоянна работа в търговските и културни обекти, които ще се намират там, поясниха плановете си от Общонародния комитет.\r\nЛуиза ТРАНЧЕВА", "date": "2018.04.23", "title": "Велико Търново: Министерство на културата решава дали ще бъдат позлатени кубетата на църквата на Царевец"}
{"url": "http://www.focus-news.net/news/2018/04/23/2514178/obshtinskite-savetnitsi-ot-gerb-burgas-anton-berdankov-georgi-kuzmanov-i-kalcho-belov-shte-imat-priemen-den-v-selo-marinka-na-26-april.html", "text": "Общинските съветници от ГЕРБ-Бургас Антон Берданков, Георги Кузманов и Калчо Белов ще имат приемен ден в село Маринка. Той ще се проведе от 17.00 до 18.00 ч. на 26 април 2018 г. (четвъртък) в залата на кметство Маринка, съобщиха от пресцентъра на ГЕРБ. Записвания за изнесената приемна на общинските съветници от ГЕРБ се правят на телефон 056 81 90 40. Антон Берданков е член на постоянната Комисия за младежта и спорта, участва и в тази по транспорт и морско дело. Георги Кузманов е член на две постоянни комисии – Комисия по опазване на околната среда, земеделие и храни и Комисия по общинска собственост и инвестиционни политики. Калчо Белов е председател на постоянната Комисия за младежта и спорта, член е на Комисията по туризъм и Комисията по предотвратяване и установяване на конфликт на интереси.", "date": "2018.04.23", "title": "Общинските съветници от ГЕРБ-Бургас Антон Берданков, Георги Кузманов и Калчо Белов ще имат приемен ден в село Маринка на 26 април"}
{"url": "http://www.focus-news.net/news/2018/04/23/2514174/smolyan-blizo-30-sluzhiteli-na-rzi-izlyazoha-na-protest-s-iskane-za-uvelichenie-na-zaplatite.html", "text": "Близо 30 служители на РЗИ – Смолян излязоха на протест с искане за увеличение на заплатите, предаде репортер на Радио „Фокус“ – Смолян. Те протестираха в обедната си почивка, като носиха лентички  с надпис „Протест“ на реверите си. Пред протестиращите, Елена Станчева – инспектор в Здравната инспекция, посочи и основните искания на служителите в сектора. Тя заяви, че искат възможно по-голямо увеличение, тъй като сега работят на минимума. „До с 50 % има как да им бъдат увеличени заплатите, ако пожелаят министрите. От 2008 г при нас няма увеличение, а от 1 януари повечето служители работят със заплати от 510 лв.“, посочи Станчева.\r\nМарияна Браянова – инспектор Държавен здравен контрол в РЗИ заяви, че е служител с 37 години трудов стаж и с увеличението от 5 % в началото на годината, получава заплата от 560 лв. „Върша си работата изключително отговорно, въпреки ниското възнаграждение. Работата ни е такава, че няма как да не я вършиш всеотдайно и отговорно, защото говорим за здравен риск. Положението е трагично, след няколко години трябва да се пенсионирам, а не знаем каква пенсия ще получим“, посочи Браянова.\r\nПротестиращите единодушно заявиха, че основните им искания, описани и в общата протестна декларация, която днес е представена на вниманието на министъра и ръководството на МЗ са свързани не само с промяна на индивидуалните месечни заплати и начина на оценяване на служителите, но и със създаването на Класификатор на длъжностите за работещите в РЗИ, по-добра кадрова обезпеченост и структурни промени. Те подчертаха, че сегашната система за заплащане не само че не допринася за осигуряване на равно възнаграждение за еднакъв или равностоен труд, но и не мотивира служителите, поради финансовите ограничения, съпровождащи нейното въвеждане и пожелателния характер на текстовете за допълнителни възнаграждения за постигнати резултати. „Поради спецификата на работата ни, настояваме за създаване на Класификатор на длъжностите за работещите в системата на РЗИ. Предлагаме също преминаването от една степен в друга да става на база прослужени в съответната държавна структура години, а не както е сега трудовият стаж да има значение само при започване на работа. В момента няма елемент на мотивация, което се дължи както на „замразените“ заплати, така и на липсата на елементарна визия за кариерно развитие, а растежът в ранг не носи финансов стимул, подчерта Станчева по време на протеста.\r\nПротестиращите настояват за бързи и адекватни мерки за унифициране правилата за определяне заплатите на държавните служители, така че да се изкорени несправедливото определяне на трудовото възнаграждение, съществуващо към настоящия момент в системата на РЗИ и в държавната администрация. „Настояваме представители на РЗИ да вземат участие в работната група за обсъждане на промените в Наредба за заплатите на служителите в държавната администрация“, категорични са още здравните инспектори от Смолян.\r\nНели ГЕРГЬОВСКА", "date": "2018.04.23", "title": "Смолян: Близо 30 служители на РЗИ  излязоха на протест, с искане за увеличение на заплатите"}
{"url": "http://www.focus-news.net/news/2018/04/23/2514177/zam-ministar-krasimir-tsipov-predvizhdame-novi-sanktsii-za-vodachite-narushavashti-chesto-pravilata-za-dvizhenie.html", "text": "По отношение на водачите на МПС, склонни да извършват чести нарушения на правилата за движение по пътищата, законопроектът предвижда някои нови принудителни административни мерки и санкции. Това каза зам.-министърът на вътрешните работи Красимир Ципов на обществено обсъждане на проект за Закон за движение по пътищата, предаде репортер на Агенция „Фокус“. „Предвидена е възможност в общините да се обособяват т.нар. пешеходни зони и зони за споделено движение с предимство на пешеходците, със специфични правила за движение на МПС“, обясни той. „Разделянето на действащото законодателство на 3 законопроекта - за движение по пътищата, за пътните превозни средства и за водачите на МПС е, за да създадем по-стабилна уредба“, посочи Красимир Ципов. „Търсейки възможност да вкараме голяма част от действащите норми, уредени на подзаконови нормативни актове, на ниво закон“, коментира той. „От друга страна, за да видим и съобразим многобройните предложения, които бяха постъпили под различна форма, включително и от НПО“, допълни зам.-министърът. „Друга важна цел е да усъвършенстваме уредбата за правилата за движение по пътищата, правилата относно отговорността на водачите на МПС, компетентността на контролните органи, засилване на контролната дейност върху участниците в движението“, каза още той.", "date": "2018.04.23", "title": "Зам.-министър Красимир Ципов: Предвиждаме нови санкции за водачите, нарушаващи често правилата за движение"}
{"url": "http://www.focus-news.net/news/2018/04/23/2514181/d-r-angel-kunchev-initsiativata-evropeyska-sedmitsa-na-imunizatsiite-postepenno-pridobi-po-golyamo-priznanie.html", "text": "Инициативата Европейска седмица на имунизациите постепенно придоби по-голямо признание. Това каза д-р Ангел Кънчев главен държавен здравен инспектор в интервю за Агенция „Фокус“  по повод Европейската седмица на имунизациите.\r\n„Инициативата се повтаря вече десета година и постепенно придоби по- голямо призвание. Първоначално се отбелязваше само в няколко страни, но се видя, че е добре и има необходимост от напомняне за важността на изпълнението на имунизационния календар, затова беше припозната както от Европейския съюз, така и от Европейския офис на Световната здравна организация (СЗО) и стана традиционна и се отбелязва вече във всички страни на континента“, зави Кънчев.\r\nТой посочи, че мотото на инициативата тази година е: „Ваксините работят - предпази себе си и останалите около теб“ и в  него е събрана цялата философия на ваксините , а именно това, че те играят роля не само за човека, който се е ваксинирал и го предпазват, като му осигуряват имунитет за дълъг период от  време, но и останалите около него, които някои от тях по различни причини може да не могат да бъдат имунизирани.\r\n„Ако имаме достатъчен контингент имунизирани лица, са предпазени даже и тези, които не могат да се имунизират“, заяви Кънчев.\r\nВиктория КРЪСТЕВА", "date": "2018.04.23", "title": "Д-р Ангел Кунчев: Инициативата Европейска седмица на имунизациите постепенно придоби по-голямо признание"}
{"url": "http://www.focus-news.net/news/2018/04/23/2514182/sport-zhoze-maurinyo-e-opredelen-za-nay-visokoplaten-trenyor-na-sveta.html", "text": "Португалецът Жозе Мауриньо е обявен за най-високоплатения старши футболен треньор. През настоящия сезон наставникът на Манчестър Юнайтед е спечелил 26 милиона евро.\r\nНа второ място е старшият треньор на националния отбор на Китай – италианецът Марчело Липи с 23 милиона долара. На трето място е аржентинецът Диего Симеоне от Атлетико Мадрид с 22 милиона. Четвърти е старшият треньор на Реал Мадрид – французинът Зинедин Зидан с 21 милиона.  Виктор Турмаков", "date": "2018.04.23", "title": "Спорт: Жозе Мауриньо е определен за най-високоплатен треньор на света"}
{"url": "http://www.focus-news.net/news/2018/04/23/2514150/afp-rakovoditelyat-na-protestite-v-armeniya-e-osvoboden-ot-aresta.html", "text": "Ръководителят на масовите антиправителствени протести в Армения Никол Пашинян е освободен от ареста, където бе задържан след неуспешни преговори с министър-председателя Серж Саркисян, предава  AFP.\r\nСнимки от местните медии показват как Пашинян, обграден от своите последователи, размахва арменско знаме в Ереван. Виктор Турмаков", "date": "2018.04.23", "title": "AFP: Ръководителят на протестите в Армения е освободен от ареста"}
{"url": "http://www.focus-news.net/news/2018/04/23/2514184/blagoevgrad-obshtinskite-strukturi-na-pp-gerb-v-hadzhidimovo-simitli-i-kresna-provedoha-otchetno-izborni-sabraniya.html", "text": "Общинските структури на ПП ГЕРБ в Хаджидимово, Симитли и Кресна проведоха редовни отчетно-изборни събрания. Това съобщиха от пресцентъра на ПП ГЕРБ – Благоевград. В Хаджидимово гости на събранието бяха депутатите от ПП ГЕРБ д-р Емил Тончев и Александър Мацурев. По време на срещата Александър Мацурев коментира законодателната работа на парламентарната група на ГЕРБ през изминалата година, както и с успешното управление на българското правителство, и лично на премиера Борисов. Той покани членове на организацията да гостуват в Парламента, за да се запознаят отблизо с дейността на народните представители. Пожела на избраното ръководство на организацията в Хаджидимово успех и по-добри постижения на предстоящите местни избори догодина. Винаги могат да разчитат на моето съдействие и подкрепа. С най-много гласове общинската структура гласува доверие на Кирил Пасков. В Кресна гост на събранието беше народният Георги Динев, народен представител от област Благоевград. Общинското ръководство представи отчет на дейността за изминалия мандат и начерта приоритетите и целите за бъдещото развитие на структурата. По време на гласуването делегатите гласуваха пълно доверие на досегашното ръководство и си обещаха да работят още по-усърдно. Общинската структура на ПП ГЕРБ в Симитли също проведе отчетно-изборно събрание, на което гост бе депутатът Стефан Апостолов. Досегашното ръководство представи своя отчет за дейността през предходния мандат, а по време на гласуването делегатите гласуваха пълно доверие на досегашния общински лидер Лиляна Айкова. Предстои утвърждаване на номинациите от Изпълнителната комисия на ПП ГЕРБ.", "date": "2018.04.23", "title": "Благоевград: Общинските структури на ПП ГЕРБ в Хаджидимово, Симитли и Кресна проведоха отчетно-изборни събрания"}
{"url": "http://www.focus-news.net/news/2018/04/23/2514183/plovdiv-nachalnikat-na-ru-rakovski-georgi-iliev-ostava-v-aresta.html", "text": "Окръжният съд остави в ареста началника на РУ на полицията в Раковски Георги Илиев, предаде репортер на Радио „Фокус”- Пловдив. Той е обвинен в подкуп в размер на 20 000 лева, чрез изнудване, посредством злоупотреба със служебно положение. Предвиденото наказание за това е затвор от 3 до 10 години. Съдът прецени, че са налице почти всички предпоставки за вземане на най-тежката мярка за неотклонение „задържане под стража”, с изключение на една – опасност той да се укрие. Илиев гледа тежко болните си родители и издържа семейство с едно дете и живее на постоянен адрес. Решението на съда може да се обжалва в тридневен срок. В случай на обжалване следващото заседание на съда е насрочено за 3 май, от 10.00 часа в Апелативния съд в Пловдив.\r\nЦветана ТОНЧЕВА", "date": "2018.04.23", "title": "Пловдив: Началникът на РУ - Раковски Георги Илиев остава в ареста"}
{"url": "http://www.focus-news.net/news/2018/04/23/2514173/chosun-ilbo-sreshtata-na-visoko-ravnishte-sasht-severna-koreya-mozhe-da-se-provede-v-evropa-ili-v-singapur.html", "text": "Планираната среща на високо равнище между президента на САЩ Доналд Тръмп и ръководителя на Северна Корея Ким Чен-ун може да се забави до средата на юни и да се проведе в Европа или в Сингапур, съобщава южнокорейското издание  „Чосун Илбо“.\r\nДоналд Тръмп и Ким Чен-ун ще се срещнат в средата на ъни извън Североизточна Азия. Нито Китай, която е един от малкото съюзници на Северна Корея, нито Япония, която е ключов съюзник на САЩ в региона няма да бъдат домакини на срещата според запознати американски държавни служители. Затова и мястото на срещата в по-неутрален регион като Швейцария или Сингапур ще бъде по-подходяща за срещата им.\r\nМеждувременно Тръмп предложи да проведе срещата с Ким-Чен ун в средата на юни, след срещата на високо равнище на Г-7 в Канада на 8 и 9 юни. Изглежда, че той иска да се координира със съюзниците си преди срещата с лидера на Северна Корея.  Виктор Турмаков", "date": "2018.04.23", "title": "„Чосун Илбо“: Срещата на високо равнище САЩ-Северна Корея може да се проведе в Европа или в Сингапур"}
{"url": "http://www.focus-news.net/news/2018/04/23/2514187/prezidentat-rumen-radev-obsadi-aktualni-vaprosi-ot-mezhdunarodniya-dneven-red-s-frenskiya-ekspert-po-politicheska-strategiya-zherar-shalian.html", "text": "Идеите и перспективите за развитието на Обединена Европа и актуални проблеми от международния дневен ред обсъдиха на „Дондуков“ 2 президентът Румен Радев и френският експерт по политическа стратегия Жерар Шалиан, съобщиха от прессекретариата на държавния глава. Гостът е преподавател в престижни университети по цял свят и автор на множество публикации и книги, посветени на военната стратегия и конфликти от 20-и и 21-и век. Специалист по асиметрични конфликти и културна антропология на обществата в конфликт, той е работил на място по повечето от съществуващите конфликтни точки, по всички краища на земното кълбо.   \r\nПрезидентът Радев и проф. Шалиан се обединиха около мнението, че днес повече от всякога е нужно задълбочено и детайлно разбиране на генезиса и развитието на конфликтите, познание за характера и ценностите на местните субекти, ясна визия за конкретните цели, които нашите съюзи – ЕС и НАТО имат в съответния конфликт и за начина, по който тези цели могат да бъдат постигнати. Този подход единствен гарантира успешна реализация на нашите цели, като изключва всякакви предпоставени решения, идеологически подходи и механично заимстване на позиции, като вредни за това, към което се стремим на международната арена.   \r\nЕвропа е жертва на самата себе си, защото не се изправя пред реалните проблеми, които има, заяви Жерар Шалиан. Според френския експерт слабостта и пасивността на ЕС на международната сцена произтичат и от липсата на адекватни отбранителни способности. При взимането на политическите решения за бъдещето на Европа е важно да се чува гласът на визионерите, които предлагат стратегическо мислене и обръщат внимание на историческите поуки, заяви Румен Радев.  \r\nВ срещата участва и посланикът на Франция у нас Ерик Льобедел.", "date": "2018.04.23", "title": "Президентът Румен Радев обсъди актуални въпроси от международния дневен ред с френския експерт по политическа стратегия Жерар Шалиан"}
{"url": "http://www.focus-news.net/news/2018/04/23/2514190/premierat-boyko-borisov-shte-uchastva-v-sreshtata-na-varha-na-psyuie.html", "text": "Министър-председателят Бойко Борисов ще участва в Срещата на върха на Процеса за сътрудничество в Югоизточна Европа. Форумът ще се проведе на 24 април в Бърдо при Краню, Словения, която е ротационен председател на ПСЮИЕ. Това съобщиха от правителствената информационна служа\r\nПо време на разговорите ще бъде обсъдено задълбочаването на сътрудничеството между страните от региона, особено в областта на свързаността, сигурността, стабилността и икономическия прогрес, както и засилване на сътрудничеството с ЕС и другите международни организации и институции. Лидерите на страните-участнички в ПСЮИЕ ще изберат и нов генерален секретар на оперативния орган на Процеса - Съветът за регионално сътрудничество.\r\nПроцесът за сътрудничество в Югоизточна Европа е структуриран с активното участие на българската дипломация през 1996 г., когато на среща в нашата страна е приета Софийската декларация за добросъседски отношения, стабилност, сигурност и сътрудничество на Балканите. Освен България, в ПСЮИЕ участват Албания, Босна и Херцеговина, Гърция, Република Македония, Молдова, Румъния, Словения, Сърбия, Турция, Хърватия и Черна гора, а от 2014 г. – и Косово.\r\nЕжегодната Срещата на върха на държавните и правителствени ръководители бележи финала на всяко ротационно председателство.", "date": "2018.04.23", "title": "Премиерът Бойко Борисов ще участва в Срещата на върха на ПСЮИЕ"}
{"url": "http://www.focus-news.net/news/2018/04/23/2514185/d-r-angel-kunchev-vaksinite-sa-edin-ot-nay-bezopasnite-produkti.html", "text": "Ваксините са един от най-безопасните продукти.  Това каза д-р Ангел Кънчев, главен държавен здравен инспектор, в интервю за Агенция „Фокус“  по повод Европейската седмица на имунизациите. По думите му те са подложени на изключително сериозен контрол. „Обикновено от създаването на една ваксина до пускането и на пазара минава един много дълъг период между 10, 12, 15 години, които са изцяло посветени на това да сме абсолютно сигурни, че този продукт е ефективен и същевременно абсолютно безопасен“, коментира д-р Кунчев. \r\nТой заяви, че в 99% от случаите страхът от ваксиниране е тотално неоснователен, тъй като ние имаме една много добра система за съобщаване на нежелани реакции.  Д-р Кунчев отбеляза, че по данни на Изпълнителна Агенция по лекарствата (ИАЛ) за миналата година само 7% от получените съобщения за нежелани реакции от лекарства касаят ваксини. „60 такива съобщения, от които огромната част - близо 50 са неоснователни, в смисъл няма как да се направи връзка между ваксинацията и нежеланата реакция. А при 10, които са добре проучени, на практика само при едно дете има по-сериозна средно тежка реакция и то продължава да бъде наблюдавано. Така че на фона на близо над 2 200 000 имунизации и реимунизации, които се правят годишно в страната, вие виждате, че става въпрос за 10 и то нетежки нежелани реакции и само една, при която няма никакъв риск за живота на детето, но все пак продължава да бъде наблюдавано“, коментира д-р Кунчев. \r\nВиктория КРЪСТЕВА", "date": "2018.04.23", "title": "Д-р Ангел Кунчев: Ваксините са един от най-безопасните продукти"}
{"url": "http://www.focus-news.net/news/2018/04/23/2514192/ministar-nikolina-angelkova-shte-sadeystvame-svishtov-da-se-vklyuchi-v-platformata-ilovebulgaria-gradat-ima-golyam-potentsial-v-turizma.html", "text": "Ще съдействаме Свищов да се включи в платформата iLoveBulgaria, което ще подпомогне популяризирането на общината, като туристическа дестинация. Похвално е, че общината е част от онлайн регистъра на туристическите атракции, който се намира на сайта на Министерството на туризма. Това помага за привличане на повече посетители на района и неговите интересни обекти. Това каза министърът на туризма Николина Ангелкова по време на среща с кмета на Свищов Генчо Генчев. Министърът е на работно посещение в Свищов. Това съобщиха от пресцентъра на министерството.\r\nГрадът има потенциал в туризма, който тепърва ще разгръща. В първите два месеца на тази година туристите, отседнали в местата за настаняване с 10 и повече легла в област Велико Търново са нараснали с 22%. Общият брой на реализираните нощувки се е увеличил с 16 на сто, а приходите от тях достигнат повече от 1,3 млн. лв., като отчитат ръст от 20,3%. Министър Ангелкова припомни, че миналата година България е посрещнала повече от 8,8 млн. чуждестранни посетители и посочи още, че се очаква тази година постъпленията да надхвърлят 7 млрд. лв. \r\nБългария има огромен потенциал за развитие на сектор туризъм, доказателство за това е фактът, че големи световни вериги като Мариот вече инвестират у нас, посочи министър Ангелкова. Тя допълни, че по време на работната си визита за среща на Г20 в Аржентина е разговаряла с  президента и главен изпълнителен директор на групата на Мариот Арне Соренсон, който сподели, че веригата вижда сериозни възможности за инвестиции у нас.\r\nПриоритет на Министерството на туризма е насърчаването на вътрешния туризъм, затова разработихме 12 винено-кулинарни дестинации, в които е включен и Свищов, заяви министърът. С крепостта Калето и къщата-музей на Алеко Константинов градът може да бъде включен и в 8-те културно-исторически дестинации. В мое лице  винаги можете да намерите подкрепа за всяко добро начинание, категорична бе министър Ангелкова.", "date": "2018.04.23", "title": "Министър Николина Ангелкова: Ще съдействаме Свищов да се включи в платформата iLoveBulgaria, градът има голям потенциал в туризма"}
{"url": "http://www.focus-news.net/news/2018/04/23/2514179/ria-novosti-ministar-predsedatelyat-na-armeniya-podade-ostavka.html", "text": "Министър-председателят на Армения Серж Саркисян подаде оставка, предава РИА Новости.\r\n„Обръщам се към вас за последен път като ръководител на правителството. Лидерът на протестната акция Никол Пашинян бе прав. Сбъркал съм. В наложилата се ситуация има няколко решения, но няма да пристъпя към нито едно от тях. Оставям длъжността ръководител на нашата страна“, пише в официално заявление на Саркисян, обнародвано от неговата пресслужба.\r\nТой се обърна с призив към всички граждани, участници в акцията на протеста, офицерите, войниците и съпартийците.\r\n„Уличното“ движение е против да заемам тази длъжност, аз изпълняват вашето искане. Нека има мир хармония и логика в нашата страна“, допълни той.\r\nПротестите срещу избирането на Саркисян започнаха на 13 април.   Виктор Турмаков", "date": "2018.04.23", "title": "РИА Новости: Министър-председателят на Армения подаде оставка"}
{"url": "http://www.focus-news.net/news/2018/04/23/2514189/hristina-shopova-zam-kmet-na-obshtina-blagoevgrad-shte-organizirame-kragla-masa-teatralen-most-balgariya-makedoniya-v-ramkite-na-festivala-tara-ra-bumbiya.html", "text": "В рамките на тазгодишното шесто издание на международния театрален фестивал „Тара-ра-Бумбия“ ще организираме кръгла маса на тема „Театрален мост: България – Македония“. Това каза на пресконференция заместник-кметът на общината по култура и хуманитарни дейности Христина Шопова, предаде репортер на Радио „Фокус“ – Пирин. Събитието се планува да бъде проведено на 18 май, като в него участие ще вземат актьори, режисьори и театрални критици от двете страни. „Различното тази година е, че ще поставим основен акцент във фестивала около сътрудничеството ни с Македония в полето на културата. Знаете, че бе сключен исторически договор за добросъседство между България и Македония, затова темата е важна. За закриването на фестивала тази година сме поканили представлението „Ничия земя“ на Македонският народен театър, като режисьор е Александър Морфов. Това е едно изключително представление“, каза още Шопова. Тя добави, че друг интерес момент от фестивала е, че на него ще гостува проф. Ивайло Христов с постановката „Секс, наркотици и рокендрол“, която вече успешно се играе 25 години.\r\nЛивия НИНОВА", "date": "2018.04.23", "title": "Христина Шопова, зам.-кмет на Община Благоевград: Ще организираме кръгла маса „Театрален мост: България – Македония“ в рамките на фестивала „Тара-ра-Бумбия“"}
{"url": "http://www.focus-news.net/news/2018/04/23/2514193/d-r-angel-kunchev-imame-edin-dosta-dobar-i-savremenen-imunizatsionen-kalendar.html", "text": "Имаме един доста добър  и съвременен имунизационен календар, почти изцяло съвпадащ с този на развитите западни страни, с малки разлики. Това каза д-р Ангел Кънчев, главен държавен здравен инспектор в интервю за Агенция „Фокус“  по повод Европейската седмица на имунизациите. „Това, което експертите съвсем наскоро препоръчаха като тенденция за  развитие, за осъвременяване на календара в следващите две, три до пет години е в две насоки – да се премахнат някои реимунизации, най-вече едната е за туберкулоза, другата за пневмококова ваксинация, за които се събраха достатъчно данни в европейски мащаб, че може и без тях и имунитетът няма да пострада. Същевременно евентуално може би след една, две до три години да се добави ваксинация срещу варицела, тъй като е много широко разпространено заболяване в страната – между 25 и 30 хил. деца всяка година боледуват от варицела в България“, обясни д-р Кунчев.\r\nПо думите му между около 400 до 500 от тях правят различен тип усложнения и изискват болнично лечение. „За съжаление има смъртни случаи почти всяка година. Така че, макар и най-леко протичащата шарка считаме, че е добре и  е дошло е времето за ваксина срещу нея. Имаме и достатъчно опит, между другото - повече от половината срани-членки на Европейския съюз използват тази ваксина вече от доста време. В  САЩ се използва близо 20 години и там има най-широк натрупан опит. Те успяха да намалят заболеваемостта и смъртността от това заболяване с 80%, точно на базата на имунизация, която правят вече двадесета година“, отбеляза той.\r\nВиктория КРЪСТЕВА", "date": "2018.04.23", "title": "Д-р Ангел Кунчев: Имаме един доста добър  и съвременен имунизационен календар"}
{"url": "http://www.focus-news.net/news/2018/04/23/2514195/blagoevgrad-vtori-lekoatleticheski-maraton-blagoevgrad-shte-se-provede-v-oblastniya-tsentar.html", "text": "За втора поредна година Благоевград ще бъде домакин на лекоатлетически маратон, съобщиха от пресцентъра на Община Благоевград. Състезанието ще се проведе на 5 май (събота). Стартът  ще бъде даден в 10:00 часа пред зала „22 септември“.  Маршрутът продължава през площад „Македония“/ Банка Хеброс/, вело алея „Бачиново“ и парк „Бачиново“, като ще се направи обиколка на езерото. Състезателите трябва да се върнат по същия маршрут до зала „22 септември“. \r\nВ надпреварата ще се включат атлети от цялата страна, като състезателите ще бъдат разделени в две групи. Първата група е „Юноши и девойки до 16 години“ , а втората – „Мъже и жени“. \r\nДължината на трасето в категория „Мъже и жени“ е 7,3 километра, а за „Юноши и девойки до 16 години“ е с дължина 3 километра.\r\nЛекоатлетически маратон се организира от Община Благоевград и е единствено по рода си в Югозападна България с подобна дължина на трасето.  \r\nОбщина Благоевград е подготвила много награди и изненади за всички участници.  Състезателите от  категория „Юноши и девойки до 16 години“ ще се надпреварват за предметни награди.  Лекоатлетите от категория „Мъже и жени“ ще се борят за наградата от 200 лева за първо място, 150 лева за второ място, 100 лева за трето място, четвърто място- 50 лева и пето място- 30 лева. \r\nРегистрацията за участие в маратона ще започне от 08:45 часа пред зала „22 септември“ на 5 май (събота) и ще продължи  до 09:45 часа.", "date": "2018.04.23", "title": "Благоевград: Втори лекоатлетически маратон „Благоевград“ ще се проведе в областния център"}
{"url": "http://www.focus-news.net/news/2018/04/23/2514197/inzh-vanyo-slaveev-ia-borba-s-gradushkite-utre-zapochva-aktivniyat-protivogradov-sezon.html", "text": "На 24 април от 11.00 часа всички противоградови полигони застъпват на дежурство. Това каза изпълнителен директор на Изпълнителна агенция „Борба с градушките” инж. Ваньо Славеев в интервю за Агенция „Фокус“ за началото на противоградовия сезон. „През май и юни агенцията е най-активна по въздействието на твърди валежи“, коментира инж. Славеев. По думите му тези месеци са с най-голямо предизвикателство за работещите в Агенцията за борба с градушките. Той уточни, че на всяка площадка има по трима ракетострелци и поясни, че всичко в сектора е спокойно. „Има корекция в положителен смисъл на заплатите на нашите служители. Съвсем спокойно хората работят и няма проблеми. Това, което им е обещано, им е дадено“, допълни изпълнителният директор. Инж. Славеев уточни, че от общо 17 млн. дка, които агенцията защитава, около 11 млн. дка е обработваема земя. \r\nДеница КИТАНОВА", "date": "2018.04.23", "title": "Инж. Ваньо Славеев, ИА „Борба с градушките“: Утре започва активният противоградов сезон"}
{"url": "http://www.focus-news.net/news/2018/04/23/2514194/ombudsmanat-maya-manolova-vnese-zakonodatelni-promeni-v-izbora-na-mestni-obshtestveni-posrednitsi.html", "text": "Омбудсманът Мая Манолова и Националното сдружение на местните обществени посредници в Република България внесоха в деловодството на Народено събрание проект за промени в Закона за местното самоуправление и местната администрация /ЗМСМА/, регламентиращ избора и правомощията на обществените посредници в българските общини. Това стана след обществена дискусия, организирана днес в парламента, на която бяха обсъдени възможните решения за облекчаване процедурата на избор, съобщиха от пресцентъра на Омбудсмана на Р България.  \r\nПо време на дебата законодателните промени бяха преработени на място, тъй като се взеха под внимание и предложенията на участниците във форума. \r\nВ законопроекта, подготвен от Манолова, се предвижда общините с население над 10 000 души да избират обществен посредник с обикновено мнозинство, а не както беше досега - с квалифицирано 2/3 от общия брой на общинските съветници при вземане на решение. Освен това всяка община трябва да получи целево финансиране от държавния бюджет за обезпечаване работата на местния омбудсман, което би гарантирало и неговата независимост. В предложението са разписани още продължителността на мандата на обществения посредник, редът за отчитането на годишната му дейност пред общинския съвет, който го избира и освобождава, правомощията му и основанията за предсрочното му освобождаване. \r\n„В България, която е и най-бедната страна в Европа, гражданите имат множество нарушени и застрашени права в редица области. Огромно е социалното страдание и проблемите на хората с бедността и липсата на перспектива. Огромни са проблемите с високомерието на администрацията – местна и централна. Огромни са проблемите със свръхправомощията на силните на деня – монополите. Така че, гражданите имат отчаяха нужда от защита на техните права, от институция, която да ги подкрепя, да стои зад гърба им, да е с тях, да е на тяхна страна в случаите, в които имат сериозни проблеми“, категорична бе Мая Манолова. \r\nВ дискусията участваха Дора Янкова – зам.-председател на парламентарната комисия по регионална политика, благоустройство и местно самоуправление, Силвия Георгиева - изпълнителен директор на Националното сдружение на общините в Република България, инж. Делян Дамяновски – изпълнителен директор на Националната асоциация на председателите на общински съвети, председателите на общински съвети в Елин Пелин, Мездра, Пловдив, Левски, Стражица, кметовете на Калофер, Поповица, Дунавци, Конаре, експерти и др.", "date": "2018.04.23", "title": "Омбудсманът Мая Манолова внесе законодателни промени в избора на местни обществени посредници"}
{"url": "http://www.focus-news.net/news/2018/04/23/2514200/sport-viktoriya-tomova-se-klasira-za-osnovnata-shema-na-turnira-v-istanbul.html", "text": "Виктория Томова се класира за основната схема на турнира на червени кортове в Истанбул. \r\nВъв финалния кръг на квалификациите първата ракета на България се наложи с 6:1, 6:2 над холандката Рихел Хогенкамп в двубой, продължил 59 минути.\r\nПо-късно днес на корта ще излезе и Елица Костова, която за място в основната схема ще играе срещу друга холандка – Аранча Рус.", "date": "2018.04.23", "title": "Спорт: Виктория Томова се класира за основната схема на турнира в Истанбул"}
{"url": "http://www.focus-news.net/news/2018/04/23/2514198/belogradchishkiyat-episkop-polikarp-oglavi-arhiereyska-sv-liturgiya-v-hram-rotonda-svvmchk-georgi.html", "text": "На 23 април (по нов стил) Православната църква чества паметта на св.вмчк Георги Победоносец  (Гергьовден по нов стил). По този повод с благословението на Негово светейшество Българския патриарх и Софийски митрополит Неофит, Неогово Преосвещенство Белоградчишки епископ Поликарп - викарий на Софийския митрополит,  оглави архиерейска св. литургия в старинен храм-ротонда \"Св.Вмчк Георги\", София, предаде репортер на Агенция \"Фокус\". В съслужение с него бяха свещ.ик.Йоан Куков - предстоятел на храма и др. духовници. Певци на клира  бяха група от сборни певци под ръководството на Протопсалт Андрей Касабов. След Богослужението, еп.Поликарп произнесе слово за светия великомъченик, един от най-почитаните светци от православния български народ. Никола Петков", "date": "2018.04.23", "title": "Белоградчишкият епископ Поликарп оглави архиерейска св. литургия в храм-ротонда \"Св.Вмчк Георги\""}
{"url": "http://www.focus-news.net/news/2018/04/23/2514201/ministar-lilyana-pavlova-uchastva-vav-forum-za-finansirane-na-proekti-na-zapadnite-balkani.html", "text": "Министър Лиляна Павлова подчерта важното място на Западните Балкани в Европа, която тема беше поставена високо в дневния ред на ЕС от Българското председателство. Стабилният, сигурен и проспериращ регион на Западните Балкани има геостратегическо значение за ЕС и огромен потенциал за развитие, отбеляза министърът за Българското председателство на Съвета на Европейския съюз Лиляна Павлова на работна среща, посветена на отношенията ЕС-Западни Балкани. Това съобщиха от пресцентъра на Министерство за Българското председателство на Съвета на ЕС 2018.\r\nФорумът, посветен на възможностите за инвестиции и за финансиране на проекти в района, събра десетки представители на банковия и финансовия сектор в сградата на Европейския парламент в Брюксел днес. Работната среща се организира от българския евродепутат Ева Майдел и Райфайзен банк – Сърбия, като присъстваха евродепутати, представители на Европейската комисия, Европейската банка за възстановяване и развитие, Европейската инвестиционна банка, представители на страните от Западните Балкани. \r\nБългарското председателство приветства наскоро приетия от Европейската комисия годишен пакет за разширяването и през следващите два месеца ще направи възможното темата за европейската перспектива и свързаността между държавите и ЕС да продължи да бъде приоритет и на следващите председателства. Затова и амбицията на страната ни е Срещата на върха на 17 май в София да завърши не само с политическа декларация, но и с конкретен план за финансиране на важни за региона проекти, каза министър Лиляна Павлова. Защото са необходими допълнителни усилия за повишаване на конкурентоспособността на икономиките на шестте страни, за преодоляване на високата безработица, създаване на възможности за предприятията, за пободряването на климата за бизнес и инвестиции.\r\nЕС би могъл да отпусне средства за изпълнение на планираните инициативи, но финансовият сектор в сътрудничество с институциите на ЕС, с местните власти и местния бизнес би могъл да удвои ефекта, като предостави допълнителна подкрепа на стартиращите фирми, малки и средни предприятия и различни предприемачески инициативи, съобразени със специфичните нужди на местните икономики, отбеляза министър Павлова. Тя подчерта, че дебатът за това как да се инвестира интелигентно и ефективно в региона остава отворен и се надява да бъде намерена най-добрата комбинация в името на благоденствието на всички граждани на ЕС.\r\nМинистър Павлова подчерта, че програмите за европейско териториално сътрудничество, съфинансирани от Европейски фонд за регионално развитие (ЕФРР) и Инструмента за предприсъединителна помощ (ИПП) спомагат за задълбочаване на сътрудничеството в региона на Западните Балкани и за развитие на междусъседските отношения. Имайки предвид, че сега се подготвя бюджета на ЕС за периода след 2020 г. обсъждането на възможности за осигуряване на транспортна, енергийна, дигитална свързаност за региона на Западните Балкани е в правилния момент. \r\nПо време на срещата евродепутата Ева Майдел заяви, че със своята целенасочена политика и послания, България и Българското председателство успяха да поставят разговорите за перспективата на Западните Балкани сред топ приоритетите на ЕС. Ефективни структурни инвестиции, ориентирани към конкретни резултати, са важен инструмент за постигане на напредък в преговорите за присъединяване, допълни тя.", "date": "2018.04.23", "title": "Министър Лиляна Павлова участва във форум за финансиране на проекти на Западните Балкани"}
{"url": "http://www.focus-news.net/news/2018/04/23/2514202/sadat-ostavi-v-aresta-mazha-zadarzhan-za-hvarlyane-na-bombichka-na-macha-levski-tsska.html", "text": "Софийският градски съд наложи най-тежката мярка за неотклонение - \"задържане под стража\" за Йордан Исаев, който бе задържан за хвърлянето на бомбичка на мача Левски-ЦСКА, предаде репортер на Агенция „Фокус”. Съдът приключва съдебното следствие и дава ход на делото. От съда считат, че е извършено престъпление, което търпи наказателна отговорност, както и че съществува опасност обвиняемият да извърши друго престъпление. По време на заседанието Исаев се извини на Гергана Зашева и другия пострадал полицай по време на футболната среща Левски-ЦСКА.\r\nАдвокатът на Исаев от своя страна поиска по-лека мярка за него. \"Смятам, че няма опасност от укриването на г-н Исаев. Той отиде доброволно в СДВР и направи пълни самопризнания. Смятам, че няма опасност да се укрие, защото се разкайва и по нищо не показва, че ако бъде освободен ще извърши друго престъпление\", заяви адвокатът на Йордан Исаев.\r\nРешението на съда подлежи на обжалване. Следващото заседание по делото е насрочено за 3 май от 10.00 часа.\r\nЦветелин ДИМИТРОВ", "date": "2018.04.23", "title": "Съдът остави в ареста мъжа, задържан за хвърляне на бомбичка на мача Левски-ЦСКА"}
{"url": "http://www.focus-news.net/news/2018/04/23/2514203/ministar-nikolina-angelkova-sazdavame-usloviya-mladite-da-se-realizirat-v-turizma-na-balgariya.html", "text": "Създаваме условия младите хора, избрали туризма за своя професия, да се реализират в страната. Вие сте много важни, за да продължи да се развива туризма у нас. Уверявам ви, че Министерството и аз разчитаме на Вас да допринесете за качеството в сектора. Така министърът на туризма Николина Ангелкова се обърна към учениците, преподавателите и ръководителите от Професионална държавна търговска гимназия  ПДТГ „Димитър Хадживасилев“ в Свищов. Това съобщиха от пресцентъра на министерството.\r\nЕдно от предизвикателствата пред туристическия бизнес в последните години е обезпечаването на нуждите именно от квалифицирани кадри, заяви министърът. И поясни, че за да се търси трайно решение, беше създаден Междуведомственият съвет за кадрите в туризма, а министерството проучва и възможностите за създаване на Център  за квалификация и преквалификация към ведомството. \r\nВ момента в страната ни се изграждат редица висококатегорийни хотели, а предстоят и нови вложения. Най- гoлямaтa xoтeлcĸa вepигa в cвeтa - Маrrіоtt Іntеrnаtіоnаl подписа финансово споразумение за строителство на oбeĸт в Coфия и плaниpa дa paбoти и пo още 3 пpoeĸта в страната. Големи туристически гиганти, като TUI и Томас Кук също са на нашия пазар и изграждат места за настаняване. Това показва, че към България има силен инвеститорски интерес и потенциал за развитие, посочи министър Ангелкова.\r\nВажно е такъв град като Свищов с история и забележителности да бъде притегателен център за всички туристи, посочи още министърът. И допълни, че за да се постигне тази цел трябват съвместни усилия между правителството, министерството и местната власт. Министърът посочи още, че ведомството е разработило няколко дестинации, за да насърчава вътрешния туризъм. Община Свищов е включена в дестинация „Мизия“, част от проекта за винено- кулинарни дестинации, който се разработва съвместно с Министерство на земеделието, храните и горите. Създадохме онлайн регистър на туристическите атракции, както и платформата iLoveBulgaria, които подпомагат промотирането на местните забележителности, заяви министър Ангелкова.\r\nТя откри нов кабинет по туризъм в гимназията. Училището се утвърди в годините и започва иновативно обучение, каза кметът на Свищов Генчо Генчев. И коментира, че развитието на туризма е развитие на потенциала на България. Заедно с министър Ангелкова на посещението в крайдунавския град присъства и проф. Д-р Любомира Попова, областен управител на Велико Търново.", "date": "2018.04.23", "title": "Министър Николина Ангелкова: Създаваме условия младите да се реализират в туризма на България"}
{"url": "http://www.focus-news.net/news/2018/04/23/2514205/aleksandar-vuchich-vaorazhenite-sili-na-sarbiya-tryabva-da-badat-gotovi-da-otgovoryat-na-vsyako-predizvikatelstvo.html", "text": "Сръбските въоръжени сили трябва да бъдат силен възпиращ фактор за всеки, който може да упражни агресията срещу страната. Това заяви държавният глава на Сърбия Александър Вучич, предава Tanjug, държавната информационна агенция на западната ни съседка. \r\nСъответното изявление Вучич направи в рамките на прием за Деня на Въоръжените сили на Сърбия, като подчерта, че за армията са заделени 600 млн. евро. .Тереза Герова", "date": "2018.04.23", "title": "Александър Вучич: Въоръжените сили на Сърбия трябва да бъдат готови да отговорят на всяко предизвикателство"}
{"url": "http://www.focus-news.net/news/2018/04/23/2514196/shumen-zdravnite-inspektori-v-grada-izlyazoha-na-protest-sreshtu-niskite-zaplati-v-sektora.html", "text": "Здравните инспектори в Шумен излязоха на символичен протест в подкрепа на националния протест за достойно заплащане, предаде репортер на Радио „Фокус“- Шумен. В 12.00 часа те се събраха пред сградата на РЗИ. За втори път служителите на РЗИ излизат в подкрепа на исканията си, след като поставиха проблема в средата на месец март. Красимира Аврамова, началник на отдел „Държавен здравен контрол“ посочи, че днес има техен представител в София, а по време на националния протест ще бъде внесена протестна декларация до здравния министър Кирил Ананиев. „Основните акценти в тази декларация са по отношение на индивидуалните основни месечни заплати. Обявяваме  се против масовото явление основната месечна заплата на квалифициран персонал в РЗИ да догонва ръста на минимална работна заплата в страната. Публикувано бе, че ще получим 18% увеличение на заплатите, но съгласно Наредба за оценяване на държавните служители максимумът,  който може да получи държавен служител е 15%. При поставена оценка 1 за годината, увеличението в страната е от 5% до 10 %. Всеки може да изчисли на 510 лв. основна заплата,на която бяха повечето колеги, колко е увеличението като се  сложат 5 или 10%“, посочи Аврамова. За да се компенсира 9-годишното подценяване на пробемите на заплащането на труда в РЗИ се настоява  основните възнаграждения на експертите и техническите длъжности да се повишат без забавяне от 1 май 2018 с не по малко от 20%. „Единственият вариант да се случат тези проценти и увеличавания това е с Постановление на Министерски съвет,  тъй като възможността еднократно за годината на база годишната атестация да ни бъдат увеличени заплатите е изчерпана“, коментира Аврамова. Сред останалите искания са обвързване на заплатата с икономически показател, определяне на стартови заплати за всяка длъжност в РЗИ като най- ниската да е не по- малко от 1,5 пъти от минималната работна заплата, общовалидни за цялата страна  правила за формиране на работни заплати в РЗИ. Настоява се  рангът, който се получава за определен период от време, съгласно Закона за държавния служител да бъде обвързан със заплатата, за изготвяне на класификатор.“Към момента  няма такъв за длъжности в РЗИ, докато за другите длъжности в системата на Министерството на здравеопазването има- за ниво лаборант ,медицинска сестра, лекар, и промените в класификатора да се отразят в Устройствения правилник на РЗИ“, заяви Аврамова.  Служителите от РЗИ посочиха, че ще продължат с протестните действия до постигане на целите, като начинът и формата на тези действия ще бъдат съгласувани със синдикатите. „Няма как да привлечем млади кадри в системата, ние все още имаме инспектори на минимална заплата, тъй като те са новоназначени, за тях не може да бъде приложена Наредбата за атестация, и така докато не мине една година остават на тази заплата, заплата, приравнена с много ниско квалифициран труд“, заяви Аврамова.\r\nИвелина ИВАНОВА", "date": "2018.04.23", "title": "Шумен: Здравните инспектори в града излязоха на протест срещу ниските заплати в сектора"}
{"url": "http://www.focus-news.net/news/2018/04/23/2514204/blagoevgrad-nagrazhdavat-uchastnitsite-v-konkursa-zhivey-zdravoslovno-2-na-26-april.html", "text": "Награждават участниците в междуучилищния конкурс  „Живей Здравословно 2“ в Благоевград. Инициативата се организира за втора поредна година от Местната комисия за борба срещу противообществените прояви на малолетните и непълнолетните – Благоевград, съвместно с  Регионална здравна инспекция- Благоевград.  Презентирането  на дейностите от конкурса „Живей здравословно“  и  награждаването на победителите  ще се състои на 26 април от 10:30 часа в зала № 3, в сградата на Център за личностно и творческо развитие на децата на Благоевград ( Младежки дом). Това съобщиха от пресцентъра на Община Благоевград.\r\n В надпреварата тази година участват  деца на възраст между 10 и 18 години. Учениците се представят с различни творби под формата на  презентации, изработване на проект или клип за антиреклама, образователен клип или образователни игри. Те участват групово и/или индивидуално в четири различни категории. Конкурсът засяга темите за тютюнопушенето, алкохола, здравословното хранене и показва тяхното влияние върху човека и човешкия организъм. Четвъртата категория  включва физическа активност, със състезание по народна топка и футбол, която цели да покаже положителните резултати върху човека от спорта.\r\nЦелта на инициативата е да насочи младите хора към дейности, които биха им позволили да развиват своите възможности и талант, да ги насочи по пътя на здравословния начин на живот и отговорното поведение.", "date": "2018.04.23", "title": "Благоевград: Награждават участниците в конкурса „Живей здравословно 2“ на 26 април"}
{"url": "http://www.focus-news.net/news/2018/04/23/2514188/varna-sluzhiteli-na-regionalnata-zdravna-inspektsiya-otnovo-izlyazoha-na-protest-sreshtu-niskite-zaplati-v-sektora.html", "text": "Служители на Регионалната здравна инспекция във Варна отново излязоха на протест срещу ниските заплати в сектора, предаде репортер на Радио „Фокус“ – Варна. Лекари, здравни инспектори и лаборанти се събраха пред сградата на здравната инспекция в града, в обедната си почивка, като по този начин се присъединиха към протеста на колегите си от страната. Пред сградата на РЗИ се събраха около 15-20 души. Д-р Веселина Божилова,  синдикален лидер в инспекцията, обясни, че по-голямата част от служителите, които са около 140 души, отсъстват по обективни причини, защото са теренни работници – в окръга, в близки населени места, по обекти в града. „Увеличението на заплатите беше обвързано с Наредбата за атестациите, което на практика означаваше, че болшинството от хората не могат да получат по-голям процент от 10%, независимо колко отлично са си изпълнявали работата, защото това са най-разпространените атестационни оценки, така наречените 3 и 2 атестационни оценки, и за хора, които имат заплата 515.00 – 520.00 лева увеличението беше с 25.00 лева“, добави д-р Божилова. По нейните думи служителите са обидени и се чувстват недооценени, защото дори и тези 18%, не са получени. „На инспекторите заплатите им са към 550.00 лева – това са хора с 30-годишен трудов стаж. Като казвам инспектори, това е обобщена цифра – това са и инспектори, това са и лаборанти, микрибиологични, химични, паразитологични, това са хора с най-различна квалификация и хора в администрацията. Говорим за служители с едно и с по две висши образования. Не е редно държавата да държи своите служители на минимална заплата, защото нали ние служим на държавата“,  подчерта д-р Веселина Божилова.\r\nМилена СТОЕВА", "date": "2018.04.23", "title": "Варна: Служители на Регионалната здравна инспекция отново излязоха на протест срещу ниските заплати в сектора"}
{"url": "http://www.focus-news.net/news/2018/04/23/2514208/varna-osaden-za-uchastie-v-organizirana-prestapna-grupa-se-e-predal.html", "text": "Издирваният за доизтърпяване на влязла в сила присъда Николай Тошев се е предал днес. 37-годишният мъж, който е известен във Варна под името Чирпанския, трябва да търпи 1 година и 25 дни лишаване от свобода по две присъди на Варненския окръжен съд, чиито наказания за участие в организирана престъпна група за разпространение на наркотици са били групирани от съда. Това съобщиха от пресцентъра на Апелативна прокуратура – Варна. След като му оставали още 1 година и 25 дни, Тошев бил предсрочно освободен от затвора.\r\nВ срока на предсрочното освобождаване Чирпанския извършил продължавано престъпление като участник в организирана престъпна група. За участието си в нея с присъда на Специализирания наказателен съд е бил осъден на 1 година лишаване от свобода ефективно. Наказанието по тази присъда вече е  изтърпяно.\r\nС определение на Специализирания наказателен съд, обжалвано пред Апелативния специализиран наказателен съд, е постановено Тошев да търпи неизтърпяната част по групираното общо наказание на Варненския окръжен съд.  Той обаче се укривал до днес.", "date": "2018.04.23", "title": "Варна: Осъден за участие в организирана престъпна група се е предал"}
{"url": "http://www.focus-news.net/news/2018/04/23/2514206/kyustendil-ostava-v-sila-vavedenata-vremenna-organizatsiya-na-dvizhenieto-v-otdelni-uchastatsi-ot-avtomagistrala-struma.html", "text": "Остава в сила въведената временна организация на движението в отделни участъци от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Ограничава се движението от пътен възел „Долна Диканя“ до пътен възел „Дупница Север” поради извършване на ремонтни дейности по виадукти. Движението при пътен възел „Долна Диканя” се отбива през Долна Диканя, връзка при село Дрен, връзка при село Делян, връзка със село Тополница и при пътен възел „Дупница Север“ се включва в автомагистралата. Шофьорите да се движат с повишено внимание, спазвайки пътната сигнализация в участъка Джерман – Мурсалево -Кочериново поради подмяна на мантинели. Дейностите са със срок до края на деня. По път Е-79, след тунел „Дупница” посока Благоевград се подменят мантинели, водачите трябва да се движат с повишено внимание. В участъка между селата Усойка и Мурсалево се извършват частични ремонтни дейности на асфалтовата настилка. Срокът за приключване на ремонтите е до 24 април.С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.04.23", "title": "Кюстендил: Остава в сила въведената временна организация на движението в отделни участъци от автомагистрала „Струма”"}
{"url": "http://www.focus-news.net/news/2018/04/23/2514207/blagoevgrad-zapochva-reshavaneto-na-problema-s-vodosnabdyavaneto-v-s-parvomay-obshtina-petrich.html", "text": "Започва решаването на проблема с водоснабдяването в село Първомай, община Петрич. Това става след защита на проект за „Реконструкция на вътрешната водоснабдителна мрежа на с. Първомай, община Петрич” пред Предприятието за управление на дейностите по опазване на околната среда, съобщиха от пресцентъра на Община Петрич. На Управителен съвет на Предприятието е взето решение за отпускане безвъзмездно на 695 907,55 лв с ДДС за първи етап на реконструкцията на водопроводната мрежа в с. Първомай. С изпълнението на проекта, ще се постигне по-качествено водоснабдяване на най-голямото село в общината, ще намалеят загубите на вода, ще се редуцират и разходите в бъдещ план за текущи ремонти по водопроводната мрежа. Средствата се отпускат тъй като, инвестиционният проект, подготвен от Община Петрич, отговаря на приоритетите на ПУДООС. Община Петрич поема ангажимент със собствени средства да възстанови улиците, по които ще бъде работено за новия водопровод. С този проект, екипът на кмета Димитър Бръчков, продължава последователно да работи за решаване на сериозните проблеми в селата на общината, в това число с привличане на външно финансиране. Припомняме, че в бюджет 2018 г, с близо 400 000 лв. има ръст и на средствата, които се насочват към благоустрояването на селата през годината. За сравнение – през 2017 г. за селата средствата от бюджета бяха 586 000 лв., а тази година са 928 000 лв. За благоустрояване на улици и тротоари само в с. Първомай само за 2018 г са предвидени 330 000 лв.", "date": "2018.04.23", "title": "Благоевград: Започва решаването на проблема с водоснабдяването в с. Първомай, община Петрич"}
{"url": "http://www.focus-news.net/news/2018/04/23/2514191/abc-news-evropeyskiyat-komisar-po-targoviyata-zayavi-che-merkel-i-makron-shte-pritisnat-tramp-otnosno-tarifite-za-stomanata.html", "text": "Европейският комисар по търговията Сесилия Малмстрьом заяви, че германският канцлер Ангела Меркел и френският президент Еманюел Макрон  ще притиснат президента на САЩ Доналд Тръмп да изключи ЕС постоянно от въвежданите от страната му вносни мита върху стоманата и алуминия, предава  ABC News.\r\nМалмстрьом заяви, че ЕС ще е готов да отговори със съответните мерки, ако следващия месец въпреки всичко Вашингтон вдигне митата. \r\nСАЩ и ЕС водят договори на високо равнище по въпроса, но европейският комисар настоява, че Вашингтон не трябва да разчитат на отстъпки от Европейския съюз. \r\n„Очакваме безусловно и постоянно изключение“, уточни тя.\r\nМакрон ще пристигне днес, на 23 април във Вашингтон, докато Меркел ще пристигне в четвъртък, 26 април. Виктор Турмаков", "date": "2018.04.23", "title": "ABC News: Европейският комисар по търговията заяви, че Меркел и Макрон ще притиснат Тръмп относно тарифите за стоманата"}
{"url": "http://www.focus-news.net/news/2018/04/23/2514214/evropeyskata-komisiya-predlaga-novi-pravila-za-podobryavane-na-zashtitata-na-litsata-signalizirashti-za-nerednosti-za-tseliya-es.html", "text": "Европейската комисия предлага нови правила за подобряване на защитата на лицата, сигнализиращи за нередности за целия ЕС. Това съобщиха от Представителството на Европейската комисия в България. Неотдавнашните скандали, като например „Дизелгейт“, „Люкслийкс“ „Досиетата от Панама“ или понастоящем Cambridge Analytica, показват, че лицата, сигнализиращи за нередности, могат да играят важна роля за разкриването на незаконни дейности, които вредят на обществения интерес и на благосъстоянието на нашите граждани и на обществото. \r\nДнешното предложение ще гарантира високо равнище на защита за лицата, сигнализиращи за нередности, които докладват за случаи на нарушаване на законодателството на ЕС, като определи нови стандарти, валидни за целия ЕС. С новия закон ще се създадат безопасни канали за сигнализиране — както в рамките на дадена организация, така и към публичните органи. \r\nДнешното предложение осигурява защита на територията на целия Съюз за лицата, сигнализиращи за нарушения на законодателството на ЕС в областта на обществените поръчки, финансовите услуги, предотвратяването на изпирането на пари и финансирането на тероризма; безопасността на продуктите; сигурността на транспорта; опазването на околната среда; ядрената безопасност, безопасността на храните и фуражите и здравето на животните и хуманното отношение към тях; общественото здраве; защитата на потребителите; неприкосновеността на личния живот, защитата на данните и сигурността на мрежите и информационните системи. То се прилага и по отношение на нарушения на правилата за конкуренция на ЕС, нарушения и злоупотреби при правилата за облагане с корпоративен данък и вреди, нанасяни на финансовите интереси на ЕС.", "date": "2018.04.23", "title": "Европейската комисия предлага нови правила за подобряване на защитата на лицата, сигнализиращи за нередности за целия ЕС"}
{"url": "http://www.focus-news.net/news/2018/04/23/2514209/petar-todorov-oik-makresh-tri-politicheski-partii-i-dva-initsiativni-komiteta-sa-se-registrirali-za-uchastie-v-izborite-za-obshtinski-kmet-na-20-may.html", "text": "Три политически партии и два инициативни комитета са се регистрирали за участие в изборите за общински кмет на 20 май. Това каза за Радио „Фокус“ – Видин Петър Тодоров, председател на Общинската избирателна комисия в Макреш. Той посочи, че 19 април бе крайният за срок за регистриране в Общинската избирателна комисия на партии, коалиции и инициативни комитети за участие в изборите за общински кмет. „Регистрираха се за участие три политически партии – ГЕРБ, БСП и ДПС. Те са подали съответните заявления в Общинската избирателна комисия. За участие са регистрирани и два инициативни комитета“, каза Тодоров.\r\nДо избори на 20 май за кмет на Община Макреш се стигна след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Молбата за оставка по лични причини бе подадена от Иван Каменов до Общинския съвет на Макреш. Иван Каменов бе кмет 5-ти мандат, подкрепен от БСП. През 2016 г. също подаде оставка, но след това я оттегли.\r\nАнна ЛОЗАНОВА", "date": "2018.04.23", "title": "Петър Тодоров, ОИК- Макреш: Три политически партии и два инициативни комитета са се регистрирали за участие в изборите за общински кмет на 20 май"}
{"url": "http://www.focus-news.net/news/2018/04/23/2514212/varna-veliko-tarnovo-i-sofiya-se-vklyuchvat-s-nay-dobrite-si-idei-v-programata-na-evropeyska-stolitsa-na-kulturata.html", "text": "Фондация „Пловдив 2019“ кани градовете финалисти за столица на културата да се включат в програмата на най-големия европейски културен проект през следващата година, съобщиха от пресцентъра на Община Велико Търново. Варна, Велико Търново, София и регионите им могат да участват с най-добрите идеи, заложени в програмите, с които са достигнали до финала на конкурса за титлата. \r\nОтворената покана за проекти на културни организации, независими куратори и артисти стартира днес, 23 април, а крайният срок за подаване на предложенията е 29 юни 2018 година. Одобрените проекти могат да бъдат реализират от януари до декември 2019 г. или в съответния град, като бъде предвидено представяне в Пловдив, или само в българската европейска столица на културата. \r\nЦелта на поканата е да бъде обогатено културното съдържание на програмата на национално ниво и  местната сцена да бъде отворена към европейско и международно партньорство. Фондацията дава възможност идеите на градовете кандидати да бъдат реализирани като част от официалната програма на първата българска европейска столица на културата.\r\nПредложенията трябва да развиват цели и идеи от програмите, заложени в апликационните книги на градовете от финалния етап, а и да са съобразени с мисията и целите на проекта Европейска столица на културата. Идеите и концепциите могат да бъдат свързани с визуалните изкуства, артистични намеси, дизайн, платформи за обмен на знания между различни социални групи. Допуска се и реализацията на градско и домашно градинарство, био- и еко практики и строителство.\r\nОтворената покана за трите града е с общ бюджет от 500 000 лв. Максималното финансиране за един проект е до 50 000 лв. при собствен принос от страна на кандидата 30%, който може да бъде и нефинансов. Фондацията няма да подкрепя проекти от културния календар на съответния град.", "date": "2018.04.23", "title": "Варна, Велико Търново и София се включват с най-добрите си идеи в програмата на Европейска столица на културата"}
{"url": "http://www.focus-news.net/news/2018/04/23/2514211/die-zeit-pravitelstvoto-v-berlin-shte-prevaorazhava-bundesvera-za-polovin-miliard-evro.html", "text": "На фона на разпространените по-рано медийни доклади за проблемите в Бундесвера, правителството в Берлин планира сключването на редица сделки за превъоръжаване на германската армия, които включват закупуване на дрони, транспортни самолети и ракети, пише националният ежедневник Die Zeit.\r\nМинистерството на отбраната на ФРГ се подготвя за сключването на редица договори за отбранителната индустрия по-късно тази година. Комисиите по бюджета и отбрана трябва да одобрят 18 договора, всеки от които на стойност по-голяма от 25 млн. евро. Това означава, че общата стойност на сделките ще бъде около половин милиард евро. Поръчките включват доставка на израелските дрони „Херон“, закупуването на които бе заложено в коалиционното споразумение между Съюза (ХДС/ХСС) и Германската социалдемократическа партия (ГСДП).  \r\nСпоред информация, изтекла в медиите, бъдещите сделки ще включват също закупуване на хеликоптери, радарна система и транспортни въздухоплавателни средства.Агенция „Фокус“ припомня: \r\nВ последните месеци в средствата за масова информация в Германия се появиха редица доклади за проблемите в Бундесвера в навечерието на ротационното ръководство на мултинационалните сили Very High Readiness Joint Task Force в Източна Европа. \r\nСъгласно разпространената информация, на Бундесвера липсват не само достатъчно танкове в оперативна готовност, но също така и защитни жилетки, зимни дрехи и палатки, стаna ясно от документ от командването на германската армия.\r\nОт поверителен документ на Министерството на отбраната стана ясно, че към настоящия момент само девет от общо 44 танка „Леопард“ са в оперативна готовност. От 14 „Мардер“-а, само три са в оперативна готовност. Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки.\r\nВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо“ и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения. Останалите осем месеца самолетите остават на земята за ремонти и преустройства..Тереза Герова", "date": "2018.04.23", "title": "Die Zeit: Правителството в Берлин ще превъоръжава Бундесвера за половин милиард евро"}
{"url": "http://www.focus-news.net/news/2018/04/23/2514213/ministar-kiril-ananiev-zdraveopazvaneto-e-edna-ot-sferite-raboteshti-nay-mnogo-za-horata-i-ima-myasto-mezhdu-prioritetnite-politiki-na-es.html", "text": "Убедени сме, че здравеопазването има своето място между приоритетните политики на ЕС. То е една от сферите, които работи най-много за хората. Това каза министърът на здравеопазването Кирил Ананиев на пресконференция в НДК след Неформалното заседание на Съвета на министрите на здравеопазването, предаде репортер на Агенция „Фокус“. „Имахме продуктивен дебат по отношение на бъдещето на здравеопазването в европейските политики. Този дебат ще продължи открито и честно“, посочи той и допълни, че въпросът ще се дебатира на Редовния съвет на здравните министри на 22 юни. Министър Ананиев обясни, че на Неформалното заседание е обсъдена и темата за достъпността на лекарствата. „Убедени сме, че лекарствата не са просто стока, а продукт, с който се лекуват гражданите. Лекуват се ефективно и на достъпни цени“, заяви той. „Заедно с ЕК ще намерим решение, което ще даде добавена стойност за всички европейски граждани“, каза още здравният министър.\r\nБиляна ИВАНОВА", "date": "2018.04.23", "title": "Министър Кирил Ананиев: Здравеопазването е една от сферите, работещи най-много за хората и има място между приоритетните политики на ЕС"}
{"url": "http://www.focus-news.net/news/2018/04/23/2514210/ministar-kiril-ananiev-badeshteto-na-konkurentna-evropa-e-v-mladoto-zdravo-i-dobre-obrazovano-pokolenie.html", "text": "За Председателството здравословното хранене е основен приоритет. Убедени сме, че бъдещето на конкурентна Европа е в младото, здраво и добре образовано поколение. Това каза министърът на здравеопазването Кирил Ананиев на пресконференция в НДК след Неформалното заседание на Съвета на министрите на здравеопазването, предаде репортер на Агенция „Фокус“. „Засегнахме ролята на предлагането на здравословни храни, вкусните и пресни плодове и зеленчуци, като алтернатива на вкусните, но нездравословни преработени храни“, заяви той. „Проведохме изключително динамични и конструктивни дебати“, изтъкна Кирил Ананиев. „Много ме впечатли участието на всички държави по основните ни теми-здравословното хранене на децата, здравословното бъдеще на Европа; ефективните и достъпни лекарства; бъдещето на здравеопазването в приоритетите на ЕС“, каза още здравният министър.\r\nБиляна ИВАНОВА", "date": "2018.04.23", "title": "Министър Кирил Ананиев: Бъдещето на конкурентна Европа е в младото, здраво и добре образовано поколение"}
{"url": "http://www.focus-news.net/news/2018/04/23/2514215/komisar-vityanis-andryukaytis-shte-rabotim-za-namalyavane-na-natiska-ot-marketinga-osobeno-pri-hrani-za-detsa-s-visoko-sadarzhanie-na-zahar-i-sol.html", "text": "Ще работим за подобряване на качеството и намаляване на натиска от маркетинга за деца, особено при храни с високо съдържание на захар и сол. Това каза комисарят по здравеопазване и безопасност на храните Витянис Андрюкайтис на пресконференция в НДК след Неформалното заседание на Съвета на министрите на здравеопазването, предаде репортер на Агенция „Фокус“. „Всички носим тази отговорност - да пазим децата от агресивния маркетинг и реклами“, заяви той. „Здравето на гражданите е сериозен въпрос, към който има сериозна загриженост в европейското семейство“, изтъкна комисарят. „Днес проведохме много ползотворна позиция. Насърчително е това, че всички признаваме, фактът, че ако желаем децата да бъдат здрави - трябва да им се набави здравословна храна на достъпни цени. Достъпните цени трябва да бъдат за всички в Европа“, заяви Витянис Андрюкайтис. „Въпросът е от значение за всички ни, защото здравите деца ще се превърнат в здрави пълнолетни граждани“, каза още той.\r\nБиляна ИВАНОВА", "date": "2018.04.23", "title": "Комисар Витянис Андрюкайтис: Ще работим за намаляване на натиска от маркетинга, особено при храни за деца с високо съдържание на захар и сол"}
{"url": "http://www.focus-news.net/news/2018/04/23/2514186/reuters-vanshnite-ministri-ot-g-7-saobshtiha-che-rusiya-tryabva-da-pomogne-pri-razreshavaneto-na-krizata-v-siriya.html", "text": "Външният министър на Германия Хайко Маас съобщи, че той и неговите колеги от Г-7, които са се събрали в Торонто на преговори, официално призовава Русия да допринесе за разрешаването на кризата с Сирия, предава  Reuters.\r\nНа журналистически въпрос какво ще пише в комюникето, прието като обобщение на двудневната среща на външните министри Маас заяви, че: „то ще установи отново, че не може да има политическо решение за случващото се в Сирия без Русия и че Русия трябва да продължи да допринася за решението“.  Виктор Турмаков", "date": "2018.04.23", "title": "Reuters: Външните министри от Г-7 съобщиха, че Русия трябва да помогне при разрешаването на кризата в Сирия"}
{"url": "http://www.focus-news.net/news/2018/04/23/2514218/inzh-vanyo-slaveev-kam-momenta-izpalnitelna-agentsiya-borba-s-gradushkite-razpolaga-s-8608-protivogradovi-raketi.html", "text": "Към момента Изпълнителна агенция „Борба с градушките“ разполага с 8608 противоградови ракети. Това каза изпълнителният директор на Изпълнителна агенция „Борба с градушките” инж. Ваньо Славеев в интервю за Агенция „Фокус“ за началото на противоградовия сезон. „На всяка ракетна площадка предварително са доставени по 30 противоградови ракети, което е една нормална зареденост за началото на сезона“, каза инж. Славеев. По думите му бюджетът на Агенцията е около 11,3 млн. лв. „В този бюджет има капиталови разходи по изграждане на новите полигони, по изграждане на системата за работа със самолетен способ. Така че тези пари са и за инвестиции и за издръжка на активния сезон“, допълни още той. \r\nВъв връзка с идеята държавно предприятие да замени Агенцията за борба с градушките и да бъде финансирано с част от приходите на застрахователите, инж. Славеев посочи, че изходът пред Агенцията за една нормална работа е да стане държавно предприятие. „Не може държавата да защитава частни интереси. Това е против европейските правила. Нещо съвсем нормално е Агенцията да стане държавно предприятие“, допълни той. \r\nДеница КИТАНОВА", "date": "2018.04.23", "title": "Инж. Ваньо Славеев: Към момента Изпълнителна агенция „Борба с градушките“ разполага с 8608 противоградови ракети"}
{"url": "http://www.focus-news.net/news/2018/04/23/2514219/ministar-nikolina-angelkova-pred-stopanskata-akademiya-v-svishtov-v-poslednite-godini-obrashtame-trenda-i-predlagame-kachestvo-na-razumna-tsena-v-turizma.html", "text": "Качеството на услугите в българските курорти не отстъпва на конкурентните дестинации и оценка за това са нарастващите инвестиции в сектора, особено по Черноморието. Присъствах като наблюдател на срещата на ресорните министри от Г20 в Буенос Айрес и проведох много ползотворни срещи, в които акцентирах върху този факт. Досега България е била известна като държава, която предлага качество на ниска цена. В последните години обръщаме тренда и представяме качество на разумна цена, което насочва много повече погледи към нас. Това заяви министърът на туризма Николина Ангелкова пред преподаватели и студенти от Стопанската академия „Димитър А. Ценов“ в Свищов, съобщиха от пресцентъра на министерството. \r\nСред важните ни приоритети е подготовката на достатъчно квалифицирани кадри в туризма, защото без добро образование няма да има качество на услугите и устойчив напредък на сектора, подчерта министър Ангелкова. Тя припомни, че е създаден Обществен съвет към министъра на туризма с представители на бранша и научните среди, който проведе първото си заседание през март тази година и в него академията също е представена. Министерството насърчава провеждането на повече студентски стажове и практики и е отворено към партньорство в тази посока, каза още тя и съобщи, че във ведомството има близо 10 стажанти.\r\nМинистърът акцентира върху партньорството с висшите училища и поясни, че вече са подписани двустранни споразумения за сътрудничество с УНСС, Софийския университет, Русенския университет, с който в Лондон бе представен 3D принтер за визуализация на туристическите забележителности – резултат от общия проект. Готови сме да подпишем такова споразумение и със Стопанската академия в Свищов, увери тя. Разчитаме на вашата инициативност при създаването на бъдещата карта на 100-те значими европейски обекта в туризма, която инициирахме на срещата на ресорните министри през февруари в София по аналогия с българските 100 национални туристически обекта.   \r\nРаботим активно с Министерството на образованието и науката за оптимизиране на връзката между професионалното обучение и бизнеса, информира още министър Ангелкова. За следващата година предвиждаме създаването на Център за квалификация и преквалификация, който ще сключва споразумение за сътрудничество с учебни заведения.\r\nМинистърът припомни също, че институцията е направила много съвместно с бизнеса и местната власт за подобряване на нормативната база в сектора. Законът за изменение и допълнение на Закона за туризма беше одобрен в Народното събрание и с него постигнахме нещо много важно – отпаднаха 19 вида документа, които чувствително намалиха административната  тежест за предприемачи и потребители. Работим също така за дигитализацията, онлайн рекламата и електронния маркетинг, които ще улеснят информацията на туристите за България и ще насърчат достъпа им до туристически услуги. Туристическите забележителности са вече качени на онлайн платформа на сайта на министерството, поясни Николина Ангелкова. Паралелно с това се засилва контролът върху качеството на обслужването и за целта се предвижда създаване на туристически инспекторат, който ще следи как се спазват нормативните изисквания и ще извършва последващ административен контрол, стана ясно от думите на министъра.  \r\nТя подчерта важността на подобни срещи, които дават обратна връзка с преподавателите и студентите и разкриват нови възможности за стаж и реализация на младите хора в България. Министърът прогнозира ръстове на туристите в рамките на 10% през тази година и обърна внимание, че сме една от държавите, която бележи по-голям ръст на нощувките спрямо други туристически дестинации. \r\nВ срещата участваха също областният управител на Велико Търново проф. д-р Любомира Попова, кметът на община Свищов Генчо Генчев и др.", "date": "2018.04.23", "title": "Министър Николина Ангелкова пред Стопанската академия в Свищов: В последните години обръщаме тренда и предлагаме качество на разумна цена в туризма"}
{"url": "http://www.focus-news.net/news/2018/04/23/2514220/nfsb-ministerstvo-na-vatreshnite-raboti-tryabva-da-nakazhe-vinovnite-dlazhnostni-litsa-za-intsidenta-s-ranenite-politsai-zasheva-i-ivanov.html", "text": "„Национален фронт за спасение на България“ призовава Министерство на вътрешните работи да поеме своята отговорност за инцидента с ранените полицаи Зашева и Иванов по време на срещата „ЦСКА - ЛЕВСКИ“ и да накаже съответните виновни длъжностни лица, става ясно от декларация на партията. Агенция \"Фокус\" публикува позицията на НФСБ без редакторска намеса:", "date": "2018.04.23", "title": "НФСБ: Министерство на вътрешните работи трябва да накаже виновните длъжностни лица за инцидента с ранените полицаи Зашева и Иванов"}
{"url": "http://www.focus-news.net/news/2018/04/23/2514217/burgas-namalyava-broyat-na-registriranite-bezrabotni-v-oblastta.html", "text": "Броят на регистрираните безработни за цялата област Бургас е 10 225 души. Това каза на пресконференция Гергана Костадинова, началник отдел „Услуги по заетостта” в Регионалната служба по заетостта – Бургас, предаде репортер на Радио „Фокус“ – Бургас.\r\nПо думите й сравнението с предходния месец показва намаление от 1481 души. Спрямо същия месец на 2017 г. се отчита значителен спад от 1904 души или 15, 7%. В регионален мащаб, равнището на безработицата през месец март е най-ниско в община Бургас. Под условната граница от 10,0% са още общините Камено, Приморски, Карнобат, Несебър, Созопол, Поморие, Царево, Айтос и Малко Търново. Спрямо месец февруари 2018 г. в общините Сунгурларе и Средец се отчита слаб ръст на безработица, а в останалите 11 общини в Бургаска област има спад. Спрямо месец март 2017 г. безработицата е по-висока само в община Поморие.\r\nСпоред Костадинова 140  подадени декларации от работодатели за краткосрочна заетост на чужденци към момента. Миналата година броят им е бил 467. Приемането на документите продължава  всеки ден  и се очаква броят им да се увеличи с наближаването на туристическия сезон. Най-много чужденци, желаещи да работят у нас, са от Украйна, Русия и Македония.\r\nВеселина НИКОЛОВА", "date": "2018.04.23", "title": "Бургас: Намалява броят на регистрираните безработни в областта"}
{"url": "http://www.focus-news.net/news/2018/04/23/2514222/stara-zagora-uchenitsi-shte-pokazvat-umeniya-za-zashtita-pri-bedstviya-i-avarii-na-25-april.html", "text": "Община Стара Загора и Регионална дирекция „Пожарна безопасност и защита на населението“ организират общински кръг на Национално ученическо състезание „Защита при пожари, бедствия и извънредни ситуации“  – проява от Националния календар за изяви по интереси на Министерство на образованието и науката за 2018 г. Това съобщиха от пресцентъра на Община Стара Загора. Състезанието ще се проведе на 25 април (сряда) в два кръга. Първият кръг включва проверка на теоретичните знания на участниците чрез индивидуален тест. Той ще се проведе от 09.00 ч. до 09.30 ч.  в Зала 1 на Община Стара Загора; \r\nВъв втория кръг ще се направи проверка на практическите умения, знания, бързина и съобразителност чрез състезателни игри. Той ще започне в 10.00 ч. на територията на парк „Пети октомври“. \r\nСъстезателните игри ще протекат в 4 етапа: учебен център „Защита при бедствия“; учебен център „Защита при промишлени аварии“; учебен център „Първа помощ“ и учебен център „Противопожарна защита“. \r\nТази година в общинското състезание ще вземат участие отбори от 6 общински училища (по 4 ученици от 6-ти -7-ми клас). Те са от: Основно училище „Кирил Христов“, VI-то основно училище „Св. Никола“,  IX-то основно училище „В. Ханчев“, XII-то основно училище „Стефан Караджа“, Основно училище „Георги Райчев“,  Средно училище „Иван Вазов“. \r\nНай-добрите три отбора ще бъдат отличени с купа и грамота, за всички участници са осигурени предметни награди.", "date": "2018.04.23", "title": "Стара Загора: Ученици ще показват умения за защита при бедствия и аварии на 25 април"}
{"url": "http://www.focus-news.net/news/2018/04/23/2514225/sport-stana-yasen-parviyat-sapernik-na-david-gofen-na-turnira-v-barselona.html", "text": "Поставеният под номер четири в основната схема на турнира в Барселона Давид Гофен започва участието си в състезанието от втори кръг, където ще играе срещу представителя на домакините Марсел Гранойерс. Испанецът, който участва с „уайлд кард“, се наложи с 6:2, 6:2 над Михаил Кукушкин от Казахстан.\r\nВ друг мач Беноа Пер отстрани Николас Яри със 7:6, 6:7, 6:4 и в следващия кръг ще играе срещу Пабло Кареньо Буста.Резултати от другите срещи:\r\nДушан Лайович-Мартинес  6:4 6:7, 6:3\r\nРожерио Дутра Силва- Джаред Доналдсън 6:3, 6:1\r\nМалек Джазири-Тенис Сандгрен 6:4, 6:4", "date": "2018.04.23", "title": "Спорт: Стана ясен първият съперник на Давид Гофен на турнира в Барселона"}
{"url": "http://www.focus-news.net/news/2018/04/23/2514224/inzh-vanyo-slaveev-ia-borba-s-gradushkite-veche-razpolagame-s-tehnikata-za-oborudvane-na-dvata-novi-poligona.html", "text": "Вече разполагаме с техниката за оборудване на двата нови полигона. Това каза изпълнителен директор на Изпълнителна агенция „Борба с градушките” инж. Ваньо Славеев в интервю за Агенция „Фокус“ за началото на противоградовия сезон. „В ход е строителството, тъй като миналата година, само един кандидат се беше явил и не по всички позиции, където трябваше да изграждаме. Стартирана е втори път, вече по всички позиции, които сме обявили, има участник. Предстои сключване на договор и след изграждането на площадките започваме да набираме хора и откриваме двата полигона. Нещата с това не свършват, тъй като тези хора трябва първо да се обучат. Смятаме да ползваме помощ от старите полигони, така че обучението на новоназначените да върви в самия ход на градозащита. Както казват „обучение в боя“, допълни инж. Славеев.\r\nТой поясни, че с откриването на двата нови полигона евентуално юни-юли месец, ще се увеличи защитаваната територия с още 3,4 млн. дка, или общо тя ще бъде около 21 млн. дка.\r\nДеница КИТАНОВА", "date": "2018.04.23", "title": "Инж. Ваньо Славеев, ИА „Борба с градушките“: Вече разполагаме с техниката за оборудване на двата нови полигона"}
{"url": "http://www.focus-news.net/news/2018/04/23/2514223/blagoevgrad-intenziven-e-trafikat-na-izhod-na-gkpp-kulata-za-tovarni-avtomobili.html", "text": "Интензивен е трафикът на изход на ГКПП „Кулата“ за товарни автомобили. Това съобщиха за Радио „Фокус“ – Пирин от Главна дирекция „Гранична полиция“. На останалите пунктове по българо-гръцката граница преминаването се извършва без проблеми.\r\nЛивия НИНОВА", "date": "2018.04.23", "title": "Благоевград: Интензивен е трафикът на изход на ГКПП „Кулата“ за товарни автомобили"}
{"url": "http://www.focus-news.net/news/2018/04/23/2514199/politsay-gergana-zasheva-intsident-kato-tozi-promenya-sadbite-na-horata.html", "text": "Пострадалата по време на футболната среща служителка на Дирекция „Жандармерия“ Гергана Зашева съобщи, че вече е по-добре, съобщиха от пресцентъра на МВР. „Получих подкрепа от близките си, от колегите си, които са неотлъчно до мен. Тяхната подкрепа е незаменима за мен. Благодарение на тях се чувствам добре и се възстановявам бързо. Имам подкрепа от абсолютно всички”, коментира Зашева.\r\nПолицай Зашева припомни, че част от задачите на служителите на Дирекция „Жандармерия“ е да охраняват всякакви мероприятия. Тя е категорична „ Инцидентът не ме пречупи. Чувствам се добре психически.  Ще се възстановя и ще продължа със служебните си задължения и с предишния си живот.“\r\n\"Инцидент като този променя съдбите на хората. В ситуация, като моята, може да се озове всеки - дете, случаен гражданин, дори близък на този, който хвърля бомбичката“ е коментарът на Зашева към феновете и изобщо към хората, които проявяват агресия по стадионите.", "date": "2018.04.23", "title": "Полицай Гергана Зашева: Инцидент като този променя съдбите на хората"}
{"url": "http://www.focus-news.net/news/2018/04/23/2514226/yambol-regionalniyat-istoricheski-muzey-i-bk-tundzha-organizirat-izlozhba-za-istoriyata-na-basketbola-v-grada.html", "text": "През 2017 г. Регионален исторически музей – Ямбол и БК „Тунджа˝ – Ямбол стартираха инициативата „Историята е движение˝, с която опровергават теорията, че спортът и културното наследство са несъвместими. Фотодокументалната изложба „Пътят: хроника на ямболския баскетбол” е поредното събитие от кампанията, резултат от разрасналото се партньорство между спортния  клуб и музея. Откриването е на 26 април (четвъртък), от 17:30 часа, във фоайето на спортна зала „Диана”. Това съобщиха от пресцентъра на Община Ямбол.\r\nЧрез фотоси, архивни документи и дописки от местната преса е проследено развитието на баскетбола в града от 1924 г. (към която се отнасят първите писмени сведения за играта под двата коша в Ямбол), до 2002 - годината на шампионската титла при мъжете от 60-тото държавно първенство.\r\nЕкспозицията отразява дейността и ролята на учителите по телесно и физическо възпитание, сформирането на първите отбори (мъже и жени), участията в национални и международни турнири, влизането в „А” група. Не са забравени и знаковите за Ямбол играчи и треньори, допринесли за отличията и победите на клубния тим. \r\nИзложбата включва още експонати от лични колекции и от фонда на БК „Тунджа” - Ямбол. \r\nГост – водещ на откриването е спортният журналист от bTV Петър Бакърджиев. Специални гости на събитието са Георги Глушков, Лили Борисова – генерален мениджър на НБЛ, Димитър Ангелов, ветераните на баскетболния клуб на Ямбол. Изложбата ще бъде отворена за посещение до 18 май 2018 г. Входът е свободен.", "date": "2018.04.23", "title": "Ямбол: Регионалният исторически музей и БК „Тунджа“ организират изложба за историята на баскетбола в града"}
{"url": "http://www.focus-news.net/news/2018/04/23/2514228/pazardzhik-patnite-politsai-sanktsionirat-nereglamentiranoto-dvizhenie-na-karutsi-po-glavni-patishta-v-regiona.html", "text": "Продължава контролът върху нерегламентирано движение на каруци по главните пътища в област Пазарджик, особено в късните часове на деня, съобщи за Радио „Фокус” – Пазарджик говорителят на ОД на МВР-Пазарджик Мирослав Стоянов. По думите му контролът се извършва от КАТ „Пътна полиция“. „Каруците са пътни превозни средства, които създават предпоставки за пътни инциденти, особено ако не са оборудвани, не са боядисани в съответния жълт цвят, нямат светлоотразители и не са регистрирани“, каза още Стоянов. Според него, все още има проблеми с движението на каруци най-вече по главния път І-8 Белово – Пазарджик – Пловдив. „Съставят се актове за административно нарушение. Усилията на полицаите са насочени основно през нощните часове и почивните дни, които се използват от водачите на каруци най-често за пътуване по главни пътища“, уточни Стоянов.\r\nВаня НИКОЛОВА", "date": "2018.04.23", "title": "Пазарджик: Пътните полицаи санкционират нерегламентираното движение на каруци по главни пътища в региона"}
{"url": "http://www.focus-news.net/news/2018/04/23/2514227/riosv-varna-povishena-kontsentratsiya-na-fini-prahovi-chastitsi-ima-v-rayonite-v-blizost-do-patnite-arterii-s-natovaren-avtomobilen-trafik-i-obekti-v-remont.html", "text": "От началото на годината до 10 април в пункт СОУ „Ангел Кънчев“ във Варна са регистрирани 16  превишения на средноденонощни концентрации при годишно допустими 35. Това съобщиха за Радио „Фокус“ – Варна от пресцентъра на Регионалната инспекция по околната среда и водите  (РИОСВ) – Варна. Станцията регистрира данни в реално време на основните показатели характеризиращи качеството на атмосферния въздух, а именно озон, въглероден оксид, азотен диоксид, серен диоксид и фини прахови частици. С приключването на отоплителния сезон повишена концентрация на фини прахови частици има в районите в близост до пътните артерии с натоварен автомобилен трафик и обекти, на които се извършват строителни дейности. Като кумулативен ефект на замърсяване с ФПЧ от тези две дейности може да се посочи реконструкцията на бул. „Васил Левски“ във Варна, но това е локално замърсяване и с временен характер до приключване на ремонтните дейности.\r\nМарияна ВАЛЕНТИНОВА", "date": "2018.04.23", "title": "РИОСВ – Варна: Повишена концентрация на фини прахови частици има в районите в близост до пътните артерии с натоварен автомобилен трафик и обекти в ремонт"}
{"url": "http://www.focus-news.net/news/2018/04/23/2514230/blagoevgrad-remontni-deynosti-se-izvarshvat-po-patya-gotse-delchev-granitsa-makedoniya-v-uchastaka-otklonenieto-za-selo-topolnitsa-do-selo-strumeshnitsa.html", "text": "Движението по третокласен път – 198 Гоце Делчев – Катунци – Чучулигово – Петрич – Първомай – граница Македония в участъка от отклонението за село Тополница до село Струмешница от км 61+800 до км 87+000, се осъществява в една лента за движение, поради ремонт на мантинели. Това съобщиха за Радио „Фокус“ – Пирин от Областно пътно управление – Благоевград. Преминаването се извършва в лявата или дясната лента за движение, съгласно поставените пътни знаци. В областта няма въведени други ограничения за движението на леки и товарни автомобили. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско. През деня няма регистрирани тежки пътни инциденти.\r\nЛивия НИНОВА", "date": "2018.04.23", "title": "Благоевград: Ремонтни дейности се извършват по пътя Гоце Делчев – граница Македония, в участъка отклонението за село Тополница до село Струмешница"}
{"url": "http://www.focus-news.net/news/2018/04/23/2514221/komisar-vityanis-andryukaytis-tryabva-da-rabotim-zaedno-za-da-se-predpazim-ot-nedostig-na-lekarstva-vav-vrazka-s-podgotovkata-za-brekzit.html", "text": "Във връзка с подготовката за Брекзит всички трябва да работим заедно, да осигурим непрекъснатост на работните процеси и да се предпазим от недостиг на лекарства. Това каза комисарят по здравеопазване и безопасност на храните Витянис Андрюкайтис на пресконференция в НДК след Неформалното заседание на Съвета на министрите на здравеопазването, предаде репортер на Агенция „Фокус“. „Споделяме целта да се осигури достъп за всички граждани до лекарства на достъпни цени“, заяви той. „ЕК излиза с предложение за оценка на здравните технологии, за да се извлече допълнителна полза и да се избегне повтарянето на оценките“, обясни комисарят. „ЕК си дава сметка за нуждата от това да подкрепяме иновациите. От гледна точка на пациентите трябва да се потърси баланс при стимулите, да се осигури равен достъп и равнопоставеност при здравните системи“, каза още Витянис Андрюкайтис.\r\nБиляна ИВАНОВА", "date": "2018.04.23", "title": "Комисар Витянис Андрюкайтис: Трябва да работим заедно, за да се предпазим от недостиг на лекарства във връзка с подготовката за Брекзит"}
{"url": "http://www.focus-news.net/news/2018/04/23/2514229/ombudsmanat-maya-manolova-visokite-smetki-za-mart-kreditirat-bezlihveno-toplofikatsiya-sofiya.html", "text": "Високите сметки за март кредитират безлихвено „Топлофикация София“. Това каза омбудсманът Мая Манолова, която се срещна с изпълнителния директор на енергийното дружество заради двойния скок на парното за миналия месец, съобщиха от пресофиса на омбудсмана. Повод за срещата на омбудсмана Мая Манолова с изпълнителния директор на „Топлофикация София“ ЕАД Сашо Чакалски са жалбите и сигналите до институцията за много високи сметки за отопление за март в сравнение с по-студените два предходни месеца, когато сметките са били значително по-ниски. Има случаи, в които увеличението е двойно.\r\nПо време на срещата се констатира, че по официална информация средното увеличение за битовите потребители за м. март 2018 г. спрямо м. март 2017 г. е с близо 60%. Това се дължи основно на две причини. От една страна увеличението на цената на топлинната енергия с над 24%, (одобрена от КЕВР), въпреки гражданските протести от м. април 2017 г., и от друга – разпоредбите  на Наредбата за топлоснабдяването.\r\nВ същото време от „Топлофикация“ считат, че няма проблеми с нормативната уредба.\r\nОмбудсманът смята, че дружеството трябва да посочва проблемите, произтичащи от прилагането на Наредбата за топлоснабдяването и своевременно да сигнализира Министерство на енергетиката. Нужно е да проявява по-голяма активност, когато са ощетени гражданите, какъвто е случая с прогнозните сметки. Доброто управление означава своевременно да се реагира на несправедливите практики.\r\nВ случая с мартенските прогнозни сметки клиентите на топлофикационните дружества безлихвено ги кредитират, а изравнителните сметки ще бъдат готови през м. юли, а едва през м. август хората ще могат да си получат надвзетите суми.\r\nНа срещата омбудсманът поиска за пореден път от „Топлофикация София“ ЕАД да информират по ясен и разбираем за хората начин как са формирани високите сметки. Освен това настоя във фактурите, на отделен ред, дружеството да посочва и количеството топлинна енергия за сградна инсталация и стойността й, каквото е и изискването на чл.30, ал.3, т.13 от Общите им условия, одобрени от КЕВР.\r\nПо повод високите сметки за м. март 2018 г. и Решение № 4777/13.04.2018 г. на ВАС по адм. д. № 1372/2016 г., с което се отменя формулата, приета в т.6.1.1 от Методиката за дялово разпределение на топлинната енергия в сгради-етажна собственост, омбудсманът изпрати писмо до министъра на енергетиката, в което за пореден път поиска да се проведе широка обществена дискусия с участието на компетентните държавни институции, в т.ч. и омбудсмана, както и граждански организации, за изменение и допълнение на Закона за енергетиката и на Наредбата за топлоснабдянатето, в защита правата и интересите на потребителите на топлинна енергия.\r\nМая Манолова подчерта, че изцяло споделя мотивите на съдебния акт, с който се отмени формулата за изчисление на сградната инсталация. \r\nНа срещата бе обсъден и фактът, че омбудсманът не е получила исканата от нея информация за какво „Топлофикация София“ харчи юрисконсулските хонорари, заради които сметките на длъжниците набъбваха в пъти и в резултат, на което общественият защитник осъди дружеството на две инстанции.", "date": "2018.04.23", "title": "Омбудсманът Мая Манолова: Високите сметки за март кредитират безлихвено „Топлофикация София“"}
{"url": "http://www.focus-news.net/news/2018/04/23/2514216/kanal-5-makedoniya-pregovorite-za-imeto-prodalzhavat-v-sryada-vav-viena.html", "text": "В сряда, 25 април, министрите на външните работи на Македония и Гърция Никола Димитров и Никос Кодзиас ще проведат среща във Виена в опит да постигнат напредък в разрешаването на спора за името, предава скопската телевизия „Канал 5“, като отбелязва, че това ще е трети разговор в австрийската столица между двамата министри.\r\nПървите дипломати на Атина и Скопие ще се опитат да постигнат пробив в преговорите, който би могъл да допринесе за евроатлантическата интеграция на югозападната ни съседка. \r\nДвете предишни седемчасови срещи във Виена загатват за още един маратон от преговори. Напрежението се повиши допълнително и заради песимистичните коментари на Кодзиас, който заяви, че следващите три месеца може да не са достатъчни за разрешаване на спора за името. Тереза Герова", "date": "2018.04.23", "title": "„Канал 5“ (Македония): Преговорите за името продължават в сряда във Виена"}
{"url": "http://www.focus-news.net/news/2018/04/23/2514233/reuters-v-protestite-v-armeniya-se-vklyuchiha-voennosluzheshti-ministerstvoto-na-otbranata-osadi-deystviyata-im-kato-nezakonni.html", "text": "След дни на напрежение и протести в Армения, в понеделник към демонстрациите се включиха и невъоръжени военнослужещи, предава Reuters. \r\nКадри и снимки от протестите в Ереван показват мъже в униформи, които развяват националното знаме редом до другите участници в демонстрациите. От Министерството на отбраната осъдиха „незаконноте“ действия на военните, като поясниха, че става въпрос за представители на бригада миротворци. \r\n„Срещу войниците ще бъдат предприети най-суровите законови мерки\", се казва в изявление от военното ведомство в Ереван.Тереза Герова", "date": "2018.04.23", "title": "Reuters: В протестите в Армения се включиха военнослужещи, Министерството на отбраната осъди действията им като „незаконни“"}
{"url": "http://www.focus-news.net/news/2018/04/23/2514232/advokat-stoyan-donkov-nyama-neposredstveni-dokazatelstva-za-obvinenieto-na-nachalnika-na-politsiyata-v-rakovski-georgi-iliev.html", "text": "Няма непосредствени доказателства за обвинението на началника на полицията в Раковски Георги Илиев. Това каза в съда защитникът на Илиев адвокат Стоян Донков, предаде репортер на Радио „Фокус”- Пловдив. Той твърди, че цялото обвинение се гради на свидетелски показания на потърпевшия, който е дал подкупа, както и на показанията на двамата оперативни работници, които също са обвинени. По време на съдебното заседание стана ясно, че двамата подчинени на Илиев – оперативните работници, привлечени като обвиняеми, са преговаряли за това какъв да бъде подкупа, след като потърпевшият сам е предложил такъв. Единият от тях е казал, че ще пита началника си и е тръгнал да го търси, за да го пита. След това се върнал и казал каква да е сумата. Парите са били предадени от сина на контрабандиста на магистрала \"Тракия\", на отбивката за село Войводиново. Това се вижда от справка на АПИ, която е предоставила записи от камерите. В тях се виждат автомобилите на двамата оперативни работници и на сина на контрабандиста на цигари.\r\nПо време на заседанието стана ясно още, че пари не са намерени. Адвокат Донков смята, че началника на РУ Раковски е бил „натопен“. „По време на делото по същество ще стане известно защо”, каза той. „Вероятно някой се е срещал и предал пари”, каза още адвокатът. Според него двамата подчинени имат достатъчно основания да натопят шефа си, тъй като имат силен инстинкт за самосъхранение. „Ако кажат, че друг е поискал подкупа, те ще получат по-лека мярка и най-удобният в случая е техният началник”, каза още адвокат Донков. По думите му Георги Илиев въобще не се е срещал с човека, който е дал подкупа, нито са говорили с него. Съвсем рутинно, като началник на управлението той е влизал в стаите и е проверявал как вървят разпитите. „Пострадалият сам е предал жалбата във „Вътрешна сигурност” и 1 година и 2 месеца след това някой е чакал да повдигне обвинение“, каза още адвокатът.\r\nЗащитникът на Илиев се закани да обжалва решението на съда, в частта му, че има вероятност той да извърши ново престъпление и че е особено опасен, което се съдържало в кадровата му справка. „Няма как да приемем тези мотиви на съда”, каза адвокат Донков.\r\nВ съда той поиска по-лека мярка, тъй като Георги Илиев има тежко болни родители, които живеят при него и за които се грижи. Съдът не прие този мотив.\r\nЦветана ТОНЧЕВА", "date": "2018.04.23", "title": "Адвокат Стоян Донков: Няма непосредствени доказателства за обвинението на началника на полицията в Раковски Георги Илиев"}
{"url": "http://www.focus-news.net/news/2018/04/23/2514237/burgas-normalno-natovaren-e-trafikat-v-oblastta.html", "text": "Нормално натоварен е трафикът в област Бургас. Това каза за Радио „Фокус“ – Бургас дежурният в Областно пътно управление. Продължава извършването на кърпежи в редица пътни участъци в областта. Работни екипи има в отсечките Ахелой – Поморие, Бургас – Карнобат, Черноград – Айтос. Реконструкция на пътните настилки се извършват и по някои второкласни и третокласни пътища – Бургас – Синеморец, Крайморие – Росенец, Средец – Айтос, Калово – Заберново, Визица – Петрова нива, Кръстина – Камено, както и в отсечката кв. „Горно Езерово“ – село Братово.\r\nЯнислава КРЪСТЕВА", "date": "2018.04.23", "title": "Бургас: Нормално натоварен е трафикът в областта"}
{"url": "http://www.focus-news.net/news/2018/04/23/2514235/smolyan-normalno-se-osashtestvyava-dvizhenieto-po-patishtata-v-oblastta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, с добра видимост, а температурите са положителни. През деня не са получавани сигнали за инциденти по пътищата в областта.\r\nОтворен за движение на автомобили до 12 тона е обходният маршрут Влахово – Орешец на голямото свлачище по пътя Смолян – Мадан, край Тикале. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по пътя Проглед – Пампорово, на 2,5 км след разклона продължава да се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик в края на работния ден е интензивен по централните улици и входно-изходните артерии на града. Движението по пътя квартал Устово – Смолян остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра, а крайният срок за приключване на дейностите по него е до 27 април.\r\nНели ГЕРГЬОВСКА", "date": "2018.04.23", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/04/23/2514239/veliko-tarnovo-remontni-deynosti-zatrudnyavat-dvizhenieto-na-vhoda-na-grada-v-posoka-sofiya.html", "text": "Ремонтни дейности затрудняват движението на входа на областния център посока София. В района има образувала се колона от автомобили и трафикът се пренасочва в едната лента, съобщи слушател на Радио „Фокус“ – Велико Търново. Тече изкърпване на асфалтовата настилка, компрометирана след зимния сезон. Към този час движението е изключително интензивно и от КАТ „Пътна полиция“ съветват водачите да карат внимателно и със съобразена скорост. Екипи следят за правилното протичане на трафика и са разположени на входовете и изходите на Велико Търново.\r\nЛуиза ТРАНЧЕВА", "date": "2018.04.23", "title": "Велико Търново: Ремонтни дейности затрудняват движението на входа на града в посока София"}
{"url": "http://www.focus-news.net/news/2018/04/23/2514231/ministar-kiril-ananiev-ochakvame-da-sednem-na-masata-i-da-prodalzhim-dialoga-s-obshtopraktikuvashtite-lekari-a-ne-da-se-razbirame-chrez-protestni-deklaratsii.html", "text": "Работим по някои от исканията им, очакваме вместо да се разбираме чрез медиите или с протестни декларации, когато са готови да седнем на масата и да продължим диалога. Това каза министърът на здравеопазването Кирил Ананиев за протеста на личните лекари, който се проведе днес, след пресконференция в НДК след Неформалното заседание на Съвета на министрите на здравеопазването, предаде репортер на Агенция „Фокус“. „Запознати сме със всички искания на общопрактикуващите лекари. Започнахме диалога преди месец и половина. Тогава се разбрахме да го продължим, когато те имат конкретни предложения“, посочи той. „Примери, че работим са извинителните бележки на учениците, амбулаторният лист, който направихме. Мъчим се улесним работата им, да намалим административната тежест“, коментира Кирил Ананиев. „Откровено казано бях много неприятно изненадан от това, че те точно на днешния ден, когато се събира Съветът на министрите на здравеопазването решиха да демонстрират недоволството си“, каза още здравният министър.\r\nБиляна ИВАНОВА", "date": "2018.04.23", "title": "Министър Кирил Ананиев: Очакваме да седнем на масата и да продължим диалога с общопрактикуващите лекари, а не да се разбираме чрез протестни декларации"}
{"url": "http://www.focus-news.net/news/2018/04/23/2514242/pregled-na-mezhdunarodnite-novini-do-18-chasa-agentsiya-fokus.html", "text": "Вицепремиерът на Армения Карен Карпетян стана временно изпълняващ длъжността министър-председател, след като по-рано в понеделник Серж Саркасян подаде оставка.\r\nОт пресслужбата на кабинета на министрите бе съобщено, че се е състояло извънредно заседание на кабинета, проведено от Карпетян. В рамките му участващите са заключили, че действащият премиер не може да продължи работа. „Съгласно приетия от правителството ред, в случай на невъзможност да изпълнява своите премиерски задължения, министър-председател бива заменен от вицепремиерът“, се казва в изявление, публикувано на официалната интернет на правителството на Армения.\r\n*** В сряда, 25 април, министрите на външните работи на Македония и Гърция Никола Димитров и Никос Кодзиас ще проведат среща във Виена в опит да постигнат напредък в разрешаването на спора за името.\r\nПървите дипломати на Атина и Скопие ще се опитат да постигнат пробив в преговорите, който би могъл да допринесе за евроатлантическата интеграция на югозападната ни съседка. \r\nДвете предишни седемчасови срещи във Виена загатват за още един маратон от преговори. Напрежението се повиши допълнително и заради песимистичните коментари на Кодзиас, който заяви, че следващите три месеца може да не са достатъчни за разрешаване на спора за името.\r\n*** На фона на разпространените по-рано медийни доклади за проблемите в Бундесвера, правителството в Берлин планира сключването на редица сделки за превъоръжаване на германската армия, които включват закупуване на дрони, транспортни самолети и ракети, пише националният ежедневник Die Zeit.\r\nМинистерството на отбраната на ФРГ се подготвя за сключването на редица договори за отбранителната индустрия по-късно тази година. Комисиите по бюджета и отбрана трябва да одобрят 18 договора, всеки от които на стойност по-голяма от 25 млн. евро. Това означава, че общата стойност на сделките ще бъде около половин милиард евро. Поръчките включват доставка на израелските дрони „Херон“, закупуването на които бе заложено в коалиционното споразумение между Съюза (ХДС/ХСС) и Германската социалдемократическа партия (ГСДП).  \r\nСпоред информация, изтекла в медиите, бъдещите сделки ще включват също закупуване на хеликоптери, радарна система и транспортни въздухоплавателни средства.\r\nВ последните месеци в средствата за масова информация в Германия се появиха редица доклади за проблемите в Бундесвера в навечерието на ротационното ръководство на мултинационалните сили Very High Readiness Joint Task Force в Източна Европа. \r\nСъгласно разпространената информация, на Бундесвера липсват не само достатъчно танкове в оперативна готовност, но също така и защитни жилетки, зимни дрехи и палатки, стаna ясно от документ от командването на германската армия.\r\nОт поверителен документ на Министерството на отбраната стана ясно, че към настоящия момент само девет от общо 44 танка „Леопард“ са в оперативна готовност. От 14 „Мардер“-а, само три са в оперативна готовност. Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки.\r\nВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо“ и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения. Останалите осем месеца самолетите остават на земята за ремонти и преустройства.\r\n*** Външният министър на Германия Хайко Маас съобщи, че той и неговите колеги от Г-7, които са се събрали в Торонто на преговори, официално призовава Русия да допринесе за разрешаването на кризата с Сирия.\r\nНа журналистически въпрос какво ще пише в комюникето, прието като обобщение на двудневната среща на външните министри Маас заяви, че: „то ще установи отново, че не може да има политическо решение за случващото се в Сирия без Русия и че Русия трябва да продължи да допринася за решението“.\r\n*** Планираната среща на високо равнище между президента на САЩ Доналд Тръмп и ръководителя на Северна Корея Ким Чен-ун може да се забави до средата на юни и да се проведе в Европа или в Сингапур.\r\nДоналд Тръмп и Ким Чен-ун ще се срещнат в средата на ъни извън Североизточна Азия. Нито Китай, която е един от малкото съюзници на Северна Корея, нито Япония, която е ключов съюзник на САЩ в региона няма да бъдат домакини на срещата според запознати американски държавни служители. Затова и мястото на срещата в по-неутрален регион като Швейцария или Сингапур ще бъде по-подходяща за срещата им.\r\nМеждувременно Тръмп предложи да проведе срещата с Ким-Чен ун в средата на юни, след срещата на високо равнище на Г-7 в Канада на 8 и 9 юни. Изглежда, че той иска да се координира със съюзниците си преди срещата с лидера на Северна Корея.\r\n***Съветникът на турския президент Реджеп Ердоган, Джигит Булут, журналист и анализатор, е заявил в телевизионно интервю, че гръцките знамена от спорните острови са свалени, а записа от свалянето им е предаден на гръцкото правителство.\r\nСпоред изданието Булут смята, че \"ще бъде много жалко, ако по подобни причини се предизвика война с Гърция, тъй като ако се погледне съотношението на силите между Турция и Гърция, това би било равносилно възрастен човек да набие дете в кошарката му.\"\r\nВ интервюто си Булут е предупредил гръцките министри да се предпазват от антитурски и антиислямски изказвания, като е уточнил че в противен случай Гърция ще плати висока цена за това.\r\n***", "date": "2018.04.23", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/04/23/2514241/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.04.23", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/23/2514234/ministar-kiril-ananiev-rabotim-za-otpadaneto-na-24-chasovoto-razpolozhenie-na-obshtopraktikuvashtite-lekari-sazdavame-organizatsiya-na-teritorialen-printsip.html", "text": "Работи се по въпроса за отпадането на 24-часовото разположение на общопрактикуващите лекари. Това каза министърът на здравеопазването Кирил Ананиев за протеста на личните лекари, който се проведе днес, след пресконференция в НДК след Неформалното заседание на Съвета на министрите на здравеопазването, предаде репортер на Агенция „Фокус“. „Създаваме организация на териториален принцип, където хората ще бъдат приети и преглеждани. Когато направим структурата на териториално равнище, тогава ще ви уведомим“, посочи той. „Трябва да седнем да си говорим, а не да протестираме“, заяви Кирил Ананиев. „Само декларации изпращат. Веднъж не написаха: „Уважаеми г-н министър, искаме да се видим с вас, в удобно за вас време, предлагаме това да бъде следващата седмица. Ще дойдем и ще ви представим предложенията си за решения“, коментира здравният министър. „Това искаме ние, диалогът не е през оградата навън“, каза още той.\r\nБиляна ИВАНОВА", "date": "2018.04.23", "title": "Министър Кирил Ананиев: Работим за отпадането на 24-часовото разположение на общопрактикуващите лекари, създаваме организация на териториален принцип"}
{"url": "http://www.focus-news.net/news/2018/04/23/2514243/zam-ministar-boyko-penkov-obmislyame-mehanizam-sluzhitelite-v-rzi-da-poluchavat-vaznagrazhdeniyata-si-s-napravenata-aktualizatsiya.html", "text": "В абсолютни цифри бюджетът на регионалните здравни инспекции (РЗИ) за разходи за персонал тази година е увеличен от 25 млн. лв. на близо 30 млн. лв., това означава, че предвидените средства, които трябва да бъдат усвоени за увеличение на възнагражденията са с 1/6 повече. Това каза зам.-министър Бойко Пенков на среща с представители на здравните инспекции, съобщиха от пресцентъра на Министерството на здравеопазването. „Всички тези пари вече са преведени по бюджетите на РЗИ и хората ще получат полагащото им се“, подчерта д-р Бойко Пенков. \r\nТой обясни, че причината, поради която служителите на РЗИ не могат да получат 18%-то увеличение, е с чисто нормативен характер. Проблемът е, че процедурата за увеличение на възнаграждението, съгласно Наредбата за заплатите на служителите в държавната администрация, е обвързана с атестационната оценка. Оценките обаче са присъдени през месец януари тази година и за съжаление те са такива, че на много места не позволяват увеличението да надхвърли 10%. Поради тази причина министерството обмисля работещите в РЗИ да получат полагащото им се под формата на допълнително материално стимулиране (ДМС). Това стана ясно от думите на зам.-министъра. \r\nПредставителите на РЗИ изразиха притеснението си относно принципите и евентуалните изкривени практики при формирането на допълнително материално стимулиране. В тази връзка д-р Бойко Пенков пое ангажимент МЗ да извърши спешен анализ както на заплатите по нива на персонал, на присъдените атестационни оценки, които са определящи за увеличението на възнагражденията, така и на вътрешните правила за формиране на трудовото възнаграждение във всяко РЗИ. „По отношение на правилата за допълнително материално стимулиране – ще направим опит да обърнем пирамидата, така че не ръководните кадри да получават най-голямо ДМС, а то да отива за работещите на терен“, беше категоричен д-р Бойко Пенков. Анализът ще покаже и основателно ли е притеснението на служителите на РЗИ, че на места има свръх голяма концентрация на ръководен състав, за сметка на оперативен персонал. \r\nЗам.-министърът коментира и неспазването на Наредбата за командировките на държавните служители. Той подчерта, че предстоят проверки и там, където се установят нарушения,  ще има санкции.", "date": "2018.04.23", "title": "Зам.-министър Бойко Пенков: Обмисляме механизъм служителите в РЗИ да получават възнагражденията си с направената актуализация"}
{"url": "http://www.focus-news.net/news/2018/04/23/2514245/visoka-otsenka-na-zasilenata-dinamika-na-politicheskiya-dialog-prez-poslednata-godina-dadoha-predsedatelyat-na-parlamenta-tsveta-karayancheva-i-predsedatelite-na-senata-i-na-natsionalnoto-sabranie-na-frantsiya.html", "text": "Висока оценка на засилената динамика на политическия диалог през последната година и на отличните двустранни отношения между България и Франция дадоха председателят на парламента Цвета Караянчева и председателите на Сената и на Националното събрание на Франция Жерар Ларше и Франсоа дьо Рюжи. Те разговаряха в рамките на Конференцията на председателите на парламентите на страните-членки на ЕС, която се провежда в Талин, Естония. Това съобщиха от пресцентъра на Народното събрание.\r\nФранция за нас е стратегически партньор и съюзник и ние придаваме изключително значение на поддържането на активните контакти и взаимодействие в двустранен план и по въпроси от общ интерес в рамките на ЕС и НАТО, отбеляза Цвета Караянчева. \r\n Тя подчерта, че сътрудничеството между парламентите на двете страни е много добро и е солидна база за успешното развитие на нашето партньорство. \r\nПо време на срещите председателят на българския парламент постави и темата за приемането на България в Шенген. Цвета Караянчева заяви, че страната ни е изпълнила всички критерии за членство в Шенгенското пространство и отдавна пази външната граница на ЕС по всички шенгенски стандарти. Достатъчно доказателство за това е изключително ниският миграционен натиск на българо-турската граница. Цвета Караянчева припомни, че готовността за членство в Шенген е потвърдена от всички, ангажирани с процеса европейски институции – Европейската комисия, Европейския парламент и Европейския съвет. Ето защо не приемаме към страната ни да се поставят допълнителни условия, каквито не са били поставяни на останалите страни, както и членството в Шенген да се обвързва с Механизма за сътрудничество и оценка, подчерта тя. Въпреки това уточни, че страната ни изпълнява всички препоръки от докладите на ЕК за България, както и че българският парламент наскоро прие новия антикорупционен закон, с който се създаде специализиран антикорупционен орган, който вече работи. \r\nПредседателят на Народното събрание потвърди солидарността на страната ни с Франция в борбата срещу тероризма и отстояване на нашите общи ценности. Предизвикателствата пред сигурността в Европа изискват още по-тясно взаимодействие в рамките на ЕС и с ключови партньори от трети страни, подчерта още Цвета Караянчева. \r\nЗасилването на търговско-икономическите контакти и на инвестиционно присъствие на Франция в България, бяха също сред темите на разговора. Председателят на парламента отбеляза, че съществува сериозен потенциал за още по-значими и активни контакти в тази област. \r\nЦвета Караянчева, Жерар Ларше и Франсоа дьо Рюжи обсъдиха вижданията на Франция и България и за следващата многогодишна финансова рамка. Тримата се обединиха около извода, че Общата селскостопанска политика и кохезионните фондове са от изключителна важност за почти всички страни и средствата по тях не трябва да се намаляват, особено предвид Брекзит. Председателят на българския парламент заяви още, че страната ни споделя вижданията на Франция за нуждите от стратегически способности за опазване на сигурността на Европа. Цвета Караянчева посочи също отличното сътрудничество в областта на вътрешните работи и между специализираните служби в областта на вътрешната сигурност.", "date": "2018.04.23", "title": "Висока оценка на засилената динамика на политическия диалог през последната година дадоха председателят на парламента Цвета Караянчева и председателите на Сената и на Националното събрание на Франция"}
{"url": "http://www.focus-news.net/news/2018/04/23/2514247/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie-velikotarnovska-oblast.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление – Велико Търново уточниха за Радио „Фокус“ – Велико Търново, че обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Условията за пътуване в областта са нормални. Времето е ясно и слънчево, настилките сухи. Температурата на въздуха е 27 градуса. Движението в края на работния ден е интензивно. Допълнително въведени ограничения в региона няма. Прохода на Републиката е отворен за движение, но остава в сила опасността от падащи камъни. Ремонтни дейности на асфалтовата настилка се извършват по пътя между селата Самоводене и Обединение. От Агенция „Пътна инфраструктура“ призовават водачите да карат с повишено внимание и съобразена скорост. На място е поставена необходимата сигнализация, а дейностите трябва да приключат до края на април.  В едната лента се осъществява движението в участък от пътя между село Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5-ти юли.\r\nЛуиза ТРАНЧЕВА", "date": "2018.04.23", "title": "Велико Търново: Ограничено е движението в участък от пътя между селата Стефан Стамболово и Обединение, Великотърновска област"}
{"url": "http://www.focus-news.net/news/2018/04/23/2514240/ministerstvo-na-mladezhta-i-sporta-obratnata-vrazka-ot-provezhdaneto-na-evropeyskata-mladezhka-konferentsiya-pokazva-izklyuchitelno-pozitivni-otzivi-ot-vsichki-strani-izlachili-mladezhki-delegati.html", "text": "Обратната връзка от провеждането на Европейската младежка конференция показва изключително позитивни отзиви от всички страни, излъчили младежки делегати. Това се посочва в позиция на Министерството на младежта и спорта относно твърдения на председателя на Европейски младежки форум Луис Алварадо и Райчо Райчев – зам.-председател на Национален младежки форум за нередности относно проведената от 17 до 19 април Европейската младежка конференция в София.\r\nОт ММС съобщават, още че:\r\n1. Програмата на Европейската младежка конференция беше изготвена с работна група, в която имаше представители освен на България, Естония и Австрия, така и на ЕК и на Национален младежки форум. Тази работна група дори беше председателствана от Европейски младежки форум.\r\n2. Европейската младежка конференция имаше за цел да бъде платформа за диалог между младите хора от 40 държави в ЕС, Западните Балкани и Източното партньорство и хора на ръководни политически постове от българското правителство, Европейската комисия и ООН. Категорично заявяваме, че такъв диалог се осъществи като се даде възможност на младежките делегати да задават неограничен брой въпроси в съответните панели от Конференцията, които бяха предварително оповестени в Програмата. \r\n3. Европейската младежка конференция в София бе първото събитие от такъв мащаб, по време на което бе дадена за първи път възможност на участниците във форума сами да споделят своята визия, изготвяйки първите Европейски младежки цели, които ще бъдат директна препоръка за новата Европейска стратегия за младежта.\r\n4. В официалното откриване и в панелите на Европейската младежка конференция като говорители бяха включени младежки представители. Част от тях бяха председателят на Национален младежки форум Илина Мутафчиева и българският младежки делегат към ООН Ралица Диканска.\r\n5. В рамките на Европейската младежка конференция за първи път участваха представители на високо ниво към ООН, отговарящи за младежките политики, като по този начин идеите на младите делегати получиха чуваемост не само на европейско, но и на глобално ниво.\r\n6. Непосредствено преди официалното закриване на конференцията, в което участие взе и министър-председателят Бойко Борисов, беше проведен диалог с еврокомисар Тибор Наврачич, министърът на младежта и спорта Красен Кралев и специалният пратеник на ООН по младежки въпроси Джаятма Уикнамараняке. По време на дискусията беше дадена неограничена възможност за въпроси от страна на присъстващите в залата над 250 младежи. Цялото събитие, наречено “Граждански диалог” бе излъчвано онлайн.\r\n7. Неформалната част от Конференцията, включваща вечеря и възможност за обмяна на опит между младежките делегати, е практика на всички подобни форуми, провеждани в страни-председателстващи Съвета на ЕС, включително предишни държави – Естония и Малта. Неформалната част е незадължителна за делегатите и не е част от официалната програма.\r\n8. Всеки от участниците имаше свободата да избере деня и часа на пристигането и заминаването си като резервира сам самолетен билет. Всички самолетни билети впоследствие се заплащат от  организаторите на събитието.\r\n9. Обратната връзка от провеждането на Европейската младежка конференция показва изключително позитивни отзиви от всички страни, излъчили младежки делегати.\r\n10. Очаква се Националното представителство на Студентските съвети и Български младежки Червен кръст, както и други  организации, присъстващи и участващи в организацията на Форума, да изготвят позиции по темата, за да се прекратят всички спекулации за нередности около Европейската младежка конференция в София, която бе организирана в интерес на развитието на младежките политики на национално, европейско и международно ниво. Tези позиции ще бъдат обявени публично.", "date": "2018.04.23", "title": "Министерство на младежта и спорта: Обратната връзка от провеждането на Европейската младежка конференция показва изключително позитивни отзиви от всички страни, излъчили младежки делегати"}
{"url": "http://www.focus-news.net/news/2018/04/23/2514246/blagoevgrad-kmetat-atanas-kambitov-podpisa-dogovor-s-mosv-za-bezvazmezdna-finansova-pomosht-za-izgrazhdane-na-instalatsii-za-kompostirane-i-predvaritelno-tretirane-na-bitovi-otpadatsi.html", "text": "Кметът на Благоевград д-р Атанас Камбитов, заедно с кметовете на Симитли, Рила, Кочериново и Бобошево подписаха договор за безвъзмездна финансова помощ за изграждане на компостиращи инсталации и на инсталации за предварително третиране на битови отпадъци с министъра на околната среда и водите Нено Димов. Това съобщиха от пресцентъра на Община Благоевград. Церемонията по парафиране на договора се състоя в Министерството на околната среда и водите. Стойността на подписания договор е ‎‎‎11 945 990,08 млн. лв., като Оперативна програма „Околна среда ‎‎‎2014-2020“ осигурява безвъзмездна финансова помощ в размер на ‎‎‎8 982 862,96 млн. лв. Целта на проект „Проектиране и изграждане на допълнителна инфраструктура /инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци/ за развитие на регионалната система за управление на отпадъците на регион Благоевград, включващ общини Благоевград, Симитли, Рила, Кочериново и Бобошево“ по процедура чрез директно предоставяне „Комбинирана процедура за проектиране и изграждане на компостиращи инсталации и на инсталации за предварително третиране на битови отпадъци“ по приоритетна ос 2 „Отпадъци“, по Оперативна програма „Околна среда“ ‎‎‎2014-2020 г., е да се намали количеството депонирани битови отпадъци чрез осигуряване на допълнителен капацитет. Компостиращата инсталация за разделно събрани биоразградими и зелени отпадъци е с капацитет 2 516 т/г и ще обслужва 97 836 жители на териториите на общините Благоевград. Двете инсталации ще бъдат изградени на площадката на новото регионално депо на територията на община Благоевград и ще бъдат част от регионалната система за управление на отпадъците, регион Благоевград, обслужваща общини Благоевград, Симитли, Рила, Кочериново и Бобошево. Инсталацията за предварително третиране на смесено събрани битови отпадъци е с капацитет 24 117 т/г и ще обслужва 97 836 жители на териториите на общините Благоевград, Симитли, Рила, Кочериново и Бобошево. \r\nСрокът за физическото изпълнение на дейностите по проекта е 24 месеца.", "date": "2018.04.23", "title": "Благоевград: Кметът Атанас Камбитов подписа договор с МОСВ за безвъзмездна финансова помощ за изграждане на инсталации за компостиране и предварително третиране на битови отпадъци"}
{"url": "http://www.focus-news.net/news/2018/04/23/2514238/ministar-kiril-ananiev-postignato-e-saglasie-po-povecheto-vaprosi-na-sreshtata-mezhdu-d-r-boyko-penkov-i-protestirashtite-rzi.html", "text": "Днес заместникът ми д-р Бойко Пенков се срещна с тях. Разбраха се по повечето въпроси. Това каза министърът на здравеопазването Кирил Ананиев за протеста на служителите на Регионалните здравни инспекции след пресконференция в НДК след Неформалното заседание на Съвета на министрите на здравеопазването, предаде репортер на Агенция „Фокус“. „Постигнали са сериозно съгласие“, заяви той. „Има някакви заблуждения в тях, че няма да получат увеличението си от 18%, което не е вярно“, заяви Кирил Ананиев. „Никъде не сме дали такова голямо увеличение. Толкова правителства имаше преди това, никой не им даде никакво увеличение. Скочиха точно срещу правителството, което им даде 18% увеличение“, коментира здравният министър.\r\nБиляна ИВАНОВА", "date": "2018.04.23", "title": "Министър Кирил Ананиев: Постигнато е съгласие по повечето въпроси на срещата между д-р Бойко Пенков и протестиращите РЗИ"}
{"url": "http://www.focus-news.net/news/2018/04/23/2514250/aktsenti-v-sutreshniya-blok-dobro-utro-balgariya-na-24-april.html", "text": "За вредата от тютюнопушенето и искането отново да бъде позволено в заведенията, ще разговаряме в сутрешния блок „Добро утро, България“ на Радио „Фокус“ с д-р Гергана Гешанова, председател на коалиция „Живот без тютюнев дим”. \r\nПравителството на Австрия предизвика гнева на турския президент Реджеп Тайип Ердоган, след като забрани на нейна територия да се води предизборна агитация сред турското население за предстоящите на 24 юни президентски и парламентарни избори. Защо Австрия се държи така? Като какви може да определим отношенията между Австрия и Турция, какво да очакваме? Тези и още въпроси ще коментираме с Мария Стоянова, анализатор на Европейските процеси, завършила журналистика в Австрия. \r\n10 декара иглолистна гора изгоря при пожар след неправилно боравене с открит огън до с. Тикале. Ще разговаряме с кмета на Смолян Николай Мелемов.\r\nЗa бългapитe paбoтнaтa ceдмицa e пo-дългa oт тaзи зa мнoгo гoлямa чacт oт paбoтницитe в ocтaнaлитe дъpжaви в Eвpoпeйcĸия cъюз. Повече ще научим от репортажа на колегата Кристина Миткова от Радио „Фокус“ – Пирин.\r\nТези и още теми - в „Добро утро, България“ по Радио „Фокус“ от 6.00 до 10.00 часа на 24 април, с водещ Йоланда Пелова.", "date": "2018.04.23", "title": "Акценти в сутрешния блок „Добро утро, България“ на 24 април"}
{"url": "http://www.focus-news.net/news/2018/04/23/2514249/sport-germanskiyat-natsional-yonas-hektor-podpisa-nov-dvugodishen-dogovor-s-kyoln.html", "text": "Футболистът от националния отбор на Германия Йонас Хектор подписа нов двугодишен договор с Кьолн, който се намира на 18-та позиция във временното класиране на Бундеслига. Така 27-годишният защитник сложи край на спекулациите, че ще премине в Байерн Мюнхен или Борусия Дортмунд. \r\nНовият договор на Хектор е до 2023 година. Сегашният му изтича през юни 2021 година. Хектор е част от отбора на Кьолн от 2010 година, когато бе привлечен в него от четвъртодивизионния ШФ Ауерсмахер.", "date": "2018.04.23", "title": "Спорт: Германският национал Йонас Хектор подписа нов двугодишен договор с Кьолн"}
{"url": "http://www.focus-news.net/news/2018/04/23/2514252/sofiya-vavezhda-se-vremenna-organizatsiya-na-dvizhenie-vav-vrazka-s-proyava-na-kt-podkrepa-na-24-april.html", "text": "Въвежда се временна организация на движение във връзка с проява на КТ „Подкрепа“ на 24 април, съобщиха от пресцентъра на Столична община.От 8.00 часа до приключване на мероприятието на 24 април се забраняват престоят и паркирането на пътни превозни средства на паркинга на пл. „Кн. Александър I“ без да се засягат местата в режим на „служебен абонамент“.", "date": "2018.04.23", "title": "София: Въвежда се временна организация на движение във връзка с проява на КТ „Подкрепа“ на 24 април"}
{"url": "http://www.focus-news.net/news/2018/04/23/2514248/inzhplamenka-petkova-opu-vidin-za-ukrepvane-na-svlachishteto-vidin-kula-vrashka-chuka-se-ochakva-izdavane-na-razreshitelno-za-stroezh.html", "text": "За укрепване на свлачището Видин-Кула-Връшка чука се очаква издаване на разрешително за строеж, каза за Радио „Фокус“ – Видин инж. Пламенка Петкова, представител на Областно пътно управление – Видин. Тя посочи, че пътят е пропаднал след паднали обилни валежи през 2014 г. „Има избран изпълнител на строежа на този участък, както и е сключен и договор с фирма за надзор на строежа. До края на годината трябва да бъде укрепено свлачището и извършен ремонт на пътя“, каза инж. Петкова.Тя допълни, че в рамките на годината трябва да приключи и ремонтът на пътя Лом-Сталийска махала-Дреновец-Ружинци-Чупрене, с което ще се подобрят транспортно-експлоатационните  качества, носимоспособността на съществуващата настилка и ще се осигури по-добра безопасност на движението на пътя, който в определен участък поема транспортния поток от тежкотоварни автомобили  при възникване на необходимост от пренасочване на движението от път Е-79. „В края на 2017 започна ремонтът на 21-километров участък между Лом, Сталийска махала, Дондуково, Дреновец и Ружинци. Бюджетът за рехабилитационните дейности на отсечката е 8 млн. лева. До края на годината трябва да бъде завършен и ремонтът на пътя в участъка Дъбова махала –Монтана, който в момента е в процес на изпълнение“, каза инж.Петкова.\r\nАнна ЛОЗАНОВА", "date": "2018.04.23", "title": "Инж.Пламенка Петкова, ОПУ-Видин: За укрепване на свлачището Видин-Кула-Връшка чука се очаква издаване на разрешително за строеж"}
{"url": "http://www.focus-news.net/news/2018/04/23/2514253/yambol-v-grada-shte-bade-predstaven-harakterniyat-za-odrinska-trakiya-koloriten-praznik-hadarlez.html", "text": "На 28 април, събота, от 11.00 часа в Градския парк на Ямбол ще бъде представен характерният за Одринска Тракия обичай „Хъдърлез“ („Какава“), съобщиха от пресцентъра на Община Ямбол. Типични елементи за традицията като палене на огън, ритуалното му прескачане и танцови изпълнения ще бъдат поднесени от фолклорен състав от гр. Одрин. Паралелно с това ще бъде експонирана изложба с фотографии на р. Тунджа, като връзка между двата побратимена града – Ямбол и Одрин.\r\nПразникът „Хъдърлез“ отговаря на българския Гергьовден и се приема за началото на лятото. Посветен е на двама мюсюлмански светци – Хъдър и Илияз – покровители на хората, животните и плодородието. Фестивалът се провежда ежегодно на 5 и 6 май в гр. Одрин, Република Турция и е включен в списъка на ЮНЕСКО за нематериално културно наследство.\r\nПредставянето на празника в Ямбол е рамките на проект „Ямбол и Одрин – два града на Тунджа“, финансиран по програмата за Трансгранично сътрудничество България – Турция, чрез Инструмента за предприсъединителна помощ на Европейския съюз.\r\nПо същия проект в Ямбол се извършва основен ремонт и обновяване на централния пешеходен мост към Градския парк.\r\nВ рамките на проекта се реализират и съвместни събития в двата партниращи си града с цел популяризиране на културното наследство, характерни обичаи, развитие на туристическия потенциал и др. През февруари ямболската Кукерска група гостува в Одрин с представяне на емблематичната за Ямболския край традиция и популяризиране на Международния маскараден фестивал „Кукерландия“.", "date": "2018.04.23", "title": "Ямбол: В града ще бъде представен характерният за Одринска Тракия колоритен празник „Хъдърлез“"}
{"url": "http://www.focus-news.net/news/2018/04/23/2514251/predsedatelyat-na-narodnoto-sabranie-tsveta-karayancheva-razgovarya-s-predsedatelya-na-evropeyskiya-parlament-antonio-tayani.html", "text": "Председателят на Народното събрание Цвета Караянчева разговаря с председателя на Европейския парламент Антонио Таяни в рамките на Конференцията на председателите на парламентите на страните-членки на ЕС, която се провежда в Талин, Естония. Това съобщиха от пресцентъра на Народното събрание.\r\nЦвета Караянчева благодари за помощта, която ЕП оказва за успешното протичане на Българското председателство на Съвета на Европейския съюз. Антонио Таяни поздрави страната ни за отличното придвижване на голям брой от досиетата на ЕС. Той изрази надежда, че по време на Българското председателство ще бъдат реализирани редица положителни действия, свързани с гарантирането на сигурността и просперитета на европейските граждани.", "date": "2018.04.23", "title": "Председателят на Народното събрание Цвета Караянчева разговаря с председателя на Европейския парламент Антонио Таяни"}
{"url": "http://www.focus-news.net/news/2018/04/23/2514254/afp-es-startira-zadalbocheno-razsledvane-na-planovete-na-epal-za-zakupuvane-na-vodeshto-prilozhenie.html", "text": "Европейският съюз стартира „задълбочено“ разследване на плановете на технологичния гигант „Епъл“ за закупуване на водещо приложение за разпознаване на песни „Шазам“, заради опасения, че сделката може да намали избора на потребителите, предава AFP.\r\n„Комисията е загрижена, че сливането може да намали избора на потребителите на услуги за поточно предаване на музика\", се казва в изявление на изпълнителния орган на ЕС.Тереза Герова", "date": "2018.04.23", "title": "AFP: ЕС стартира „задълбочено“ разследване на плановете на „Епъл“ за закупуване на водещо приложение"}
{"url": "http://www.focus-news.net/news/2018/04/23/2514257/predsedatelyat-parlamenta-tsveta-karayancheva-prisaedinyavaneto-na-balgariya-kam-shengen-shte-pozvoli-v-palna-stepen-da-otgovorim-adekvatno-na-zaplahite-za-sigurnostta-po-vanshnite-granitsi-na-es.html", "text": "Присъединяването на България към Шенген ще позволи в пълна степен да отговорим адекватно на заплахите за сигурността по външните граници на ЕС, подчерта председателят на Народното събрание Цвета Караянчева на среща с председателя на Долната камара на парламента на Нидерландия Хадиджа Ариб. Председателите на законодателните институции на двете страни разговаряха в рамките на Конференцията на председателите на парламентите на ЕС в Талин. Това съобщиха от пресцентъра на Народното събрание.\r\nЕдин от основните приоритети на България е присъединяването й към Шенген, това е и важно условие за пълноценния принос на страната ни към общата европейска сигурност, отбеляза председателят на Народното събрание. Цвета Караянчева подчерта, че страната ни отдавна пази външната граница на ЕС по всички шенгенски стандарти. Затова тя призова към България повече да не се поставят нови изисквания, каквито не са поставени пред останалите страни-членки на Шенген, защото и Европейската комисия, и Европейският парламент, и Европейският съвет отдавна са признали, че България е изпълнила всички изисквания за членство в Шенгенското пространство. \r\nЦвета Караянчева посочи, че България желае да продължи продуктивното взаимодействие с Нидерландия в областта на вътрешните работи, сигурността, защитата на границите, и борбата с трафика на хора. \r\nПодкрепата на Нидерландия е важна за успешното осъществяване на Българското председателство на Съвета на ЕС, подчерта председателят на българския парламент. Цвета Караянчева информира председателя на Долната камара на парламента на Нидерландия за свършеното от България като страна-председател на Съвета на ЕС през изминалите месеци. Европейската перспектива на страните от Западните Балкани, развитието на инфраструктурата, повишаване на сигурността и свързаността в региона е приоритет за България, подчерта тя. \r\nЗаинтересовани сме от привличане на компании от Нидерландия в проекти за изграждане и модернизиране на транспортната инфраструктура, отбеляза Цвета Караянчева.  По думите й съществува потенциал за развитие на сътрудничеството в областта на туризма, планирането и реализирането на инвестиционни проекти.", "date": "2018.04.23", "title": "Председателят парламента Цвета Караянчева: Присъединяването на България към Шенген ще позволи в пълна степен да отговорим адекватно на заплахите за сигурността по външните граници на ЕС"}
{"url": "http://www.focus-news.net/news/2018/04/23/2514255/yuliya-tsinzova-prioritet-na-stolichna-biblioteka-e-da-sazdava-kulturni-informatsionni-i-obrazovatelni-prostranstva-za-nasarchavane-na-cheteneto-i-gramotnostta.html", "text": "Приоритет на библиотеката е да създава културни, информационни и образователни пространства за насърчаване на четенето и грамотността. Това каза в интервю за Агенция „Фокус“ Юлия Цинзова, директор на Столична библиотека, по повод Международния ден на книгата и авторското право, който честваме на 23 април. „Усилията на Столична библиотека през последните години са насочени към работа с читателските групи до 7 години и учениците. Наблюдава се тенденция за засилване на интереса на учениците към четенето, като увеличението е във всички възрастови групи. Броят на малките читатели се увеличава всяка година (читателите ни до 7 години са близо хиляда, а учениците – над 11 хил.) в резултат на инициативите и кампаниите, които организираме“, допълни още тя. „В най-големия Детски център на София има пространства за ранно детско четене и игри, Детско арт ателие, клуб за тийнейджъри „Летящо прасе или четящ тийнейджър“, в които се провеждат кампаниите „Часът на приказката“,  „Нощта, в която приказките оживяват“, срещи с детски писатели, художници и музиканти, „На училище в Столична библиотека“, литературни конкурси, викторини, годишнини на световни детски писатели и др. От 1 май 2018 г. родителите и децата ще могат да посещават Детския център и в неделя, а през лятото ще бъде отворена традиционната лятна занималня. Всички инициативи в Детския център са безплатни, както и читателските карти за деца до 7-годишна възраст“, каза още Юлия Цинзова.\r\nЦветелин ДИМИТРОВ", "date": "2018.04.23", "title": "Юлия Цинзова: Приоритет на Столична библиотека е да създава културни, информационни и образователни пространства за насърчаване на четенето и грамотността"}
{"url": "http://www.focus-news.net/news/2018/04/23/2514260/gd-granichna-politsiya-intenziven-e-trafikat-za-tovarni-avtomobili-na-gkpp-kulata.html", "text": "На българо-гръцката граница на ГКПП \"Кулата\" трафикът е интензивен за товарни автомобили. Това съобщиха от пресцентъра на ГД \"Гранична полиция\". На българо-турската граница на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове. \r\nОт 16 април поради техническа неизправност фериботът на Свищов - Зимнич е преустановил дейност.", "date": "2018.04.23", "title": "ГД \"Гранична полиция\": Интензивен е трафикът за товарни автомобили на ГКПП \"Кулата\""}
{"url": "http://www.focus-news.net/news/2018/04/23/2514258/mladite-v-bsp-razocharovani-sme-ot-evropeyskata-mladezhka-konferentsiya-provedena-v-sofiya.html", "text": "Разочаровани сме от Европейската младежка конференция, проведена в София. Това се посочва в позиция на Младежко обединение в БСП, съобщиха от пресцентъра на партията. Агенция \"Фокус\" публикува пълния текст на позицията, без редакторска намеса:", "date": "2018.04.23", "title": "Младите в БСП: Разочаровани сме от Европейската младежка конференция, проведена в София"}
{"url": "http://www.focus-news.net/news/2018/04/23/2514244/hurriyet-turtsiya-otpravi-ofitsialna-molba-kam-germaniya-za-otvaryane-na-izbiratelni-sektsii-v-konsulstvata-na-teritoriyata-y.html", "text": "В понеделник, 23 април, Анкара отправи официална молба към управляващите в Берлин за откриване на избирателни секции в турските консулства на територията на ФРГ, съобщава вестник Hurriyet.\r\nОколо 1,4 милиона турски имигранти, живеещи в Германия, имат право да гласуват на предсрочните парламентарни и президентски избори, насрочени за 24 юни. Ако германските власти отговорят положително на искането на Анкара, то турските имигранти ще имат право да гласуват периода от 4 до 17 юни. В случай на втори тур на изборите за президент, турските граждани ще могат да гласуват от 30 юни до 4 юли.\r\nПрез април 2017 г. над 697 000 турски имигранти в Германия упражниха правото си на глас на референдума за конституционни промени. Избирателната активност бе 49%.Тереза Герова", "date": "2018.04.23", "title": "Hurriyet: Турция отправи официална молба към Германия за отваряне на избирателни секции в консулствата на територията й"}
{"url": "http://www.focus-news.net/news/2018/04/23/2514236/ria-novosti-karen-karapetyan-be-opredelen-za-vremenno-izpalnyavasht-dlazhnostta-ministar-predsedatel-na-armeniya.html", "text": "Вицепремиерът на Армения Карен Карпетян стана временно изпълняващ длъжността министър-председател, след като по-рано в понеделник Серж Саркисян подаде оставка, предава РИА Новости.\r\nОт пресслужбата на кабинета на министрите бе съобщено, че се е състояло извънредно заседание на кабинета, проведено от Карпетян. В рамките му участващите са заключили, че действащият премиер не може да продължи работа. „Съгласно приетия от правителството ред, в случай на невъзможност да изпълнява своите премиерски задължения, министър-председател бива заменен от вицепремиерът“, се казва в изявление, публикувано на официалната интернет на правителството на Армения. Тереза Герова", "date": "2018.04.23", "title": "РИА Новости: Карен Карапетян бе определен за временно изпълняващ длъжността министър-председател на Армения"}
{"url": "http://www.focus-news.net/news/2018/04/23/2514263/nimh-utre-shte-preobladava-slanchevo-vreme-minimalnite-temperaturi-shte-sa-ot-8-do-13-a-maksimalnite-mezhdu-26-i-31.html", "text": "През нощта ще преобладава ясно, утре слънчево време. След полунощ от запад облачността, предимно средна и висока, ще се увеличава, а около и след обяд ще се развива и купесто-дъждовна облачност. На места, главно в планинските райони, ще има краткотрайни валежи от дъжд с гръмотевици. Минималните температури ще са от 8° до 13°, а максималните ще са  между 26° и 31. По Черноморието ще духа слаб до умерен югоизточен вятър и там максималните температури ще са по-ниски, между 17° и 20°. Такава е прогнозата на Националния институт по метеорология и хидрология (НИМХ) към БАН, съобщава дежурният синоптик Боряна Маркова. Атмосферното е по-високо от средното за април и ще остане без съществена промяна.\r\nПо Черноморието ще бъде предимно слънчево. Около и след обяд от запад обачността ще се увеличи. Ще духа слаб до умерен югоизточен вятър. Максималните температури ще са между 18° и 20°. Температурата на морската вода е 12-13°. Вълнението на морето ще е 1-2 бала.\r\nВ планините ще бъде предимно слънчево и топло. В следобедните часове ще се развива купесто-дъждовна облачност и на отделни места ще има краткотрайни валежи с гръмотевици. Ще духа слаб до умерен вятър от запад-северозапад. Максималната температура на височина 1200 метра ще е около 21°, на 2000 метра – около 14°.\r\nИ през следващите дни ще остане топло и предимно слънчево, но малко по-неустойчиво. В следобедните часове над Западна и Централна България ще се развива купеста облачност и на места, повече в планините и планинските райони, ще има краткотрайни валежи от дъжд, в отделни райони с гръмотевици. Минималните температури най-често ще са между 9° и 14°, а дневните - между 25° и 30°.", "date": "2018.04.23", "title": "НИМХ: Утре ще преобладава слънчево време, минималните температури ще са от 8° до 13°, а максималните - между 26° и 31°"}
{"url": "http://www.focus-news.net/news/2018/04/23/2514264/predstoyashti-sabitiya-v-stranata-za-24-april-agentsiya-fokus.html", "text": "*** \r\nОт 13.30 часа в сградата на Министерския съвет Националният съвет за тристранно сътрудничество ще проведе заседание.\r\n*** \r\nОт 9.30 часа в залата на Съюза на юристите в България на ул. \"Пиротска\" № 7 ще се състои международна конференция на тема: „Европейският идентификатор за съдебна практика (ECLI) и въвеждането на отворени стандарти за правни документи в Европа“. На откриването ще присъства министърът на правосъдието Цецка Цачева. \r\n*** \r\nОт 10.00 часа министърът на образованието и науката Красимир Вълчев ще присъства на откриването на новия корпус по природни науки „Еврика“ в 51 СУ „Елисавета Багряна“. В 16.00 часа  министър Вълчев ще открие Център по природо-математически науки „Акад. Георги Наджаков“ в 18 СУ „Уилям Гладстон“.\r\n*** \r\nОт 9.30 часа в конферентната зала на Дома на Европа (ул. Г. С. Раковски“ 124) ще бъде открита Международна конференция „Документите на комунистическите тайни служби – реалност, образование и памет“.\r\n*** \r\nОт 9.30 часа в Големия салон на Българска академия на науките (ул. „15 ноември” №1) ще се проведе международна конференция „Biodiver-City: Подобряване на биоразнообразието и екосистемните услуги в градска среда за по-устойчиви градове“. \r\n*** \r\nОт 10.00 часа в сградата на Френския институт в София, пл. „Славейков“ №3, зала „Славейков“, ще се проведе втория семинар, част от конкурс „ЕКООБЩИНА“ на тема „Устойчиво управление на битовите отпадъци – от разделното събиране до икономическото и енергийното им оползотворяване”. Гост на събитието ще бъде Николай Кънчев, зам.-министър на околната среда и водите.\r\n*** \r\nОт 10.00 часа в Аула „Раковски” на Военна академия „Г. С. Раковски” ще се проведе Ден за високопоставени гости и медии на Международното компютърно подпомагано учение „ВИКИНГ 18”.\r\n*** \r\nОт 10.00 часа в зала „Триадица 1“ на Гранд Хотел София ще се проведе пресконференция на Сдружението на производителите на електродомакински уреди СЕСЕД България за представяне на актуални данни и тенденции в развитието на сектора на домакинските електроуреди. \r\n*** \r\nОт 10.00 часа ХИПОЛЕНД – националната верига хипермаркети за детски и бебешки стоки, съвместно с Българския Червен кръст, ще дари на  Клиниката по детска анестезиология и реанимация  на УМБАЛСМ „Н.И.Пирогов“ Мултипараметричен монитор за неинвазивно изследване на параметри  Radical 7, произведен  от американската фирма Masimo Corporation.\r\n*** \r\nОт 11.00 часа в зала „Изток“ на Народното събрание ще се проведе изслушване на кандидати за обновяване на Комисията за енергийно и водно регулиране.\r\n*** \r\nОт 11.00 часа на пл. \"Александър Батенберг\" синдикалните организации на КНСБ от Мини \"Марица Изток\" ще се включат в миньорския протест. В 12 часа миньорите ще протестират пред министерство на енергетиката.\r\n*** \r\nОт 11.00 часа участниците в щафетния супермаратон \"Един ден на Витоша\" ще дадат пресконференция на Екостационар \"Бели брези\" на Витоша. \r\n*** \r\nОт 11.00 часа в Пресклуб „България“ на Националния стадион „Васил Лески“ ще се състои пресконференция на българските федерации по бейзбол и по софтбол. \r\n*** \r\nОт 11.00 часа в Betahaus coworking space ще бъдат представени резултатите от първото по рода си социологическо проучване на Асоциацията на архитектите в България за професията на архитекта. \r\n*** \r\nОт 11.00 часа в заседателната зала на Националния археологически институт с музей при БАН ще се проведе пресконференция по повод откриването на изложбата „Спортът в антична Тракия“.  Официалното откриване на изложбата ще се състои на от 18.00 ч. в Централна зала на музея.\r\n*** \r\nОт 11.00 часа в зала „Ню Йорк Сити“ на Capital Fort (бул. „Цариградско шосе“ №90) ще бъде представено голямото проучване на групата BNP Paribas Personal Finance – “Observatoire” на тема „Милениумите и магазините – раздялата е далече“. \r\n*** \r\nОт 11.00 часа в Заседателната зала на НАИМ  на пл. Атанас Буров № 1 ще се проведе пресконференция по повод откриването на изложбата\r\n„Спортът в антична Тракия“.\r\n*** \r\nОт 12.00 часа в зала №48 на Националната музикална академия ще се проведе дискусия по проблемите на музикалното образование в България.\r\n*** \r\nОт 13.30 часа в зала „Запад“ на Народното събрание ще се проведе изслушване на кандидатите за длъжността заместник-председател и членове на Комисията за противодействие на корупцията и за отнемане на незаконно придобитото имущество.\r\n*** \r\nОт 14.00 часа в резиденция „Бояна“ в зала „Триадица“ ще се проведе Европейската конференция “Професионалното образование и обучение - предпочитан избор”. В нея ще участват представители на ЕК, учители, ученици и представители на бизнеса.\r\n*** \r\nОт 14.00 часа в Българската търговско-промишлена палата (БТПП), ул. Искър 9, БТПП ще бъде домакин заедно с Европейския център за икономическа, академична и културна дипломация – CIDIC /Белгия/ на двустранен икономически форум. Във форума ще участват зам.-министърът на икономиката на България Лъчезар Борисов, Посланикът на България в Брюксел Мая Добрева, Посланикът на Белгия в София Франсоа Бонтан.\r\n*** \r\nОт 14.30 часа в Музикалния театър ще се проведе пресконференция по повод премиерата на операта от Асен Карастоянов „Българи от старо време“ и Пролетния оперетен бал.  \r\n*** \r\nОт 15.00 часа лидерът на БСП – София Калоян Паргов и народният представител от „БСП за България“ проф. Румен Гечев ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n*** \r\nОт 17.30 часа в Литературен клуб „Перото“ за шести път ще бъдат връчени ежегодните награди на името на известната телевизионна режисьорка и водеща, медийна анализаторка, публицистка и преводачка Васа Ганчева.\r\n*** \r\nОт 18.00 часа в Националния етнографски музей ще се открие изложбата „ТРЕПКА БЪЛГАРСКА“.\r\n*** \r\nОт 18.30 часа в Галерията за съвременно изкуство „УниКредит Студио” ще бъде открита изложбата „Ела при мен” на фотографа  Яна Лозева.\r\n*** \r\nОт 18.30 часа в зала 42 на НДК поетът–композитор Огнян Георгиев ще представи новата си поетична книга „Погледни ме, но… в очите“.\r\n*** \r\nОт 18.30 часа в Университетския театър на Нов български университет (бул. „Монтевидео“ №21) ще бъде представена премиерата на спектакъла „Плешивата певица“ от Йожен Йонеско. \r\n*** \r\nОт 18.30 часа в Галерията за съвременно изкуство „УниКредит Студио” ще бъде открита изложбата „Ела при мен” на фотографа  Яна Лозева. \r\n*** \r\nВ 19.00 часа в Националния дворец на културата ще бъде открита  фотоизложбата  „България - кино дестинация”. \r\n*** \r\nОт 19.00 часа в „Червената къща“ платформата за ново българско късометражно кино „Контраплан” ще представи анимация с уникална техника и още два филма с провокативно чувство за хумор. \r\n*** \r\nОт 19.30 часа в залата на Руския културно-информационен център ще се състои 10-ата церемония-концерт „Различни, но заедно“. \r\n*** \r\nОт 20.00 часа в звуковия храм Студио 1 на БНР ще се състои събитие на фестивала за нова и авангардна музика „Аларма Пънк Джаз“. \r\n*** \r\nОт 20.00 часа в зала 1 на НДК ще се проведе концерт „SYMPHONY – JAZZ“. \r\n*** \r\nОт 11.00 часа в залата на Академичния\t съвет на Бургаския свободен университет ректорът проф. д.п.н. Галя Христозова ще даде пресконференция по повод стартирането на проект „Българският език в социалните медии“. \r\n*** \r\nОт 19.30 часа в Бургаския свободен университет в зала 208 ще бъде представена книгата „Предприемача“ на Пламен Попов. \r\n*** \r\nОт 19.30 часа в Кукления театър ще се състои премиера на спектакъла „СПИН кралици”.  \r\n*** \r\nОт 10.00 часа в Университетския медико-дентален център (Варна, бул. Цар. Освободител 84, ет. 5 ) проф. д-р Христина Групчева, ръководител на катедрата по очни и зрителни науки, ще проведе демонстративни очни процедури с модерна апаратура за бързо, контролирано, безболезнено лечение с минимални странични ефекти.\r\n*** \r\nОт 14.00 часа в Swiss-BelHotel Dimyat ще се състои среща на заинтересованите държави-членки на ЕС на тема: „Съвместно обучение за създаване и развитие на Национална платформа за борба с манипулирането на спортни състезания“ с участието на министър Красен Кралев.\r\n*** \r\nОт 14.00 часа в офиса на ГЕРБ на ул. „Георги Бенковски” №1 общинският съветник Антоанета Цветкова ще се срещне с граждани. \r\n*** \r\nОт 15.00 часа кръстовището на улиците „ Уилям Гладстон”  и „Селиолу”,  ще започне кампанията на ВОЛЯ по запълване на дупки по улиците в морската столица.\r\n*** \r\nОт 15.00 часа в зала на Център „Работа” към Дирекция „Бюро по труда” – Варна (гр. Варна, ул. „Бдин” №6), ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна.\r\n*** \r\nОт 10.30 часа в ПМГ „Васил Друмев“ ще се проведе откриване на нова интерактивна зала.\r\n*** \r\nВ 11.00 ч. ще бъде направена първа копка на обновяването на градската среда в кв. \"Чолаковци\". \r\n*** \r\nОт 11.00 часа в зала 302 на Община Велико Търново  ще се проведе пресконференция за пролетния дял на кампанията „Движи се и победи“ – 2018.  \r\n*** \r\nОт 11.30 часа в сградата на Апелативен съд – Велико Търново административният ръководител и председател на съда Янко Янев ще представи годишния отчетен доклад за работата на съда и апелативния район през 2017 година.  \r\n*** \r\nОт 13.00 часа в ПМГ „Васил Друмев“ ще се проведе представяне на новата книга на проф. д-р Петко Ст. Петков „Книга за върховете „Свети Никола  и Шипка“. \r\n*** \r\nОт 17.30 часа в ИЗ „Рафаел Михайлов“ ще се проведе съвместен акордеонен концерт на ВТУ „Св. св. Кирил и Методий”, катедра “Музика” и НМА „Проф. Панчо Владигеров” – София, с преподаватели гл. ас. д-р Вася Мандикова-Иванова и доц. д-р Добромир Митев. Изпълнения на преподаватели и студенти. В програмата -  Моцарт, Золотарьов, В. Семенов, Пиацола, Ф. Анжелис, А. Фосен. \r\n*** \r\nОт 18.00 часа в зала 30 на Младежки дом ще се проведе концерт на пианистите с преподавател Росица Тарапанова. \r\n*** \r\nОт 19.30 часа в Клуб 7 ще се проведе  Представяне на документалния филм „Виолетови шампиони“. \r\n*** \r\nОт 17.00 часа в Общинската библиотека ще бъдат представени романите на Моника Атанасова /Лиса Мей/ - „Невъзможна връзка“ и „Опасен меден месец“.\r\n*** \r\nОт 18.00 часа в Държавния куклен театър „Дора Габе“ ще се състои премиерата на спектакъла „Пинокио“ по „Приключенията на Пинокио“ от Карло Колоди. \r\n*** \r\nОт 18.30 часа в Огледална зала „Нели Божкова“ ще се проведе концерт „Барок и пак барок“ на Български камерен оркестър-Добрич. \r\n*** \r\nОт 19.00 часа в концертната зала на Младежкия център ще се състои постановката „НЯМА да ИМА ПО-ДОБРИ от НАС“  на Театрален клуб „Гео Милев“ с ръководител Драгомил Георгиев. \r\n***\r\nОт 11.00 часа пред Войнишкия паметник ще се състои протестен митинг против дупките по пътищата в града.\r\n***\r\nОт 10.30 часа в кабинета на обществения посредник ще се проведе пресконференция.  \r\n*** \r\nОт 9.00 часа в зала 10 на Окръжен съд-Пловдив ще се гледа делото срещу Костадин П. и Надежда М., обвинени в даване и приемане на подкуп в размер на 3000 лв. \r\n*** \r\nОт 9.30 часа в зала 10 на 24 наказателен състав в Районен съд-Пловдив ще се гледа делото срещу кмета на община Карлово Емил Кабаиванов, който е обвинен в присвояване на чужди пари в големи размери – общо 26 984,68 лв.\r\n*** \r\nОт 10.00 часа в зала 1 на 4-ти наказателен състав на Районен съд-Пловдив ще се гледа делото срещу Кирил Р., който е обвинен в извършване на непристойни действия, грубо нарушаващи обществения ред и изразяващи явно неуважение към обществото. \r\n*** \r\nОт 11.00 до 13.00 часа в зала „Аула - доц. Георги Стоилов“ на пловдивския филиал на Техническия университет-София ще бъде открита дискусия на тема „Решения за подобрявана на пътната безопасност“, организирана от Института за пътна безопасност. \r\n*** \r\nОт 16.00 часа в офиса на ГЕРБ в район „Тракия“ в бл. 91 общинският съветник Иван Вичков ще приема граждани. \r\n*** \r\nОт 18.00 часа в Екомузей с аквариум (ул. „Етър“ №3) ще се проведе среща с разказвача Максим Минчев. \r\n*** \r\nОт 10.00 часа часа на площад „Хаджи Димитър“ Регионално управление на образованието – Сливен и Община Сливен организират Панорама на образованието – 2018.\r\n*** \r\nОт 8.00 часа до 16.00 часа в Кръвния център при МБАЛ „ Д-р Братан Шукеров” ПП ГЕРБ организира кръводарителска кампания. \r\n*** \r\nОт 10.00 часа в зала 247 в сградата на Общинска администрация-Смолян ще се проведе заключителна пресконференция по повод приключването на проект SmartImpact на Общината по програма УРБАКТ III. \r\n*** \r\nОт 11.00 часа в зала 2 на община Стара Загора  ще се проведе пресконференция по повод 25-ят Международен фестивал на ученическия франкофонски театър.\r\n*** \r\nОт 18.00 часа в РБ „Захарий Княжески“ ще се проведат Дни на планинското екстремно кино. \r\n*** \r\nОт 19.00 часа в Оперния театър ще се състои концерт на ученици от НУМСИ „Христина Морфова“.\r\n*** \r\nОт 11.00 часа в зала 28 на общинската администрация ще се проведе пресконференция на кмета д-р Дарин Димитров и председателя на Общинския съвет инж. Хатидже Алиева.\r\n*** \r\nВ 13.30 часа Районният съд в Харманли ще гледа делото срещу 21 афганистанци, обвинени за бунта в бежанския лагер през 2016 година.  \r\n*** \r\nОт 16.30 часа в залата на Младежки център Камерен оркестър Хасково ще проведе пресконференция.\r\n*** \r\nОт 9.00 в зала 304 на общината ще се състои заседание на Постоянната комисия „Младежки дейности и спорт”.\r\n*** \r\nОт 10.00 в зала 304 на общината ще се състои заседание на Постоянната комисия „Икономическа политика, общинска собственост и контрол по сделките с общинско имущество”.\r\n*** \r\nОт 10.00 часа в зала 203 на общината ще се проведе брифинг. \r\n*** \r\nОт 10.30 часа в зала 315 на общината ще се състои заседание на Постоянната комисия „Здравеопазване и социална политика“.\r\n*** \r\nОт 14.00 ч. в зала 203 на общината ще се състои заседание на Постоянната комисия „Европейски проекти, международно сътрудничество и взаимодействие с НПО”.\r\n*** \r\nОт 14.30 часа в Пресклуба на БТА в Шумен ще се състои пресконференция на Румен Петков и на областното ръководство на ПП АБВ – Шумен.\r\n*** \r\nОт 14.30 часа в зала 203 на общината ще се състои заседание на Постоянната комисия „Правна и опазване на обществения ред“.\r\n*** \r\nОт 16.00 часа в зала „Проф. Венета Вичева“ на общината ще се състои откриване на Шестата Национална конференция „Пътуване към България“.\r\n*** \r\nОт 9.00 часа на Градския стадион ще се проведе Първият турнир за Купата на Асоциацията на българските футболисти от Ямбол.", "date": "2018.04.23", "title": "Предстоящи събития в страната за 24 април (Агенция „Фокус“)"}
{"url": "http://www.focus-news.net/news/2018/04/23/2514265/api-ot-1000-do-1700-chasa-na-24-april-dvizhenieto-v-tunel-echemishka-na-avtomagistrala-hemus-shte-bade-dvuposochno-v-trabata-za-varna.html", "text": "Утре от 10.00 до 17.00 часа движението в тунел „Ечемишка“ на автомагистрала „Хемус“ ще бъде двупосочно в тръбата за Варна. Временната организация на движението е поради обследване на тунелната тръба в посока София. Това съобщиха от пресцентъра на Агенция \"Пътна инфраструктура\". Необходимо е шофьорите да карат внимателно, да спазват стриктно поставената пътна сигнализация.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.23", "title": "АПИ: От 10.00 до 17.00 часа на 24 април движението в тунел „Ечемишка“ на автомагистрала „Хемус“ ще бъде двупосочно в тръбата за Варна"}
{"url": "http://www.focus-news.net/news/2018/04/23/2514261/aktualna-patna-obstanovka.html", "text": "През нощта ще е ясно, през деня ще остане топло и предимно слънчево. Около и след обяд над североизточните и планинските райони на Югозападна България ще се развие купеста облачност, но само на отделни места ще превали, възможно е и да прегърми. Ще духа слаб северозападен вятър, в Източна България – ще се ориентира от изток-югоизток. Минималните температури ще са между 7° и 12°, дневните - предимно между 25° и 30°. Това съобщиха от пресцентъра на Агенция \"Пътна инфраструктура\".\r\nОграничения за товарните автомобили:.\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“:\r\nОбласт София: \r\n- до 30.04.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: до 30.06.2018 г. движението от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. \r\nОбласт Бургас: до 30.04.2018 г. от км 308+107 до км 359+475 косене на тревни площи. Организацията на движение е сигнализирана с пътни знаци и конуси. \r\nАМ „Хемус“: \r\nОбласт София: \r\nОт 10 до 17 ч. на 24.04.2018 г. движението по АМ „Хемус“ в тунел „Ечемишка“ се осъществява двупосочно в тръбата посока Варна, поради обследване на конструкцията на тръбата.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна до 20.12.2018 г.\r\nДвижението по АМ \"Хемус\" от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград до 20.12.2018 г.\r\nОбласт Варна: Движението по АМ „Хемус“ в участъка от п.в. „Летище“ до гр. Варна от км 422+000 до км 425+500 се осъществява с повишено внимание поради косене на тревни площи до 24.04.2018 г.\r\nАМ „Струма“: \r\nОбласт Перник:\r\nДвижението в участъка от п.в. „Долна Диканя“ до п.в. „Дупница“ от км 36+890 до км 50+780 посока Кулата е ограничено поради подмяна на дилатационни фуги на виадукт при км 46+150. \r\nОбходен маршрут: по път I-1 п.в. „Долна Диканя“ – разклон с. Дрен – разклон с. Тополница – п.в. „Дупница-север“ до 21.06.2018 г.\r\nОбласт Кюстендил:\r\nОграничава се движението по АМ „Струма“ от пътен възел „Долна Диканя“ до пътен възел „Дупница Север“ от км 36+890 до км 50+780 поради извършване на ремонтни дейности по подмяна на дилатационна фуга на виадукт при км 46+150 (дясно и ляво платно). Ремонтните дейности ще се извършат на два етапа до 21.06.2018 г.. \r\nДвижение с повишено внимание в участъка Джерман-Мурсалево-Кочериново от км 61 до км 82 поради подмяна на мантинели. Шофьорите да се движат с повишен овнимани е и съобразена скорост, спазвайки пътната сигнализация до 24.04.2018 г.\r\nАМ „Марица“: \r\nОбласт Хасково: до 25.04.2018 г. движението по АМ „Марица“ в участъка Любимец - Свиленград  от км 89+500 до км 114  в двете платна се осъществява само в скоростната поради частични ремонтни дейности. Шофьорите да се движат с повишен овнимани е и съобразена скорост, спазвайки пътната сигнализация.\r\nАМ „Черно море“: Движението по АМ ”Черно море“ Варна – Бургас от км 2+329 до км 3+238 се осъществява двупосочно в платното посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента до 30.06.2018 г.; \r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т -  целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\nДвижението по път I-1 Ботевград - Мездра от км 175+600 до км 190+000 се осъществява поетапно в една лента поради ремонтни дейности по асфалтовата настилка в двете посоки. Движението се извършва в свободната лента. Срок 27.04.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\nобласт Кюстендил: \r\nДо 27.04.2018 г. движението в участъка Блатино – Дупница от км 325 до км 328 се осъществява с повишено внимание поради ремонтни дейности по пътното платно и банкета. Участъкът е сигнализиран с пътни знаци. Срок \r\nДвижение с повишено внимание по път І-1 след тунел Дупница при км 328+400 в посока Благоевград поради подмяна на мантинели. Сигнализирано е с пътни знаци. Срок до  24.04.2018 г; \r\nДвижение с повишено внимание в участъка Усойка - Мурсалево от км 340+000 до км 351+000 поради извършване на частични ремонтни дейности на асфалтовата настилка. Сигнализирано е с пътни знаци до 24.04.2018 г.\r\nОбласт Благоевград:Движението по път Благоевград – Кулата в участъка от изход Благоевград до пътен възел „Брежани“ от км 365 до км 382 се осъществява с повишено внимание поради ремонти работи до 24.04.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец  поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\nДвижението по път с. Каменар – граница с област Шумен от км 83+000 до км 93+500 се осъществява в една лента поради частични ремонтни дейности по асфалтовата настилка. Срок до 27.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 27.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил:Движението в участъка Ябълково – Драгомирово от км 29+000 до км 40+860 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 24.04.2018 г.\r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- движението в участъка Обзор – Сарафово от км 165+500 до км 224+100 се осъществява в една лента на определени участъци поради частични ремонтни дейности по асфалтовата настилка. Участъкът е сигнализиран с пътни знаци. Срок 07.05.2018 г.;\r\n- движението в участъка Обзор – Св. Влас от км 170  до км 199  се осъществява с повишено внимание поради оформяне на банкети. Участъкът е сигнализиран с пътни знаци до 07.05.2018 г.;\r\n- движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя до 25.04.2018 г.;\r\n - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности до 15.06.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво) до 25.04.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІ-19: Движението по път IІ-19 Симитли – Гоце Делчев в участъка от разклон за с. Долно Осеново до проход „Предел“ от км 12+000 до км 22+000 се осъществява с повишено внимание поради почистване на италиански улеи. Срок до 24.04.2018 г.\r\nПът ІIІ-1972: Движението по път IIІ-1972 с. Дъбница – с. Фъргово от км 0+000 до км 28+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 30.04.2018 г.;\r\nПът II-99: Движението по път II-99 от км 50+000 до км 70+000 в участъка Китен-Българи се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос“  се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-906: Движението по път III-906 от км 43+000 до км 61+200 в участъка Оризаре – пътен възел с път I-9 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът III-539: Движението по път III-539 Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 30.04.2018 г.;\r\nПът III-6009: Движението по път III-6009 в участъка Каблешково – Ахелой от км 22+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.04.2018 г.;\r\nПът II-9061: от км 0+000 до км 7+500 в участъка Александрово – Сл. бряг се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 07.05.2018 г.;\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-208: Движението по път III-208 Айтос – Провадия от км 40+000 до км 51+000 се осъществява с повишено внимание поради частични ремонтни дейности на асфалтовата настилка и подравняване на банкети. Срок до 24.04.2018 г.\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: \r\nПът II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n Път II-14: Движението по път II-14  Видин-  ГПКП „Връшка чука“ в участъка между с. Бела Рада - с. Войница  от км12+000 до 36+000 се осъществява с повишено внимание поради частични ремонти на асфалтовата настилка. Движението  в района се регулира от сигналисти. Срок до 30.04.2018 г.\r\n  Път  III-1104: Движението по път  III-1104 Кладоруб- Раяновци  в района на с. Рабиша  от км 6+000 до км 8+000 се осъществява с повишено внимание поради кастрене на дървета.  Движението  в района се регулира от сигналисти. Срок до 24.04.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 27.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът II-58: Движението по път II-58 разклон Асеновград – с. Йончево от км 6+000 до км 17+500 се осъществява с повишено внимание поради частични ремонтни дейности на асфалтовата настилка. Срок до 24.04.2018 г.\r\nПът III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка от Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка Срок до 31.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІ-11: Движението по път ІІ-11 Лом - Горни Цибър е ограничено за тежкотоварни автомобили над 12 тона поради ремонт на пътно тяло и настилката в участъка от 46+000 км до 68+280.\r\nОбходен маршрут: по път ІІ-81, след това по път ІІІ-133 до гр. Вълчедръм и по път ІІІ-818 до Горни Цибър и обратно. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\n Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. \r\nАвтомобилите до 12 тона да се движат с повишено внимание.. Срок до 30.04.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Орсоя - Горни Цибър от км 44+000 до км 46+600 в района на гр. Лом се осъществява с повишено внимание и се регулира от сигналисти поради ремонтни дейности по асфалтовата настилка. Срок до 26.04.2018 г.\r\nПът ІІ-81: Движението по път ІІ-81 Замфирово – Лом от км 143+600 до км 146+600 на входа на гр. Лом се осъществява в една лента и се регулира от сигналисти поради ремонтни дейности на пътното платно. Срок до 26.04.2018 г.\r\nПът III-101: Движението по път ІІІ-101 Мърчево – Лехчево се осъществява в една лента поради аварийно запълване на появили се деформации на пътната настилка. Срок до 26.04.2018 г.\r\nПът ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът III-162: Движение в една лента по път III-162 Г.Бела речка – Долно Озирово, поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІІ-818: Движение в една лента по път ІІІ-818 Д. Церовене – Черни връх  поради аварийно запълване на появили се деформации на пътната настилка със гореща смес. Движението се регулира от сигналисти. Срок до 26.04.2018 г.;\r\nПът ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 26.04.2018 г.\r\nПът ІІ-8104: Движението по път ІІ-8104 Боровци – Пърличево се осъществява с повишено внимание и се регулира от сигналисти поради машинно подравняване на банкети и почистване на земни окопи. Срок до 26.04.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът II-37: Движението по път II-37 с. Левски – с. Попинци от км 97+000 до км 107+000 се осъществява поетапно в свободната лента поради частични ремонтни дейности на асфалтовата настилка. Срок до 24.04.2018 г.\r\nПът ІІІ-842 Движението по път III-842 Юндола-Белово от км 0+000 до км 21+500 се осъществява поетапно в свободната лента поради аварийно запълване на появили се деформации на пътната настилка с асфалтова смес. Срок до 24.04.2018 ч.;\r\nПът III-3703: Движението по път III-3703 Пазарджик – Пищигово от км 2+000 до км 10+300 се осъществява поетапно в свободната лента поради частични ремонтни дейности на асфалтовата настилка. Срок до 24.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІI-11: Движението по път ІI-11 Оряхово – Гулянци в района на с. Брест при км 182+700 се осъществява в една лента поради ремонтни дейности. Срок до 24.04.2018 г.\r\nПът ІI-13: Движението по път ІI-13 Бяла Слатина- Долни Дъбник в района на Долни Дъбник- Кнежа от км 72+300 до км 104+000 се осъществява в една лента поради машинно полагане на плътна асфалтова смес. Срок до 27.04.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІI-301: Движението по път ІI-301 Козар Белене – Летница в района на Асеново-Левски от км 0+000 до км 11+000 се осъществява в една лента поради ремонтни дейности по асфалтовата настилка. Срок до 27.04.2018 г.\r\nПът ІІІ-1306: Движението по път ІІІ-1306 Глава - Лепица в района на Долни Дъбник - Кнежа от км 0+000 до км 30+000 е с повишено внимание  поради  студено асфалтиране. Срок до 24.04.2018 г.\r\nПът ІI-3501: Движението по път ІI-3501 Сгалево – Летница в района на Гривица-Каменец от км 0+000 до км 3+200 се осъществява с повишено внимание поради ремонтни дейности по асфалтовата настилка. Срок до 24.04.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив - Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Разград – Кубрат от км 64+350 до км 70+260 в участъка между гр. Кубрат и гр. Камено да се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 25.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: \r\nПът ІІ-23: Движението по път II-23 Русе – Червена вода от км 0+000 до км 12+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІІ-52: Движението по път II-52 Беляново – Нов град от км 30+000 до км 34+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІIІ-202: Движението по път III-202 Щръклево – Нисово от км 0+000 до км 15+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІIІ-501: Движението по път III-501 Басарбово – Иваново от км 3+700 до км 22+100 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІIІ-2102: Движението по път III-2102 Борисово – Черешово от км 3+000 до км 11+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nПът ІIІ-5201: Движението по път III-5201 Джулюница – Нов град от км 0+000 до км 4+000 се осъществява с повишено внимание и се регулира от сигналисти поради частични ремонтни дейности по асфалтовата настилка. Учасдтъкът е сигнализиран с пътни знаци. Срок до 27.04.2018 г.;\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-21: Движението по път ІІ-21 Русе – Силистра в участъка разклон за с. Гарван до кръстовище с път I-7 от км 83+000 до км 115+432 се осъществява с повишено внимание поради машинно подравняване на банкети. Срок до 25.04.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движението по път ІІ-86 Средногорци – Рудозем, от км 130+000 до км 135+000, се осъществява с повишено внимание в свободната лента, съобразно създадената организация на движение, поради частични ремонтни дейности на асфалтовата настилка. Срок до 24.04.2018 г.\r\nПът ІІ-86: Движението по път II-86 Соколовци – к.в. „Устово“ от км 96+000 до км 104+000 се осъществява в една лента поради почистване на облицован окоп и водостоци. Срок до 27.04.2018 г.\r\nПът ІІІ-197: Движението по път ІІІ-197 Доспат – Борино, от км 60+000 до км 70+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 30.04.2018 г.  \r\nПът ІІІ-862: Движението по път ІІІ-862 Чуреково – Михалково от км 46+000 до км 51+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 25.04.2018 г.\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 27.04.2018 г.\r\nПът ІІІ-865: Движението по път ІІІ-865 Вехтино – граница с ОПУ – Кърджали, от км 9+000 до км 11+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи, подравняване на банкети. Срок до 25.04.2018 г.\r\nПът ІІІ-866: Движението по път III-866 кв. Устово – Смолян (в границите на гр. Смолян) от км 1+000 до км 1+200 се осъществява  в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 27.04.2018 г.\r\nПът ІІІ-868: Движението по път ІІІ-868 Фатово – Смолян, от км 19+000 до км 22+000, се осъществява с повишено внимание в свободната лента, съобразно създадената организация на движение, поради почистване на свлечени земни маси, окопи и наноси. Срок до 25.04.2018 г.\r\nПът ІІІ-868: Движението по път ІІІ-868 Рудозем – Фатово от км 1+300 до км 6+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и наноси. Срок до 27.04.2018 г.\r\nПът ІІІ-8632: Движението по път ІІІ-8632 Баните – п.к. Стояново от км 0+000 до км 7+720 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи и оттоци на водостоци. Срок до 27.04.2018 г.\r\nПът ІІІ-8652: Движението по път ІІІ-8652 Неделино – Старцево от км 24+000 до км 26+000 се осъществява с повишено внимание в свободната лента, съобразно създадената организация на движение поради почистване на свлечени земни маси, окопи, подравняване на банкети. Срок до 27.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-16: Движението по път II-16 Своге-София от км 60+000 до км 75+000 се осъществява с повишено внимание поради почистване на пътните регули и паднали камъни. Срок до 27.04.2018 г.\r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по път II-18 Казичене - АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-56: Движението на МПС се осъществява с повишено внимание. по път Път II-56 Турия - Брезово от км 28+000 до км 35+000 поради ремонтни дейности на асфалтова настилка. Срок до 30.04.2018 г.\r\nПът II-66: Движението на МПС се осъществява в една лента и се регулира от сигналисти.по път II-66 в района на гр.Чирпан от км 93+000 до км 100+000 поради ремонтни дейности на асфалтова настилка. Срок до 30.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до км 40+470 се осъществява с повишено внимание поради частични ремонтни дейности по асфалтовата настилка. Срок до 25.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности:няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7008: Движението по път III-7008 в участъка Елхово – Г. Манастир от  км 0+000 до км 19+600 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.\r\nПът III-7072: Движението по път III-7072 в участъка Чарган – Ямбол от км 17+000 до км 20+000 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.04.1018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката има опасност от свличане на скални и земни маси; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.23", "title": "Актуална пътна обстановка"}
{"url": "http://www.focus-news.net/news/2018/04/23/2514259/el-pais-ispaniya-nalozhi-veto-na-proektodeklaratsiyata-ot-sreshtata-es-zapadni-balkani-v-sofiya.html", "text": "Испания наложи вето върху проекта за съвместна декларация, която трябва да бъде подписана на срещата на високо равнище на Европейския съюз и държавите от Западните Балкани, планирана за месец май в София като централно събитие на българското председателство на Съвета на ЕС, съобщава вестник El Pais.\r\nПричините нямат нищо общо с външната политика на ЕС, поясняват от редакцията на испанското издание. Целта е да се предотврати включването на името на премиера Мариано Рахой в документ, в който фигурира името на президента на Косово – страна, чиято независимост Испания не признава. \r\nСрещата на върха на ЕС и Западните Балкани, първата по рода си за последните 15 г., се оказва по-проблематична от очакваното. Въпреки че има още четири държави, които също не признават статута на Косово, Испания изглежда е единствената, която дава сериозни индикации, че няма да присъства на форума. Гърция, Република Кипър, Румъния и Словакия биха толерирали съвместното изявление, ако испанското правителство не го отхвърли напълно, твърдят източници на изданието. Окончателното решение за декларацията е прието още миналия четвъртък, подчертават още от редакцията. Агенция „Фокус“ припомня: \r\nУчастието на Косово в срещата на върха в София предизвика остра реакция от страна на министър-председателя на Испания Мариано Рахой. Медиите в иберийското кралство дори съобщиха, че лидерът на кабинета в Мадрид е заявил пред българския си колега, че Испания ще бойкотира срещата на високо равнище, ако на нея бъде поканен косовският президент Хашим Тачи. Темата е изключително чувствителна за страната заради неотдавнашния опит на Каталуния да се отдели от състава й.\r\nПо-рано Рахой заяви, че би присъствал на работната вечеря на страните-членки, но подчерта, че в програмата на събитието след това „някои ще говорят за разширяване със страни, които не са признати от всички, включително и от Испания. Това ни кара да се притесняваме“. Въпросът бе широко отразен в испанските медии, които не пропуснаха да припомнят за „тъмното минало“ на президента на Косово Хашим Тачи и на министър-председателя Рамуш Харадинай, от периода, в който участват в конфликта между Армията за освобождение на Косово (АОК) и сръбската армия.\r\nБившата сръбска провинция обяви независимост през 2008 г., и освен от Испания, тя не е призната и от други страни в ЕС - Гърция, Република Кипър, Словакия и Румъния, заради техни вътрешни проблеми с региони, които се борят за отделяне. Именно поради тази причина присъствието на косовска делегация в София предизвиква негодувание сред тях.\r\nВ Сърбия също не са въодушевени от участието на Косово в срещата ЕС-Западни Балкани. Държавният глава на западната ни съседка Александър Вучич заяви в началото на април, че Белград очаква резултатите от срещите между официални представители на Белград и Прищина, преди да вземе окончателно решение. Сръбският президент увери, че се радва на всяка среща на върха на страните от Западните Балкани и ЕС, но същевременно призна, че не очаква прекалено добри новини за страната си от тази в София.\r\nНа свой ред сръбският министър-председател Анна Бърнабич коментира, че участието на косовски представители на срещата в София е \"политически нонсенс\", като добави, че страната й би участвала, ако управляващите в Прищина създадат Асоциацията на сръбските общини в Косово, както бе договорено между двете страни през 2013 г. с посредничеството на ЕС.\r\nОфициален Белград обвинява Косово, че блокира прилагането на споразумението от 2013 г. за сръбските общини. До нормализация в двустранните отношения между двете държави не се стигна, макар в края на месец март Върховният представител на ЕС по въпросите за външните работи и политиката за сигурност Федерика Могерини да посети сръбската столица в опит да тушира напрежението, възникнало във връзка с ареста в Косовска Митровица на ръководителя на Службата за Косово и Метохия Марко Джурич.\r\nПрезидентът на Косово публикува официалната покана за участие в срещата на върха в София, подписана от председателя на Европейския съвет Доналд Туск и от премиера на България Бойко Борисов.\r\nСрещата на върха в София е централно събитие за шестмесечното ротационното председателство на България на Съвета на ЕС, тъй като страната ни постави основен акцент на работата си върху европейската интеграция на страните от Западните Балкани.\r\nБългария се опитва да увери страните-членки на Общността, че зачита \"неутралния статут\" за Косово. Това означава, че ЕС не налага и не предопределя статута на Косово. Представители на Прищина участват в регионални срещи именно със забележка за този \"неутрален статут\". България би искала всички 28 страни от ЕС да бъдат представени на най-високо равнище на срещата в София, за да изпратят послание за единство по отношение на евроинтеграцията на региона. И все пак, ако това не се случи, няма да е за първи път - и на предишни срещи за Западните Балкани не са присъствали държавните и правителствени ръководители на всички страни от Общността.Тереза Герова", "date": "2018.04.23", "title": "El Pais: Испания наложи вето на проектодекларацията от срещата ЕС-Западни Балкани в София"}
{"url": "http://www.focus-news.net/news/2018/04/23/2514266/pazardzhik-obshtina-velingrad-montira-kameri-za-videonablyudenie.html", "text": "Трите входа на Велинград в посока Пазарджик, Юндола и Драгиново вече имат видеонаблюдение. Това съобщи за Радио „Фокус“ – Пазарджик Бояна Кирилова от общинската администрация. Тя обясни, че видеонаблюдението се осъществява с 6 камери и повишава контрола и сигурността. „Поставянето на камери на входовете и изходите на Велинград е първия етап от изграждането на зони за видеонаблюдение. Следващата такава зона ще бъде в центъра, като при сега извършващия се ремонт се вкарват кабели за видеонаблюдение. Вече има камери на Общинския детски комплекс, в ход е процедура за поставянето им в парк “Двореца”. Стремежът е да се обхване целият град, защото Велинград е семеен курорт и хората очакват спокойствие и сигурност“, коментира Кирилова.\r\nВаня НИКОЛОВА", "date": "2018.04.23", "title": "Пазарджик: Община Велинград монтира камери за видеонаблюдение"}
{"url": "http://www.focus-news.net/news/2018/04/23/2514270/veliko-tarnovo-nazemno-i-aviatsionno-tretirane-sreshtu-komari-zapochva-v-svishtov.html", "text": "Третиране срещу комари започва в Свищов. Обработката на парковете, междублоковите пространства и зелените площи ще стартира на 25 април, сряда, съобщиха за Радио „Фокус“ – Велико Търново от Общината. Поетапно ще се извърши пръскане и във всички подлежащи на това терени. В дните до петък ще се прави наземно третиране, а през уикенда, успоредно с него, ще се извърши и авиационно.„Фокус“ припомня, че препаратите, които се използват, са безвредни и не могат да причинят сериозни здравословни проблеми на хората. Въпреки това, винаги след пръскане, се обявява карантинен период, който продължава 24 часа.\r\nЛуиза ТРАНЧЕВА", "date": "2018.04.23", "title": "Велико Търново: Наземно и авиационно третиране срещу комари започва в Свищов"}
{"url": "http://www.focus-news.net/news/2018/04/23/2514267/sport-elitsa-kostova-ne-uspya-da-se-klasira-za-turnira-v-istanbul.html", "text": "Елица Костова загуби в решителния втори кръг на квалификациите на турнира на червени кортове в Истанбул. Българката, която бе поставена под номер 10 в схемата на пресявките, загуби от Аранча Рус от Холандия с 2:6, 0:6 в двубой, продължил 78 минути.\r\nКостова ще участва в основната схема на двойки. Тя и унгарката Река-Лука Яни ще започнат срещу китайките Чън Лян и Шуай Чжан.\r\nПървата ракета на България Виктория Томова се класира за основната схема. Първата й съперничка ще бъде Валентина Иваненко от Русия.", "date": "2018.04.23", "title": "Спорт: Елица Костова не успя да се класира за турнира в Истанбул"}
{"url": "http://www.focus-news.net/news/2018/04/23/2514268/yuliya-tsinzova-direktor-na-stolichna-biblioteka-badete-chitatel-i-go-spodelete-s-detsata.html", "text": "Бъдете читател и го споделете с децата. Това каза в интервю за Агенция „Фокус“ Юлия Цинзова, директор на Столична библиотека, по повод Международния ден на книгата и авторското право, който честваме днес – 23 април. „Книгите учат децата да мислят по-задълбочено за света и как да бъдат смели и способни да се справят с очакващите ги предизвикателства. Те обогатяват речника на децата и техния мироглед. Четящите деца имат по-богат речников запас, съставят изречения по-уверено, справят се по-добре с уроците и имат по-широка обща култура. Четенето безспорно е полезно и ние възрастните – писатели, родители, учители и библиотекари – сме отговорни за образованието на децата“, допълни още тя. „За да чете, едно дете трябва не само да обича четенето по принцип, но и конкретната книга в ръцете си. Няма четиво, от което да не можеш да извлечеш полза и трябва да бъдем внимателни, когато забраняваме или се присмиваме на дадена книга. Когато обявяваме дадено произведение за „нестойностно“, може би пропускаме стойността, която то носи за дадено дете“, каза още Цинзова. „Няма как да знаем как четенето на точно тази история ще повлияе на възрастния, в който младият читател ще се превърне. Ако насилваме децата да станат читатели въпреки желанията им, рискуваме никога да не заобичат четенето“, каза в допълнение директорът на Столична библиотека.\r\nЦветелин ДИМИТРОВ", "date": "2018.04.23", "title": "Юлия Цинзова, директор на Столична библиотека: Бъдете читател и го споделете с децата"}
{"url": "http://www.focus-news.net/news/2018/04/23/2514271/afp-politicheskiyat-lider-na-yemenskite-huti-e-ubit-pri-vazdushen-udar-na-vodenata-ot-sauditska-arabiya-koalitsiya.html", "text": "Политическият лидер на йеменските хути, Салех ал-Самад, е убит при въздушен удар на водената от Саудитска Арабия коалиция, нанесен миналата седмица, предава AFP, като се позовава на информация от съюзните им шиитски бунтовници от Иран.\r\nСамад, ръководител на Върховния политически съвет на хутите, е загинал в източната провинция Ходейда в четвъртък, се казва в изявление, публикувано от свързаната с бунтовниците информационната агенция Saba.Тереза Герова", "date": "2018.04.23", "title": "AFP: Политическият лидер на йеменските хути е убит при въздушен удар на водената от Саудитска Арабия коалиция"}
{"url": "http://www.focus-news.net/news/2018/04/23/2514273/shumen-diskusiya-sas-studenti-i-uchenitsi-shte-se-provede-v-ramkite-na-mesetsa-na-balgarskoto-predsedatelstvo-na-evropeyskiya-sayuz.html", "text": "Община Шумен и Шуменският университет “Епископ Константин Преславски” организират дискусия “Пръв сред равни – Ние и Европейският съюз”. Това съобщиха от пресцентъра на Община Шумен. Събитието е част от проявите, посветени на Месеца на Българското председателство на Европейския съюз в Шумен, и ще се състои на 25 април от 10.00 часа в 309–та аудитория “Боян Пенев” на университета. За участие в дискусията са поканени студенти, ученици, представители на Общинския младежки съвет и Ученическия парламент. Водещ ще бъде доц. д-р Юрий Проданов, ръководител на катедра „Журналистика и масови комуникации“ в ШУ „Еп. К. Преславски“. В дискусията ще се включи и гл. ас д-р Катя Христова – Вълчева преподавател по европейска политика в НБУ. В края на срещата ще бъдат представени и наградени най-добрите фотографии от конкурса „Европа в Шумен“, който включва снимки на сгради, места, екстериори, импресии, които внушават усещането за принадлежност към европейското културно пространство. 23 април, е крайният срок за изпращане на творбите за участие във фотоконкурса на електронен адрес web@shumen.bg. Снимковият материал ще бъде изложен на сайта на Община Шумен и на сайта на Медийния център на Шуменския университет.", "date": "2018.04.23", "title": "Шумен: Дискусия със студенти и ученици ще се проведе в рамките на Месеца на Българското председателство на Европейския съюз"}
{"url": "http://www.focus-news.net/news/2018/04/23/2514275/nsi-dalgat-na-balgariya-za-2017-g-e-v-razmer-na-25-064-mln-lv-ili-254-ot-bvp.html", "text": "По предварителни данни на Националния статистически институт през 2017 г. институционален сектор „Държавно управление” отчита бюджетен излишък от 920 млн. лв., или 0.9% от БВП, съобщиха от НСИ. Излишъкът в подсектор „Централно управление” е в размер на 727 млн. лв., или 0.7% от БВП. Подсектор „Местно управление” е реализирал излишък от 256 млн. лв., а подсектор „Социалноосигурителни фондове” - дефицит от 63 млн. лева. Дългът на Р България за 2017 г. е в размер на 25 064 млн. лв., или 25.4% от БВП.\r\nСтатистическата информация за дейността на институционален сектор „Държавно управление”, включително за дълга, дефицита и излишъка, се изготвя по хармонизирана методология на ЕС. В изпълнение на Регламент на Съвета № 479/2009 за прилагане на Протокола за процедурата при прекомерен дефицит всяка държава членка предоставя на Евростат (ЕК) предварителни данни за дефицита/излишъка и дълга за отчетната година към 31.03. на следващата година и окончателни данни - към 30.09. на следващата година.", "date": "2018.04.23", "title": "НСИ: Дългът на България за 2017 г. е в размер на 25 064 млн. лв., или 25.4% от БВП"}
{"url": "http://www.focus-news.net/news/2018/04/23/2514276/a1-on-makedoniya-liderite-na-balgariya-gartsiya-sarbiya-i-rumaniya-se-sabirat-za-sreshta-v-bukuresht.html", "text": "Във вторник, 24 април, в Букурещ ще се проведе заседание на Висшия съвет за сътрудничество на Сърбия, Гърция, България и Румъния, предава скопският телевизионен канал A1 On. \r\nНа срещата ще присъстват министър-председателят на България Бойко Борисов, колегите му от Румъния и Гърция, съответно Виорика Дънчила и Алексис Ципрас, и държавният глава на Сърбия Александър Вучич. \r\nПровеждането на събитието в Букурещ бе договорено по време на разговорите между четиримата лидери в Белград през декември миналата година. Повод за срещата тогава бе подкрепата на Сърбия от трите страни-членки на ЕС за ускоряване на европейския й път чрез икономическото сътрудничество.Тереза Герова", "date": "2018.04.23", "title": "А1 On (Македония): Лидерите на България, Гърция, Сърбия и Румъния се събират за среща в Букурещ"}
{"url": "http://www.focus-news.net/news/2018/04/23/2514272/petar-mladenov-ministerstvo-na-mladezhta-i-sporta-s-pozitsiyata-si-za-evropeyskata-mladezhka-konferentsiya-bsp-potvarzhdava-politikata-si-da-ochernya-uspehite-po-vreme-na-predsedatelstvoto.html", "text": "С тази си позиция Младежкото БСП потвърждава, че това е една тенденциозност, водена политика, която очерня успехите в сектор „Младеж“ по време на Българското председателство. Това каза за Агенция „Фокус“ Петър Младенов, началник на отдел в Дирекция „Младежки политики“ в Министерството на младежта и спорта в отговор на позицията на Младежкото обединение в БСП по повод Европейската младежка конференция. „Освен, че очернят успехите, те нищо не са направили. Критикуват, вместо да правят нещо систематично за младите хора“, коментира той. „Фокусът доста се измести. На преден план не излезе историческият успех да имаме европейски младежки цели, каквито до този момент не са съществували. Както и подкрепата, която ни оказват различни партньорски организации. В това число са ООН, които припознаха България и нейните приоритети като изключително важни за бъдещето на младите хора“, заяви Петър Младенов. „Имаме подкрепата на Българския младежки червен кръст, на Националното представителство на студентските съвети и на други организации“, изтъкна той. „Платформата, на която имаше цел да послужи конференцията, е да има диалог между младите хора и хората, вземащи решения“, поясни Петър Младенов. „Искам да подчертая, че младите хора на конференцията, които бяха над 250, имаха директен диалог с комисар Тибор Наврачич, който отговаря за младежта и с министър Красен Кралев в продължение на 1 час“, посочи той. „Те имаха възможност да обсъдят младежката визия и бъдеще. Това е нещо, което не се е правило в такъв формат по време на Европейска младежка конференция“, каза още Петър Младенов.\r\nБиляна ИВАНОВА", "date": "2018.04.23", "title": "Петър Младенов, Министерство на младежта и спорта: С позицията си за Европейската младежка конференция БСП потвърждава политиката си да очерня успехите по време на Председателството"}
{"url": "http://www.focus-news.net/news/2018/04/23/2514277/kyustendil-prerabotvashtata-promishlenost-restoranti-i-hoteli-predlagat-nay-mnogo-svobodni-rabotni-mesta.html", "text": "Преработващата промишленост, ресторанти и хотели предлагат най-много свободни работни места в Кюстендил. Това каза пред Радио „Фокус” – Кюстендил Юлиана Хаджиева, директор на Дирекция „Бюро по труда” – Кюстендил. По думите й само за месец на пазара на труда са обявени над 160 свободни работни места. Най-много от тях са за преработващата промишленост, ресторантьорството и хотелиерството. Този месец се търсят и повече работници в транспортния сектор и административните дейности. 200 души са постъпили на работа през месеца, като само 50 от тях са по програми за заетост, а останалите са на първичния трудов пазар. „На нашата територия продължава изпълнението на Оперативна програма „Развитие на човешките ресурси”, по която се наемат безработни лица от различни възрасти и рискови групи”, каза Юлиана Хаджиева.\r\nВенцеслав ИЛЧЕВ", "date": "2018.04.23", "title": "Кюстендил: Преработващата промишленост, ресторанти и хотели предлагат най-много свободни работни места"}
{"url": "http://www.focus-news.net/news/2018/04/23/2514280/sport-valentina-ivanenko-shte-bade-parvata-sapernichka-na-viktoriya-tomova-na-turnira-v-istanbul.html", "text": "В първия кръг на основната схема на турнира на червени кортове в Истанбул Виктория Томова ще играе срещу рускинята Валентина Иваненко.\r\nПобедителката от срещата ще срещне във втория кръг №2 в схемата - Светлана Кузнецова от Русия. \r\nДругата българска тенисистка, участвала в квалификациите – Елица Костова, отпадна във финалния кръг на пресявките.", "date": "2018.04.23", "title": "Спорт: Валентина Иваненко ще бъде първата съперничка на Виктория Томова на турнира в Истанбул"}
{"url": "http://www.focus-news.net/news/2018/04/23/2514279/predstoyashti-mezhdunarodni-sabitiya-za-24-april-agentsiya-fokus.html", "text": "В Букурещ ще се проведе заседание на Висшия съвет за сътрудничество на Сърбия, Гърция, България и Румъния.\r\n*** Президентът на Франция Еманюел Макрон и съпругата му Бриджит ще бъдат приети в Белия дом от държавния глава на САЩ Доналд Тръмп. \r\n*** Европейският съюз ще бъде домакин на конференция за бъдещето на Сирия. \r\n*** На площада на парламента в Лондон ще бъде издигната първата статуя на жена по повод годишнината от предоставянето на право на представителките на нежния пол да гласуват.\r\n*** Продължават стачките на служителите на „Еър Франс“ и националните железници.\r\n*** Републиканската народна партия ще излъчи кандидат за предсрочните президентски избори в Турция на 24 юни.\r\n***", "date": "2018.04.23", "title": "Предстоящи международни събития за 24 април (Агенция „Фокус“)"}
{"url": "http://www.focus-news.net/news/2018/04/23/2514278/pazardzhik-chuzhdi-grazhdani-ot-izrael-rusiya-i-shvetsiya-sa-realizirali-nay-mnogo-noshtuvki-v-mestata-za-nastanyavane-v-oblastta.html", "text": "В област Пазарджик функционират 47 места за настаняване с над 10 легла – хотели, мотели, къмпинги, хижи и други места за краткосрочно настаняване. Това съобщи за Радио „Фокус“ – Пазарджик Гергана Спасова, главен експерт в отдел „Статистически изследвания – Пазарджик” на Териториално статистическо бюро – Юг. Тя уточни, че броят на стаите в тях е 1 857, а на леглата – 3 911. „В сравнение с февруари 2017 г. общият брой на местата за настаняване, функционирали през периода, намалява с 11.3%, а на леглата в тях – 0.3%. Общият брой на нощувките във всички места за настаняване, регистрирани през февруари 2018 г. е 50 137, или с 4.5% по-малко в сравнение със същия месец на предходната година, като 91.5% от тях са осъществени от български граждани и 8.5% – от чужди“, коментира Спасова. Тя отбеляза, че най-много са реализираните нощувки на чужди граждани от Израел – 13.1%, следвани от Русия – 10.9% и Швеция – 7.9% .\r\nВаня НИКОЛОВА", "date": "2018.04.23", "title": "Пазарджик: Чужди граждани от Израел, Русия и Швеция са реализирали най-много нощувки в местата за настаняване в областта"}
{"url": "http://www.focus-news.net/news/2018/04/23/2514281/mosv-uveri-che-nyama-kritichno-zapalneni-yazoviri-obzor.html", "text": "Министърът на околната среда и водите Нено Димов увери, че към момента не може да се говори за критично запълнени язовири. Министърът посочи, че се предприемат мерки за всички значими язовири и обясни, че се правят предписания за нивата, които трябва да имат язовирите в съответните моменти в годината. Министър Нено Димов съобщи това на инспекция на язовир „Искър“ заедно със столичния кмет Йорданка Фандъкова. Той уточни, че около 14% от язовира е свободен и се очаква малко под 80 млн. кубика да влязат в него.  Министър Нено Димов увери, че коритото на река Искър е изчистено и не се очакват притеснения.  От своя страна столичният кмет Йорданка Фандъкова обяви, че от 23 април 2018 г. е започнало контролираното изпускане на водни количества от язовир „Искър“. Тя уточни, че водната операция ще продължи една седмица и коментира, че към момента се изпускат 15 кубика на секунда, а язовирът има възможност за поемане на около 30. Фандъкова увери, че  изпускането на водните количества и нивата на река Искър се наблюдават денонощно и хората в района не трябва да се притесняват. Тя коментира, че процедурата се прави по предписание на МОСВ с цел превенция, превантивно освобождаване на обеми във връзка със сезона. Йорданка Фандъкова заяви, че за нея най-важна задача е превенцията и именно затова се предприема почистване на речни корита на територията на цялата Столична община. Столичният кмет отчете, че през изминалата година са почистени 120 км речни корита, а през настоящата година се предвижда да бъдат почистени 85 км. \r\nДеница КИТАНОВА", "date": "2018.04.23", "title": "МОСВ увери, че няма критично запълнени язовири (ОБЗОР)"}
{"url": "http://www.focus-news.net/news/2018/04/23/2514274/protothema-na-fona-na-naprezhenieto-s-turtsiya-gratskiyat-pravitelstveniyat-savet-po-otbrana-obsadzha-nadgrazhdaneto-na-85-iztrebiteli-i-naemaneto-na-dve-fregati.html", "text": "В светлината на продължаващата войнствена позиция на Турция, гръцкият правителственият съвет по въпросите на външните работи и отбраната (KYSEA) се събра на среща, за да обсъди надграждането на 85 изтребители F-16 и перспективата за наемане на две френски фрегати, съобщава електронното издание Prothema. \r\nВ началото на април стана ясно, че гръцката армия ще получи един милиард евро по програма за надграждане на отбранителните способности. Решението бе взето в рамките на заседание на парламентарната комисия и в отговор на непосредствените нужди на сухопътните, военноморските и военновъздушните сили на страната.\r\nВ дискусиите тогава участваха министърът на отбраната Панос Каменос, началникът на Генералния щаб на Гръцките въоръжени сили адмирал Евангелос Апостолакис и ръководителите на Генералното военно командване, на Генералния щаб на ВВС и на ВМС. \r\nСред важните приоритети на ВВС на Гърция е модернизацията в САЩ на 85 от изтребителите F-16. Правителството се опитва да финализира сделката до 30 април, така че разходите да не надвишават тавана от 1,1 милиарда евро, определен от правителството. Друг основен приоритет на ВВС е поддържането на флота от френските „Мираж“.\r\nПриоритетите на ВМС включват, наред с другото, незабавното обновяване на флотата от фрегати.\r\nУсилията за надграждане на отбранителните способности на армията се предприемат на фона на засиленото напрежение с Турция през последните седмици. Влошаването на гръцко-турските отношения и втвърдяването на позицията на Атина се очаква да доминират на заседанието на кабинета във вторник, председателствано от премиера Алексис Ципрас.Тереза Герова", "date": "2018.04.23", "title": "Protothema: На фона на напрежението с Турция – гръцкият правителственият съвет по отбрана обсъджа надграждането на 85 изтребители и наемането на две фрегати"}
{"url": "http://www.focus-news.net/news/2018/04/23/2514256/vik-dobrich-nay-kasno-da-kraya-na-dneshniya-den-vodosnabdyavaneto-v-grada-shte-se-normalizira.html", "text": "Най-късно до края на днешния ден се очаква водоснабдяването в града да се нормализира, съобщават от ВиК. „Екипът на „Водоснабдяване и канализация Добрич“ АД поднася своите извинения на засегнатите потребители във връзка с липсата на нормално водоснабдяване в град Добрич. Отразяваме факта, че отстраняването на аварията отне продължителен времеви период, което бе в резултат на труднодостъпната местност, в близост до основната за водоснабдяването на града помпена станция Приморци. След отстраняването на аварията се наложи да отстраним няколко аварии в града, както и аварирали хидрофорни инсталации във високите части на града“, се казва в изявлението на водното дружество в Добрич.", "date": "2018.04.23", "title": "ВиК - Добрич: Най-късно да края на днешния ден водоснабдяването в града ще се нормализира"}
{"url": "http://www.focus-news.net/news/2018/04/23/2514282/prof-evgeniy-daynov-balgariya-tryabva-da-reshi-dali-iska-da-bade-evropeyska-darzhava-ili-da-zhivee-v-ruskiya-rezhim.html", "text": "България трябва да реши дали иска да бъде европейска държава или да живее в руския режим. Това каза в интервю за предаването „Това е България“ на Радио „Фокус“ политологът проф. Евгений Дайнов. Според него през последните години българите са дали ясни индикации, че искат да бъдат в ЕС и е време България да вземе решение накъде върви. Проф. Дайнов обясни, че моделът на властта, който е изграден, е нетраен и е повод за вътрешни напрежения и външни удари, защото изглежда слаб. По думите му в момента в държавата текат два процеса. „Вътре в ГЕРБ и около ГЕРБ се готвят за времето след Борисов. Затова, докато Борисов скланя да води по-близка до руските интереси политика, изведнъж Цветан Цветанов се обозначи като яростен проевропеец и проатлантик и изобщо се опитва да бъде европейски политик в България“, посочи политологът. „Именно затова той се опитва да удря Румен Радев като го нарича руска пионка и руски агент и че гледа на Изток най-малкото“, коментира той. „Другото, което тече и то не е от вчера, е, че виждайки слабостта на властта и неспособността й да налага елементарен правов ред, както и извращаването на полето на правото, различни групички външни сили в лицето на Русия човъркат. А Турция  спря да се занимава с нас, може би временно“ , поясни проф.  Евгений Дайнов. Той каза още, че целта на Русия е да направи така, че България да изглежда неуверен и нелоялен член на ЕС и НАТО и страна, на която не трябва да се има доверие. Според него Русия има много интереси на Балканите най-вече, защото иска те ако не бъдат нейна, то поне да бъдат ничия зона, в която да царува хаосът.", "date": "2018.04.23", "title": "Проф. Евгений Дайнов: България трябва да реши дали иска да бъде европейска държава или да живее в руския режим"}
{"url": "http://www.focus-news.net/news/2018/04/23/2514262/interfaks-blizo-200-britanski-voennosluzheshti-shte-badat-zadeystvani-za-dezinfektsiya-na-solzbari.html", "text": "За дезинфекция на Солзбъри, където в началото на март бе отровен бившият офицер от руското Главно разузнавателно управление (ГРУ) Сергей Скрипал и дъщеря му Юлия, ще бъдат задействани 192 британски военнослужещи. Това заяви министърът на отбраната на Обединеното кралство Гавин Уилямсън, предава Интерфакс.\r\nВ изявление, публикувано на официалната интернет страница на военното ведомство в Лондон се казва още: „Ние засилваме методите на сдържане и на отбранителна политика, особено чрез НАТО, за сдържане на руската агресия“. Тереза Герова", "date": "2018.04.23", "title": "Интерфакс: Близо 200 британски военнослужещи ще бъдат задействани за дезинфекция на Солзбъри"}
{"url": "http://www.focus-news.net/news/2018/04/23/2514283/plovdiv-kontrolirano-izpuskane-na-yazovir-vacha-shte-bade-izvarsheno-na-26-april.html", "text": "Контролирано изпускане на водни обеми от язовир „Въча“ ще бъде извършено на 26 април. Това съобщиха за Радио „Фокус“- Пловдив от Областната администрация в Пловдив. Водните количества, които ще се изпускат по руслото на река Въча в участъка след язовирната стена, могат да достигнат до 160-180 м3/сек. По данни от предприятие „Язовири и каскади“ контролираното изпускане ще започне в 9.30 часа на 26 април и ще бъде осъществено на три етапа в интервал от 30-45 минути. Целта на контролираното изпускане е да бъде извършена проверка по коритото на реката. Необходимо е да бъдат обезопасени съоръженията и да бъдат изведени всички хора, животни, автомобили и строителна механизация от района.", "date": "2018.04.23", "title": "Пловдив: Контролирано изпускане на язовир „Въча“ ще бъде извършено на 26 април"}
{"url": "http://www.focus-news.net/news/2018/04/23/2514285/faz-v-razgara-na-predizbornata-kampaniya-mevlyut-chavushoglu-shte-uchastva-v-tseremoniya-za-25-ta-godishnina-ot-napadenieto-v-solingen.html", "text": "Министърът на външните работи на Турция Мевлют Чавушоглу ще изнесе реч по повод 25-та годишнина от нападението в Солинген, Германия, при което загинаха петима турци, отбелязва националният ежедневник Die Frankfurter Allgemeine Zeitung, като отбелязва, че събитието ще се състои в разгара на предизборната кампания в Турция. \r\nПървит дипломат на Берлин Хайко Маас изясни обаче, че този тип събития не попада под забраната за изява на представители на чужди правителства в Германия. Събитието има „много различен произход\", подчерта Маас в кулоарите на срещата на външните министри на Г7 в Торонто, Канада. Агенция „Фокус“ припомня:\r\nПри нападението в Солинген от 29 май 1993 г. група десни екстремисти подпалват жилищен блок, в който живеят турски семейства. Загиват три жени и две деца, членове на семейство Генч. Инцидентът е само един от вълна на нападения с ксенофобски характер. Тереза Герова", "date": "2018.04.23", "title": "FAZ: В разгара на предизборната кампания – Мевлют Чавушоглу ще участва в церемония за 25-та годишнина от нападението в Солинген"}
{"url": "http://www.focus-news.net/news/2018/04/23/2514284/rayka-hristova-regionalna-biblioteka-dimitar-talev-blagoevgradskoto-obshtestvo-ima-golyam-interes-kam-knigite.html", "text": "Благоевградското общество има голям интерес към книгите. Това каза за Радио „Фокус“ – Пирин Райка Христова, директор на Регионална библиотека „Димитър Талев“ – Благоевград. По думите ѝ днес, когато отбелязваме Световния ден на книгата и авторското право отдела „Заемна за възрастни“ към културната институция е пълен с нови читатели. „Регионална библиотека „Димитър Талев“ е много голяма библиотека. Фонда ни е около 430 хил. тома“, коментира тя. Директорът на културната институция заяви, че за миналата година броя на новите читатели е около 5800, от които някъде около 2100 са  в детския отдел. „Имаме много посещения и на сайта на библиотеката. На него има автоматичен брояч, който показва колко влизания имаме, като до  момента имаме над 130 хил. влизания, което означава, че ние сме актуални, интересни и търсени“, добави тя. Ралица Христова обясни, че към библиотеката върви дигитализация по проект на Министерството на културата . „С тяхна помощ бе закупен скенери и в момента върви дигитализация на архива на част от литературата“, коментира тя.\r\nКристина МИТКОВА", "date": "2018.04.23", "title": "Райка Христова, Регионална библиотека „Димитър Талев“: Благоевградското общество има голям интерес към книгите"}
{"url": "http://www.focus-news.net/news/2018/04/23/2514287/blagoevgrad-teatralniyat-festival-tara-ra-bumbiya-zatvarzhdava-dobrite-vzaimootnosheniya-mezhdu-balgariya-i-makedoniya.html", "text": "Шестото издание на Международния  театрален фестивал „Тара-ра-бумбия“ носи послание за добрите взаимоотношения с Македония в културен план. Това стана ясно по време на пресконфенция, на която заместник- кметът по култура и хуманитарни дейности на Благоевград Христина Шопова представи програмата, съобщиха от общината. Детайли за имената в театралния афиш поднесоха и Василка Бумбарова и Любима Бучинска, които съдействат за организирането на фестивала. „Различното тази година е, че насочваме внимание към Македония и сътрудничеството в полето на културата. След  подписания исторически договор за добросъседство с Македония на среща на Европейския съюз- Западни Балкани в София, решихме да съобразим и нашата идея за фестивала. За закриването на фестивала сме поканили спектакъла „Ничия земя“ на Македонския народен театър  с режисьор Александър Морфов. В процес  сме на организиране и на кръгла маса на 18 май на тема „Театрален мост България- Македония“ под мотото „Как да скъсяваме разстояния“, каза заместник- кметът Христина Шопова. Тя допълни, че идеята на събитието е да събере актьори, режисьори и критици от двете страни с акцент върху театъра и добрите съседски взаимоотношения, както и бъдещи планове за съвместни инициативи. „Тара-ра-бумбия“ една от най- важните платформи за изкуство и култура, която Община Благоевград прави за шеста поредна година. Очаква ни една ударна, добре премислена програма. Ще има и много съпътстващи събития, различни модули, представяне на книги, майсторски клас, разговори за спектакли, дискусии, разговори. Много от представленията, които идват взеха награди, а други са с номинации. Програмата е структурирана в два потока. Мисията на фестивала е да представяме най- новото от независимите млади, които намериха своето място в Благоевград, с което изключително много се гордеем. До този момент те си нямаха сцена, нямаха си дом, но тук за шеста поредна година всичко, което са направили като експеримент, като вдъхновение, като опит, ще бъде представено в Благоевград“, допълни още заместник- кметът Христина Шопова. Тя бе категорична, че екипът на фестивала винаги търси ярките и провокативни имена, като се съчетават успешно нови и класически постановки. Заместник- кметът Христина Шопова бе категорична, че фестивалът ще продължи да надгражда постигнатото до този момент, тъй като има както утвърдена публика, така и много нови почитатели. Международният театрален фестивал „Тара-ра-бумбия“ ще се проведе от 11 до 19 май на двете сцени на Драматичен театър „Никола Вапцаров“. Програмата включва 18 спектакъла. Сред заглавията от програмата на „Тара-ра-бумбия“ са спектакълът на проф. Ивайло Христов, който се играе успешно 25 години- „Секс, наркотици и рокендрол“, Камен Донев и Лекция № 1 За народното творчество, „Пияните“ на Явор Гърдев, „Момчето от последния чин“ на режисьора Крис Шарков, Театър „Възраждане“ пък ще представи „Великденско вино“. Модул „Памет“ тази година е ориентиран към знаменитото представление на благоевградския театър „Антигона“, което през 2018 година отбелязва 30- годишен юбилей. Представлението на Ставри Карамфилов, което остава в историята на театъра ще събере актьорите от „Антигона“ и ще бъде един поклон пред паметта на обичания актьор Николай Кимчев. Мотото на фестивала тази година е ориентирано към една известна мисъл на проф. Крикор Азарян – „Театърът не като забавление, а като храм“ и се свързва с представлението „В очакване на Годо“ на Деян Донков и Театър Азярян. За първи път в България се поставя „Петел“ от Майк Бартлет- спектакъл с много номинации и няколко награди. Специално за шестото издание на фестивала „Тара-ра-бумбия“ ще пристигне и пърформънс артистът, който използва за авторските си спектакли актьорска игра, танц, музика, пеене, физически театър, но най-вече метаморфозите на своето тяло като манифест на сценична свобода- Иво Димчев. След като обиколи целия свят, за да представи своя албум „Скулптури“, той ще гостува в Благоевград със солов концерт. Билети за представленията могат да бъдат закупени от понеделник на касата на ДТ „Никола Вапцаров“.", "date": "2018.04.23", "title": "Благоевград: Театралният фестивал „Тара-ра-бумбия“ затвърждава добрите взаимоотношения между България и Македония"}
{"url": "http://www.focus-news.net/news/2018/04/23/2514289/blagoevgrad-tazgodishnite-prouchvaniya-na-antichen-grad-herakleya-sintika-shte-zapochnat-na-30-april.html", "text": "Археологическите разкопки на античен град Хераклея Синтика започваме на 30 април, като отново ще работим с Археологическият институт с музей към Българската академия на науките. Това каза за Радио „Фокус“ – Пирин Сотир Иванов, директор на Исторически музей – Петрич. Той отбеляза, че съвместното партньорство между двете институции през годините е довело до това, че са успели изключително прецизно да разкопаят обектът, но също така да го реставрират, консервират и експонират. „Мащабите на това, което направихме все повече наподобява онзи археологически и туристически ресурс, който можем да наблюдаваме в утвърдени центрове като например Велико Търново. Това е нещо, което изключително много ни радва, но в същото време поставя изключително високи изисквания към разкопките, които предстоят“, каза още Иванов. Той добави, че първият етап от тазгодишните проучвания ще продължи 22 работни дни. „С тях целим разширяване на централното градско пространство. Искам да подчертая, че основните решения ще взимаме на терен, защото ние не просто търсим научни открития, които са важни, но също така искаме да разкопаваме и експонираме античен град Хераклея Синтика като един цялостен комплекс. Идеята ни е не да затрудняваме, а да улесняваме туристите, затова и се стремим да разкопаем един цял квартал, а не отделни обекти от него“, подчерта Иванов. Той допълни, че екипът, който ще проучва обекта има не само научни цели, но и образователни и естетически, което е в основната на един много важен за Община Петрич туристически ресурс.\r\nЛивия НИНОВА", "date": "2018.04.23", "title": "Благоевград: Тазгодишните проучвания на античен град Хераклея Синтика ще започнат на 30 април"}
{"url": "http://www.focus-news.net/news/2018/04/23/2514288/varna-regionalnata-biblioteka-obyavi-dni-bez-globi-do-15-may.html", "text": "Регионалната библиотека „Пенчо Славейков“ във Варна обяви дни без глоби до 15 май. Това съобщиха за Радио „Фокус“ – Варна от институцията. Всеки, който е просрочил времето за връщане на книга на библиотеката, ще може да го направи в дните до 15 май без да бъде глобен. Кампанията „Дни без глоби“ е традиционна и се провежда вече повече от десет години. В библиотеката продължава и 16-то издание на Маратона на четящите хора, който се провежда навръх 23 април – Световният ден на книгата и авторското право. Целта на този ден е да провокира колкото се може повече хора да четат, а сцените, на които днес се чете, са десетки – в училища и детски градини, читалища, институции. В библиотеката гостуват потребители на Център за социална рехабилитация и интеграция “Чайка”, Дневен център за хора с ментални увреждания “Ривиера”, дом „Гергана“ и Карин дом. Началото на маратона бе дадено рано сутринта  с четенето на автори като Никос Казандзакис, Алексей Толстой,  Ярослав Хашек, Сирак Скитник, Рачо Стоянов, Франц Кафка. През 2018 ще бъдат отбелязани 135 години от рождението им. Представен бе и сборникът „Споменът през поколенията и времето – Материали за историята на град Варна”. Изданието е посветено на 135-годишнината от създаването на Регионална библиотека „Пенчо Славейков” – Варна. Маратонът в библиотеката ще завърши със среща – разговор с Петър Денчев и Теа Денолюбова по темата за книгите и творчеството. Тя ще се проведе от 18.00 часа в Регионална библиотека „Пенчо Славейков“, Сцена Фоайе.\r\nМарияна ВАЛЕНТИНОВА", "date": "2018.04.23", "title": "Варна: Регионалната библиотека обяви дни без глоби до 15 май"}
{"url": "http://www.focus-news.net/news/2018/04/23/2514290/washington-examiner-kritika-ot-rusiya-za-darzhavnata-vizita-na-emanyuel-makron-v-sasht-i-opita-mu-da-ubedi-donald-tramp-da-sazhivi-zapadniya-kolonializam-v-siriya.html", "text": "Министърът на външните работи на Руската федерация Сергей Лавров отправи критика към Париж още в самото начало на държавната визита на френския президент Еманюел Макрон в САЩ, като заяви, че той се опитва да убеди Доналд Тръмп да съживи западния „колониализъм“ в Сирия, пише американското издание Washington Examiner. \r\nЛавров разкритикува Макрон заради – съгласно думите му – натиска, който френският президент упражнява върху лидера на Белия дом да изостави плановете си за изтеглене на военнослужещите на САЩ от Сирия. \r\n„Плановете на нашите западни колеги за Сирия са проблем за нас.Чух, че президентът на Франция Еманюел Макрон наскоро призова САЩ да не изтеглят войските си от Сирия, дори след като последният терорист бъде унищожен или принуден да напусне страната. Френският лидер стигна до такава степен, че да предложи постоянно разполагане с цел изграждане на нова Сирия. Това напомня колониализма\", подчерта първият дипломат на Москва в понеделник, когато държавният глава на Франция пристигна на посещение в САЩ. \r\nЛавров се позовава на интервю, което Макрон даде миналата неделя, след западните въздушни удари в Сирия в отговор на предполагаемата химическа атака в град Дума. В него френският президент заяви, че „убеждава [Тръмп], че е необходимо да остане\" в Сирия дори след поражението на „Ислямска държава“. В следващите дни Макрон се опита да „омекоти“ изказването си. На свой ред министърът на отбраната на САЩ Джеймс Матис също увери, че Тръмп има намерение да изтегли американските военни от Сирия възможно най-скоро.  \r\nНо Макрон изглежда планира да продължи да се занимава с дългосрочен ангажимент в Сирия. „В деня, в който ще завършим войната срещу „Ислямска държава“, ако напуснем категорично и напълно, дори и от политическа гледна точка, ще оставим думата на иранския режим, на Башар Асад и неговите момчета, и те ще подготвят нова война. Те ще захранят нови терористи“, бяха думите, които Макрон изрече в интервю за телевизионния канал Fox News.Тереза Герова", "date": "2018.04.23", "title": "Washington Examiner: Критика от Русия за държавната визита на Еманюел Макрон в САЩ и опита му да убеди Доналд Тръмп да съживи западния „колониализъм“  в Сирия"}
{"url": "http://www.focus-news.net/news/2018/04/23/2514286/afp-emanyuel-makron-pristigna-na-darzhavna-vizita-v-sasht.html", "text": "Президентът на Франция Еманюел Макрон пристигна в САЩ за тридневна държавна визита, разглеждана като тест на отношенията му с лидера на Белия дом Доналд Тръмп, отбелязва AFP. В дневния ред на програмата на посещението му са включени двустранните отношения между Вашингтон и Париж и споразумението за ядрената програма на Иран.\r\nМакрон пристигна на военновъздушната база „Андрюс“ край Вашингтон в 13:00 часа местно време. Първите официални разговори с президента на САЩ ще се проведат във вторник. В сряда френският президент ще говори на заседание на Конгреса. Тереза Герова", "date": "2018.04.23", "title": "AFP: Еманюел Макрон пристигна на държавна визита в САЩ"}
{"url": "http://www.focus-news.net/news/2018/04/23/2514291/burgaski-akrobati-predstavyat-stranata-ni-na-letnite-mladezhki-olimpiyski-igri-v-buenos-ayres.html", "text": "Мариела Костадинова и Панайот Димитров ще представят страната ни на Летните младежки олимпийски игри, които ще се проведат в Буенос Айрес - Аржентина, от 11 до 23 септември. Това съобщиха от пресцентъра на Община Бургас. \r\nМариела и Панайот спечелиха квота за участие в Олимпиадата по време на Световното състезание по акробатика за възрастовите групи, което се проведе в Антверпен - Белгия. Двойката влезе във финала с четвърти резултат след квалификациите и зае 4-то място в крайното класиране.\r\nДо финала на Световното състезание достигнаха представители от Казахстан, Русия, Португалия, България, Беларус, Украйна, Израел и Великобритания. Класирането на българските акробати е безспорен успех, след като страната ни дълго време нямаше представители на такова ниво на световен форум.\r\nКметът Димитър Николов се срещна с Мирела Костадинова, Панайот Димитров, личния им треньор Гергана Денева и хореографа Диана Колева.\r\n\"Гордеем се с вас, пожелавам ви да представите по най-достойния начин Бургас и страната ни по време на Младежките олимпийски игри в Аржентина\", пожела на младите състезатели Николов. На срещата присъстваха още зам.-кметът д-р Лорис Мануелян и началникът на отдел \"Спорт, превенции и младежки дейности\" Веселина Деведжиева.\r\nОбщина Бургас ще помогне на акробатите с осигуряването на условия, при които те да водят индивидуална подготовка до участието им в игрите.\r\nМариела и Панайот са състезатели на Клуб по спортна акробатика \"Бургас\". Личният им треньор Гергана Денева е световен шампион за младежи и вицеевропейски шампион за жени. Освен хореографа Диана Колева, с младите надежди на спорта работи и националният треньор Драгомир Драганов.", "date": "2018.04.23", "title": "Бургаски акробати представят страната ни на летните младежки олимпийски игри в Буенос Айрес"}
{"url": "http://www.focus-news.net/news/2018/04/23/2514269/ria-novosti-prezidentat-na-armeniya-prie-ostavkata-na-pravitelstvoto.html", "text": "Президентът на Армения Армен Саркисян прие оставката на правителството, предава РИА Новости, като се позовава на съобщение от пресслужбата на държавния глава на страната.\r\nВ указа, публикуван на официалната интернет страница на президентството, се казва, че стъпката на Саркисян е продиктувана от чл.130 на Конституцията. Той предижда правителството да подаде оставка след министър-председателя. \r\nСлед близо 10 дни на протести в Ереван, министър-председателят на Армения Серж Саркисян подаде оставка, а за временно изпълняващ длъжността бе определен вицепремиерът Карен Карпетян. \r\nНа фона на продължаващите демонстрации министърът на отбраната Виген Саркисян изрази надежда, че няма да се стигне до въвеждането режим на извънредно положение.\r\n„Желанието ми, а и уверен съм - това на всички наши сънародници, е да не се налага въвеждане на режим на извънредно положение“, заяви Виген Саркисян, като подчерта, че законодателството предвижда процедура за задействането на въоръжени сили при подобни ситуации. \r\nСлед дни на напрежение и протести в Армения, в понеделник към демонстрациите се включиха и невъоръжени военнослужещи.  \r\nКадри и снимки от протестите в Ереван показват мъже в униформи, които развяват националното знаме редом до другите участници в демонстрациите. От Министерството на отбраната осъдиха „незаконноте“ действия на военните, като поясниха, че става въпрос за представители на бригада миротворци. Тереза Герова", "date": "2018.04.23", "title": "РИА Новости: Президентът на Армения прие оставката на правителството"}
{"url": "http://www.focus-news.net/news/2018/04/23/2514307/kyustendil-turnir-po-futbol-za-petoklasnitsi-se-organizira-v-grada.html", "text": "Турнир по футбол за петокласници се организира в Кюстендил. Това съобщи за Радио „Фокус” – Кюстендил треньорът по футбол към Обединен детски комплекс – Кюстендил Константин Мандалски. Пролетният турнир е традиционен и ще се проведе на 24 април на стадион „Осогово”. Надпреварата се организира от Община Кюстендил, Обединен детски комплекс и Регионално управление на образованието. В състезанието ще вземат участие от всички общински училища в града, изпратени са покани и до училищата в селата Невестино и Раждавица. „Надявам се, че всичко ще премине в духа на толерантността, без агресия. Мотото на турнира е „Не на агресията”, каза Мандалски.\r\nВенцеслав ИЛЧЕВ", "date": "2018.04.23", "title": "Кюстендил: Турнир по футбол за петокласници се организира в града"}
{"url": "http://www.focus-news.net/news/2018/04/23/2514308/vidin-kmetat-na-obshtinata-ognyan-tsenkov-se-sreshtna-s-zhiteli-na-grad-dunavtsi.html", "text": "Кметът на община Видин Огнян Ценков се срещна с жители на град Дунавци. Срещата се организира от Инициативен комитет по повод обсъждане на въпроси, свързани с животновъдна ферма, съобщиха от пресцентъра на общината. На нея присъстваха Красимир Асенов, заместник-председател на Общински съвет – Видин и Димо Скорчев, кмет на Дунавци. Председателят на Инициативния комитет Малин Младенов откри общоградското събрание. Той припомни чрез кратък видеоклип събитията от преди десет години, когато хората от населеното място се вдигат на протест срещу изградения свинекомплекс, който замърсява въздуха с вредни емисии. И днес опасенията са, че фермата пак може да бъде пусната в експлоатация и всичко да се повтори. Инициативният комитет е подал жалби, с които е уведомил отговорните институции на регионално и национално ниво, от които зависи решаването на проблема. Сезирани са министърът на здравеопазването, народните представители от нашия избирателен район и националния омбудсман Мая Манолова. В доклада си от миналата година Манолова е предложила на народните избраници да бъде възстановена отменената Наредба №7, която регламентира хигиенните изисквания за здравна защита на селищната среда. Надеждата на хората е в най-скоро време да има законодателни промени в тази насока. Малин Младенов посочи, че в Областната дирекция по безопасност на храните не съществуват документи, от които да е видно регистрирането на фермата.  За да функционира този обект, той трябва да има издадени всички необходими за това разрешения.\r\nКметът на Община Видин Огнян Ценков категорично заяви, че няма да допусне свинефермата да заработи отново. И припомни, че със заповед на директора на Регионална дирекция за национален строителен контрол – Видин  през  2007 г. е спряна работата на  комплекса. От страна на фирмата-собственик на фермата последва обжалване пред  Административен съд – Видин, който потвърждава заповедта на Регионалната дирекция. Действията продължават с обжалване и пред Върховен административен съд, който от своя страна отменя решението на Административен съд – Видин, с което заповедта на РДНСК е обявена за незаконосъобразна. В мотивите се посочва, че след като е имало строеж, осъществен през 1972 г. и е съществувала животновъдна ферма, независимо че е със статут на кравеферма, сградата може да бъде използвана и за свинеферма. Фирмата използва този акт на Върховен административен съд, за да поднови намеренията си и по този начин свинекомплексът да започне пак работа.  Видинският кмет подчерта, че след като се е запознал с проблема, е предложил на Инициативния комитет да бъде сформирана комисия, в която да се включат и експерти от Регионалната инспекция по околната среда и водите в Монтана.  Огнян Ценков се обърна към всички присъстващи в залата с призив, когато се организират протести, хората да се съобразяват със законно регламентираните действия, в съответствие със закона за събранията, митингите и манифестациите. Той предложи на Инициативния комитет да организира подписка, която лично ще внесе в Общински съвет – Видин, за започване на процедура за промяна в нормативната база, а именно Наредба №7. Предложението ще бъде изпратено в Народното събрание, до президента, до министър-председателя, до министрите на здравеопазването и на земеделието.\r\nСобствениците на фермата ще бъдат уведомени с писмо в едномесечен срок да изградят ограда около свинекомплекса, за да се ограничи достъпа на външни лица до сградите, които се рушат и са опасни за хората.\r\nВ края на срещата кметът на Община Видин Огнян Ценков увери жителите на Дунавци, че с правомощията, дадени му от закона, ще положи всички усилия и ще бъде направено необходимото, за да не се допусне на територията на града да бъде възстановена животновъдната ферма.", "date": "2018.04.23", "title": "Видин: Кметът на общината Огнян Ценков се срещна с жители на град Дунавци"}
{"url": "http://www.focus-news.net/news/2018/04/23/2514310/moskovskiy-komsomolets-sled-inauguratsiyata-vladimir-putin-shte-prieme-bezpretsedentno-reshenie.html", "text": "След встъпването си в длъжност на 7 май държавният глава на Руската федерация Владимир Путин ще ще приеме безпрецедентно решение, пише вестник „Московский комсомолец“.\r\nИзточници на Bloomberg разкриват, че лидерът на Кремъл ще подпише указ, съдържащ план за икономическото развитие на Русия за следващите шест години. Предполага се, че той ще бъде представен като план за подобряването на качеството на живот на руснаците. А ако става въпрос за конкретика, то се съобщава на увеличение на разходите за развиването на инфраструктурата, образованието и здравеопазването. \r\nСумата, която се споменава, е 10 трлн. рубли. Уточнява се обаче, че точният й размер, както и източниците на финансиране на допълнителните разходи няма да бъдат обявени публично. От редакцията подчертават, че парите може да бъдат осигурени чрез намаляване на разходите в други сектори – напромер за отбраната, или чрез увеличаване на данъците. Тереза Герова", "date": "2018.04.23", "title": "„Московский комсомолец“: След инаугурацията Владимир Путин ще приеме безпрецедентно решение"}
{"url": "http://www.focus-news.net/news/2018/04/23/2514311/sport-spartak-moskva-zagubi-ot-ahmat-grozni-s-13-kato-domakin.html", "text": "Спартак Москва загуби с 1:3 като домакин от Ахмат Грозни в двубой от 27-ия кръг на руското първенство по футбол. Така настоящият шампион на Русия Спартак Москва остана 3-ти в класирането с 50 точки, на 7 от първия Локомотив Москва. До края на шампионата остават още 3 кръга.", "date": "2018.04.23", "title": "Спорт: Спартак Москва загуби от Ахмат Грозни с 1:3 като домакин"}
{"url": "http://www.focus-news.net/news/2018/04/23/2514309/miroslav-kolev-obshtinska-biblioteka-d-r-ivan-bogorov-v-karlovo-vse-poveche-detsa-imat-interes-kam-knigite.html", "text": "Все повече деца имат интерес към книгите. Това каза за Радио „Фокус“ – Пловдив Мирослав Колев, директор на Общинска библиотека „Д-р Иван Богоров“ в Карлово. „Трябва повече да се говори за книги, за ролята на библиотеката в едно населено място и да се организират повече инициативи, които да са свързани с насърчаването на четенето при най-малките. При посещения в детските градини на територията на Карлово виждам, че все повече деца имат интерес към книгите“, посочи той. Мирослав Колев коментира, че е важно информацията от книгите да достигне до тях по интересен, иновативен и по впечатляващ начин, за да може те да бъдат мотивирани и да посегнат към книгата. „Това не е само роля на библиотеката. Много е важно и семейството как ще подходи към четенето на книги. Смятам, че инициативите, които правим съвместно с детските градини и училищата са добра възможност в децата да се насърчи четенето“, посочи директорът на библиотеката. Той се срещна със седмокласници в едно от местните училища в града, с които говори за библиотеката, за книгите, за насърчаването на четенето и професията библиотекар. На 26 април ще гостува писателката Латинка Йорданова, която пише за фолклора, а деца от пети клас ще направят един фолклорен поздрав към нея с песни и танци. „Чрез тази разнообразна палитра от теми, които се включват в детските книги насърчаването на четенето в най-малките ще събуди интереса и те ще посегнат към книгата. Радостно е, че много деца от детските градини посещават детския отдел на библиотеката и децата са впечатлени от книгите“, изтъкна Мирослав Колев. Той изрази своята надежда, че децата ще продължат традицията на своите родители, които в момента са сред активните читатели на Общинска библиотека „Д-р Иван Богоров“.\r\nВесела КРЪСТЕВА", "date": "2018.04.23", "title": "Мирослав Колев, Общинска библиотека „Д-р Иван Богоров“ в Карлово: Все повече деца имат интерес към книгите"}
{"url": "http://www.focus-news.net/news/2018/04/23/2514313/sputnik-oon-shte-podpomogne-sreshta-mezhdu-gartsiya-i-makedoniya-v-opit-za-razreshavane-na-spora-za-imeto.html", "text": "Външните министри на Гърция и Македония ще се срещнат през тази седмица под покровителството на ООН в нов опит за разрешаване на спора с името, което е пречка пред опитите за присъединяване на Македония към НАТО и Европейския съюз, заяви говорителят на ООН Стефан Дужарик пред репортери в понеделник, цитиран от Sputnik.\r\n„Искам да насоча вниманието ви към среща, която ще се състои във Виена тази сряда (25 април). Личният пратеник на генералният секретар Матю Нимиц ще се срещне министъра на външните работи на Гърция Никос Коциас и министъра на външните работи на Македония Никола Димитров, в офиса на ООН във Виена“, заяви Дужарик.\r\nУсилието за напредъка на потенциалното присъединяване към НАТО на Македония преди срещата на върха на Алианса, насрочена за 11 и 12 юли в Брюксел, получи импулс след промяната на властта със смяната на управляващата партия ВМРО-ДПМНЕ с коалиция между Социалдемократическия съюз на Македония (СДСМ) на премиера Зоран Заев и партии на албанското малцинство през 2017 г.\r\nДужарик заяви, че подпомогнатата от ООН среща във Виена е част от продължаващите усилия на организацията за помощ в намирането на взаимно приемливо решение между Македония и Гърция в спора за името. Йонислав Дочев", "date": "2018.04.23", "title": "Sputnik: ООН ще подпомогне среща между Гърция и Македония в опит за разрешаване на спора за името"}
{"url": "http://www.focus-news.net/news/2018/04/23/2514312/afp-benyamin-netanyahu-prizova-za-promyana-ili-prekratyavane-na-sdelkata-s-iran.html", "text": "Министър-председателят на Израел Бенаямин Нетаняху направи нов призив в понеделник за преразглеждане на ядрената сделка с Иран, преди крайният срок поставен от американския президент Доналд Тръмп, предава AFP.\r\n Тръмп заплаши с прекратяване на сделката, ако Иран не прекрати балистичната си ракетна програма до 12 май.\r\n„Израел няма да позволи на режими, които желаят нашето унищожение, да се сдобият с ядрено оръжие“, заяви Нетаняху в реч пред събрание на дипломати в Йерусалим.\r\n„Затова тази сделка трябва или да бъде променена, или прекратена“, допълни той.\r\nНетаняху заяви още, че иранската сделка позволява на Иран бързо да възобнови ядрената си програма и да започне въоръжение.\r\n„Тя дава на Иран чист път към ядрен арсенал“, заяви Нетаняху. „Позволява се, само за няколко години, неограничено обогатяване на уран, основната съставка за създаването на ядрена бомба.“ Йонислав Дочев", "date": "2018.04.23", "title": "AFP: Бенямин Нетаняху призова за промяна или прекратяване на сделката с Иран"}
